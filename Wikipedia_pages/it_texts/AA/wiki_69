{"id": "28619", "revid": "2206497", "url": "https://it.wikipedia.org/wiki?curid=28619", "title": "Castiglione della Pescaia", "text": "Castiglione della Pescaia \u00e8 un comune italiano di abitanti della provincia di Grosseto, in Toscana. Posto nella Maremma Grossetana, per le qualit\u00e0 paesaggistiche ed i servizi offerti \u00e8 noto per la sua vocazione turistica balneare.\nPrima dell'apertura della ferrovia Pisa-Vada il centro e il suo porto ebbero un periodo di floridezza e di particolare notoriet\u00e0 tra il tardo Settecento e la met\u00e0 dell'Ottocento.\nGeografia fisica.\nTerritorio.\nIl territorio comunale si estende dalle coste del Mar Tirreno, ove comprende anche l'Isolotto dello Sparviero e gli Scogli Porchetti, fino alle propaggini sud-occidentali e meridionali della catena collinare che da Poggio Ballone arriva al Poggio Petriccio e che costituisce l'appendice meridionale delle Colline Metallifere grossetane. Tra il litorale e l'area collinare vi \u00e8 una vasta area pianeggiante della Maremma grossetana, parzialmente interessata da un'area palustre, totalmente inclusa nella riserva naturale Diaccia Botrona. Il litorale risulta prevalentemente basso e sabbioso, fatta eccezione per il piccolo promontorio di Punta Capezzolo, che divide l'abitato di Castiglione della Pescaia dalla localit\u00e0 di Riva del Sole, e per l'intera area del promontorio di Punta Ala, che presentano entrambi coste alte e scogliose.\nIl territorio comunale confina a nord con i comuni di Scarlino e Gavorrano, a est e a sud-est con il comune di Grosseto, mentre a ovest e a sud \u00e8 bagnato dalle acque del Mar Tirreno.\nLe localit\u00e0 balneari si estendono attorno al livello del mare o a quote lievemente superiori, mentre nell'entroterra si segnalano i 184 metri s.l.m. di Buriano, i 335 metri s.l.m. di Vetulonia, mentre quote superiori si registrano nella frazione di Tirli e nei suoi dintorni.\nGeologia.\nL'area in cui sorge gran parte del territorio comunale era quasi interamente occupata dal mare, anche durante il Pliocene, era geologica in cui vi fu l'orogenesi appenninica: l'area di Poggio Ballone rappresentava l'unica terra emersa, costituendo gi\u00e0 all'epoca un imponente promontorio collegato alla terraferma soltanto alle estreme propaggini settentrionali.\nDurante il Quaternario vi fu un graduale sollevamento degli originari fondali marini di circa trecento metri, fenomeno che cre\u00f2 le premesse per la formazione della pianura alluvionale lungo gli ultimi tratti dei fiumi Bruna ed Ombrone, creando cos\u00ec nuove terre emerse ed il ritiro del mare di decine di chilometri verso sud-ovest. Tra i due corsi d'acqua rimase tuttavia un vasto specchio d'acqua che non venne mai riempito, nonostante la formazione del cordone sabbioso a est di Castiglione della Pescaia, ove attualmente sorge la Pineta del Tombolo: tale area divenne di fatto un bacino lacustre salato, il Lago Prile, la cui salinit\u00e0 venne sfruttata per la raccolta di sale fino al periodo tardo-medievale, epoca in cui divenne un'area palustre per l'intera perdita di salinit\u00e0. Le bonifiche iniziate dai Lorena nel corso del XVIII secolo portarono alla bonifica dell'area malsana, causa della diffusione della malaria, con le varie opere di canalizzazione che hanno lasciato nella riserva naturale Diaccia Botrona ci\u00f2 che resta dell'antico bacino lacustre.\nIl territorio comunale si estende in un'area a bassissimo rischio sismico. Tra le maggiori scosse sismiche di cui si ha memoria storica:\nClassificazione sismica: zona 4 (sismicit\u00e0 molto bassa), Ordinanza PCM 3274 del 20/03/2003\nClima.\nIl clima \u00e8 di tipo mediterraneo lungo il tratto costiero, pur risentendo parzialmente della vicinanza dei rilievi del massiccio collinare di Poggio Ballone che si eleva a nord della costa.\nI 1527 GG registrati nel centro di Castiglione della Pescaia includono l'intero territorio comunale in zona D, consentendo l'accensione degli impianti di riscaldamento nel periodo 1\u00ba novembre-15 aprile per un massimo di 12 ore giornaliere.\nIn base ai dati medi disponibili per il trentennio 1951-1980 per l'unica stazione meteorologica situata all'interno del territorio comunale e di seguito riportati nella tabella, la temperatura media annua si aggira sui +13,3\u00a0\u00b0C ai 440\u00a0m s.l.m. di Tirli, mentre le precipitazioni medie annue registrate nella medesima localit\u00e0 raggiungono gli 821\u00a0mm. Vista l'ubicazione della stazione meteorologica in piena area collinare, con le vette che creano effetto stau rispetto ai venti di scirocco, ostro e libeccio, lungo il tratto costiero le precipitazioni risultano sensibilmente inferiori mentre le temperature medie annue raggiungono i valori tipici del litorale maremmano.\nOrigini del nome.\nLe origini del toponimo risalgono a due distinte fasi del periodo alto-medievale. Nell'VIII secolo appariva la denominazione \"Castelione\" in riferimento all'insediamento delle Paduline situato presso l'argine del fiume, mentre in un documento dell'814 l'area del pi\u00f9 antico insediamento romano delle Paduline risultava denominata \"Piscaria a Mare\". Durante il periodo medievale risulta tuttavia prevalente l'utilizzo del toponimo \"Castelione\" anche in seguito alla dominazione pisana, mentre nelle epoche successive fu gradualmente introdotta anche la denominazione \"Pescaja\", accostandola a quella pi\u00f9 ricorrente.\nStoria.\nL'area in cui si estende il territorio comunale di Castiglione della Pescaia ha riportato alla luce alcune testimonianze preistoriche del Paleolitico superiore, che sono state rinvenute nell'area collinare occidentale (Val Berretta) e sulle propaggini collinari orientali comprese tra la fattoria della Badiola, la localit\u00e0 di Ampio e la zona a sud della frazione di Buriano.\nDel periodo etrusco le testimonianze di pi\u00f9 grande splendore sono state rinvenute presso la frazione di Vetulonia, mentre altri ritrovamenti sono venuti alla luce nella parte occidentale del territorio comunale tra la Val Beretta e Pian di Rocca, zona che risultava gi\u00e0 abitata in epoca preistorica. L'area in cui sorge l'abitato di Castiglione della Pescaia risultava essere invece un importante insediamento romano, visti i resti archeologici rinvenuti presso la riva destra del fiume Bruna in prossimit\u00e0 del porto-canale e del moderno abitato, tra i quali spiccano i resti della villa romana delle Paduline. Inoltre, \u00e8 accertata la presenza di una strada consolare ed una selciata, i cui resti sono andati perduti nel corso del XIX secolo, che dall'abitato romano si dirigevano rispettivamente verso la pineta del Tombolo e verso Giuncarico.\nDopo un periodo di abbandono tra il V e l'VIII secolo, vi fu una graduale rinascita di Castiglione della Pescaia, che prese particolare vigore nel corso del X secolo grazie alla Repubblica di Pisa: proprio in questo periodo fu costruito il primitivo borgo medievale nella parte bassa, che era racchiuso dalle Mura Pisane. Il dominio pisano ebbe inizio a partire dal 962, pur essendoci discontinuit\u00e0 di potere che, sul finire dello stesso secolo, avvantaggiarono inizialmente gli Aldobrandeschi, poi i monaci dell'abbazia di San Salvatore al Monte Amiata. Nel XII secolo l'insediamento castellano pass\u00f2 alla famiglia Lambardi che controllava all'epoca la frazione di Buriano, la cui influenza divenne rilevante in epoca duecentesca. Il centro inizi\u00f2 una fase di prosperit\u00e0 fino a divenire un libero comune nel XIII secolo. Nel 1274 i Pisani ripresero l'esercizio attivo del potere che si protrasse fino alla fine del XIV secolo, periodo in cui fu istituito il libero Comune di Castiglione della Pescaia, che con un atto di sottomissione a Firenze riusc\u00ec a farsi garantire la protezione. Durante il secolo successivo ebbe termine la lunga fase di libero Comune, a seguito della conquista del castello da parte delle truppe di re Alfonso V d'Aragona; precedentemente ci fu una temporanea occupazione senese durante il 1432. Nel 1449 le milizie del Principato di Piombino riuscirono a liberare l'intero borgo, fatta eccezione del castello che rimase un presidio aragonese. Nel 1460 il castello fu ceduto alla famiglia Piccolomini di Siena, che lo vendette quasi un secolo pi\u00f9 tardi (1559) ai Medici, nel cui granducato era entrato a far parte pochi anni prima il rimanente borgo.\nIl marchesato di Castiglione della Pescaja con le isole del Giglio e Giannutri fu acquistato da Cosimo I il 20 gennaio 1559 per la moglie Eleonora di Toledo dai Piccolomini d'Aragona de' duchi di Amalfi con il consenso di Filippo II di Spagna.\nSi estendeva anche alle Rocchette senza tuttavia avere la propriet\u00e0 sugli scogli \u201cFormiche della Troja\u201d in possesso dei principi di Piombino che autorizzarono per\u00f2 al granduca la cessione di un'area sulla Punta di Troja per la costruzione di una torre costiera.\nFu amministrato in autonomia fino al 1737, dipendendo dalla provincia pisana, finch\u00e9 fu soppresso nel 1765 da Pietro Leopoldo ed annesso al resto dello stato senese.\nDal periodo settecentesco in poi, il centro conobbe una forte rinascita grazie alle opere di bonifica e canalizzazione dell'antico Lago Prile e ai grandi scambi commerciali favoriti dal ruolo di primo piano che il porto di Castiglione della Pescaia aveva assunto in quel periodo. Tuttavia, l'apertura della Ferrovia Maremmana dopo la met\u00e0 del XIX secolo, che passando nell'entroterra non risultava collegata n\u00e9 al centro n\u00e9 al porto, determin\u00f2 un improvviso decadimento degli scambi commerciali e del periodo di grande floridezza, che tuttavia furono superati tra la fine dello stesso secolo e gli inizi del XX secolo con lo sviluppo delle prime strutture balneari che costituirono di fatto gli albori delle moderne strutture turistiche che caratterizzano il centro.\nSimboli.\nLo stemma comunale attualmente in uso, raffigurato su fondo azzurro da un castello con tre torri merlate e tre spicchi di luna, risale all'anno 1464 quando vide l'aggiunta dei tre spicchi di luna, con la concavit\u00e0 rivolta verso l'alto, voluti da Andrea Piccolomini a seguito del restauro del castello di Castiglione della Pescaia: in quell'epoca il fondo era bipartito tra l'azzurro nella parte superiore e il verde in quella inferiore. Il castello con le tre torri invece era stato voluto pochi anni prima come stemma dal re Alfonso V d'Aragona, dopo la sottomissione di Castiglione della Pescaia al proprio dominio. Gli Aragonesi sostituirono cos\u00ec a met\u00e0 XV secolo l'originario stemma, costituito dall'aquila imperiale con la corona, che risaliva all'epoca medievale, e pi\u00f9 precisamente al periodo in cui il centro era controllato dai Pisani. Lo stemma ha la seguente blasonatura ufficiale: \u00abd'azzurro al castello d'argento di tre torri, sormontate da tre crescenti montanti dello stesso\u00bb.\nCultura.\nIstruzione.\nBiblioteche.\nLa Biblioteca comunale Italo Calvino \u00e8 situata in piazza Garibaldi e fa parte del sistema bibliotecario provinciale di Grosseto. Fondata nel 1974, \u00e8 stata ospitata fino al 2005 nei locali di piazza Orsini. La biblioteca dispone di un patrimonio librario di circa volumi.\nMusei.\nIl comune di Castiglione della Pescaia dispone di due strutture museali che fanno parte della rete provinciale \"Musei di Maremma\":\nGeografia antropica.\nSuddivisioni storiche.\nIl paese di Castiglione della Pescaia \u00e8 tradizionalmente diviso in cinque rioni:\nAnche la frazione di Vetulonia possiede una tradizionale suddivisione in quattro rioni: \"Borgo\", \"Colonna\", \"San Guglielmo\" e \"Torre\". Il centro di Punta Ala \u00e8 invece caratterizzato da un assetto urbanistico razionale, realizzato a partire dagli anni sessanta del XX secolo con distinte lottizzazioni residenziali che permettono di suddividere facilmente la frazione nei seguenti rioni: \"Cala del Pozzo\", \"Il Fornino\", \"Il Gualdo\", \"Il Poggettone\", \"Il Pozzino\", \"Il Renaione\", \"La Molletta\", \"Lo Scoglietto\", \"Poggio alle Mandrie\" e \"Poggio del Barbiere\".\nFrazioni.\nIl comune di Castiglione della Pescaia, secondo lo statuto, possiede ufficialmente quattro frazioni.\nAltre localit\u00e0 del territorio.\nNei dintorni del capoluogo comunale sono situate altre localit\u00e0 che, pur non possedendo ufficialmente lo status di frazione, si possono considerari borghi e localit\u00e0 con una propria urbanistica ed identit\u00e0.\nTra le localit\u00e0 minori sono da segnalare quelle di Capanna Civinini, Paesetto, Raspollino, Scala Santa, Vaticino e Zinghera.\nEconomia.\nTurismo.\nLa maggiore risorsa economica di Castiglione della Pescaia \u00e8 il turismo balneare, al quale si aggiunge quello archeologico e naturalistico. Nel 2019 il comune ha registrato 1,6 milioni di presenze annuali, confermandosi prima localit\u00e0 balneare in Toscana per presenze turistiche, ed ha ottenuto importanti riconoscimenti per la qualit\u00e0 ambientale.\nCastiglione della Pescaia ha ottenuto la bandiera gialla come \"Comune Ciclabile\" \nInfrastrutture e trasporti.\nStrade.\nIl comune di Castiglione della Pescaia non possiede linee ferroviarie e superstrade all'interno del proprio territorio. Il paese \u00e8 collegato alle altre localit\u00e0 della Maremma da una serie di strade provinciali. Si ricordano: la strada provinciale 158 delle Collacchie, importante via di comunicazione, ex strada statale, che collega il paese a nord con Follonica \u2013 attraversando nel comune le localit\u00e0 di Riva del Sole, Roccamare, Rocchette, Pian di Rocca, il bivio per Punta Ala e Pian d'Alma\u00a0\u2013 e a sud con Grosseto passando per Marina; la strada provinciale 3 del Padule, che collega Castiglione a Grosseto passando per i Ponti di Badia e Macchiascandona; e la strada provinciale 43 Macchiascandona, che dall'omonima localit\u00e0 si porta verso l'entroterra fino al Lupo (Grilli), servendo le frazioni di Buriano e Vetulonia.\nPiste ciclabili.\nL'amministrazione comunale negli ultimi anni ha dato notevole risalto alla ciclabilit\u00e0 nel proprio capoluogo apportando progetti sia per individuare una rete di itinerari ciclabili, sia finalizzati all'utilizzo della bicicletta come mezzo alternativo ai veicoli motorizzati.\nIl Bike Sharing \u00e8 uno di questi progetti che riesce a coinvolgere turisti e residenti per visitare le bellezze del territorio.\nAmministrazione.\nConsolati.\nPresso la frazione di Riva del Sole \u00e8 situata una delle sedi del consolato svedese in Italia.\nSport.\nA Castiglione della Pescaia, lo sport pi\u00f9 rappresentativo \u00e8 l'hockey su pista. La squadra locale \u00e8 l'Hockey Club Castiglione, che milita nel campionato italiano di serie A2.\nPer quanto riguarda il calcio, la principale squadra del comune \u00e8 il Gruppo Sportivo Castiglionese, iscritta alla Prima Categoria, ha sempre partecipato a campionati dilettantistici e disputa le gare casalinghe allo stadio comunale \"Irio Valdrighi\". Altre societ\u00e0 calcistiche sono la l'A.S.D. Libero Punta Ala FC, militante in Terza Categoria, e la Polisportiva Etrusca Vetulonia 1963 non pi\u00f9 attiva.\nLa frazione di Punta Ala \u00e8 invece famosa per il rinomato Golf Club Punta Ala, percorso 18 buche immerso nella macchia mediterranea affacciato sul mare. Sempre a Punta Ala troviamo lo Yacht Club Punta Ala, spesso sede di regate veliche di varie classi, grazie alla presenza di un'ampia e funzionale infrastruttura portuale. Yacht Club Punta Ala."}
{"id": "28620", "revid": "1718925", "url": "https://it.wikipedia.org/wiki?curid=28620", "title": "Cinigiano", "text": "Cinigiano \u00e8 un comune italiano di abitanti della provincia di Grosseto in Toscana.\nGeografia fisica.\nTerritorio.\nIl territorio comunale di Cinigiano si estende per oltre 160\u00a0km\u00b2 nell'entroterra della provincia di Grosseto, tra la Valle dell'Ombrone, il tratto terminale della Val d'Orcia e le pendici occidentali del cono vulcanico del Monte Amiata. Confina a nord con il comune di Montalcino e la provincia di Siena, ove il fiume Orcia segna i limiti amministrativi, a est con il comune di Castel del Piano, a sud-est con il comune di Arcidosso, a sud-ovest con il comune di Campagnatico e a nord-ovest con il comune di Civitella Paganico.\nIl territorio si estende da quote pressoch\u00e9 pianeggianti, con un'altitudine minima attorno ai 100 metri s.l.m., presso il corso dei fiumi Ombrone ed Orcia nella parte occidentale e settentrionale del territorio comunale, mentre a est e a sud tende ad essere interessato da altitudini collinari e montuose, che culminano presso Poggio all'Olmo a quote di poco superiori ai 1.000 metri s.l.m.; relativamente ai centri abitati, la frazione di Sasso d'Ombrone si trova alla quota di 160 metri s.l.m., mentre quella di Monticello Amiata fa segnare la quota di 734 metri s.l.m., risultando pertanto la frazione comunale pi\u00f9 elevata.\nClima.\nIl clima che interessa il territorio comunale presenta elementi microclimatici alquanto variabili, in funzione dell'altitudine, dell'esposizione e dell'orografia.\nI 1972 gradi giorno registrati nel centro di Cinigiano includono l'intero territorio comunale in zona D, con possibilit\u00e0 di accensione dei termosifoni per un massimo di 12 ore giornaliere nel periodo 1\u00ba novembre-15 aprile.\nIn base ai dati medi disponibili per il trentennio 1951-1980, di seguito riportati nella tabella, per l'unica stazione meteorologica situata all'interno del territorio comunale e ubicata presso il centro di Cinigiano, la temperatura media annua si aggira sui +13,8\u00a0\u00b0C a 324 metri s.l.m., mentre le precipitazioni medie annue risultano relativamente contenute con poco pi\u00f9 di 700\u00a0mm. Vista la conformazione del territorio comunale, non sono da escludersi valori termometrici medi superiori e valori pluviometrici medi inferiori nell'area settentrionale del territorio comunale, in prossimit\u00e0 del corso del fiume Orcia, mentre temperature mediamente inferiori e accumuli pluviometrici sensibilmente maggiori sono possibili nella parte orientale e meridionale del territorio, ove inizia a farsi sentire l'effetto stau dovuto alla vicinanza di elevate vette verso est e la maggiore probabilit\u00e0 di sviluppo di temporali termoconvettivi nei mesi pi\u00f9 caldi dell'anno. Altres\u00ec, nella parte pianeggiante del territorio comunale, vista la lontananza del mare, sono possibili accentuate escursioni termiche, con temperature minime invernali talvolta rigide per l'inversione termica e temperature massime estive elevatissime.\nStoria.\nCinigiano si \u00e8 sviluppato intorno ad un castello medievale nel XII secolo. Il territorio dell'attuale comune era posto sotto l'autorit\u00e0 dei discendenti di Bernardino di Cinigiano, vassalli dei potenti conti Aldobrandeschi del ramo di Santa Fiora. Nel 1254, il casato cedette l'accomandigia del castello e dei domini terrieri al Comune di Siena. Tuttavia i signori di Cinigiano continuarono ad esercitare un potere assoluto nei confronti delle popolazioni locali, mentre la loro fedelt\u00e0 a Siena sembra fosse incerta e nel 1278 i Senesi misero al bando l'ultimo di essi, con l'accusa pretestuosa di aver assalito un dignitario ecclesiastico in viaggio verso Viterbo.\nNel Trecento si impadronirono del castello i conti Guidi di Poppi e di Battifolle, da cui Siena riacquist\u00f2 il possesso del territorio nel 1389, versando una cospicua somma all'allora signore, Francesco di Ugone di Battifolle. Il conte continu\u00f2 tuttavia ad esercitare il proprio potere, nonostante gli accordi presi, fino a quando nel 1404 non fu scacciato da una rivolta popolare.\nA met\u00e0 del XVI secolo Cinigiano pass\u00f2 insieme a Siena al Granducato di Toscana e nel 1766 Pietro Leopoldo di Lorena trasfer\u00ec il comune dalla provincia di Siena a quella di Grosseto, nel 1766, alla quale rester\u00e0 anche dopo l'annessione al Regno d'Italia, avvenuta nel 1859.\nMonumenti e luoghi d'interesse.\nArchitetture militari.\nCinte murarie.\nInoltre, nella parte pi\u00f9 elevata del centro storico di Cinigiano, che gli abitanti chiamano \"Cassero\", si trovano alcuni resti della probabile cerchia muraria medievale quasi del tutto perduta nel corso dei secoli.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2009 la popolazione straniera residente era di 432 persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nCultura.\nIstruzione.\nBiblioteche.\nLa biblioteca comunale di Cinigiano \u00e8 ospitata all'interno di Palazzo Bruchi. \u00c8 stata fondata nel 1981 e rinnovata nel 2004.\nGeografia antropica.\nFrazioni.\nSono da ricordare le localit\u00e0 di Capanne Ricci, Colle Massari, Piantaverna, La Cava, Le Cosole, Tribolone, Vicarello, Villa e Volpaio.\nEconomia.\nIl comune ha vocazione prettamente agricola, \u00e8 inoltre sviluppato il settore vinicolo (\"Montecucco DOCG\"), per il quale \u00e8 stata creata una \"strada del vino\"."}
{"id": "28622", "revid": "1318658", "url": "https://it.wikipedia.org/wiki?curid=28622", "title": "Farinata (disambigua)", "text": ""}
{"id": "28623", "revid": "438678", "url": "https://it.wikipedia.org/wiki?curid=28623", "title": "Spin-off", "text": ""}
{"id": "28624", "revid": "35326", "url": "https://it.wikipedia.org/wiki?curid=28624", "title": "Civitella Paganico", "text": "Civitella Paganico \u00e8 un comune sparso italiano di abitanti nato dall'unione di varie precedenti frazioni. La sede municipale \u00e8 Civitella Marittima ed appartiene alla provincia di Grosseto in Toscana.\nGeografia fisica.\nTerritorio.\nIl territorio comunale di Civitella Paganico si estende lungo la Valle dell'Ombrone, nella parte settentrionale della provincia di Grosseto. Confina a nord con i comuni di Monticiano e Murlo e la provincia di Siena, a est con il comune di Montalcino e la medesima provincia di Siena, a sud-est con il comune di Cinigiano, a sud con il comune di Campagnatico e a ovest con il comune di Roccastrada.\nIl territorio comunale si estende dalle quote pianeggianti lungo il corso del fiume Ombrone (65 metri s.l.m. presso Paganico), fino alle quote collinari che interessano quasi tutto il resto del territorio, raggiungendo i 481 metri s.l.m. nella frazione di Casale di Pari, che tra i centri abitati risulta quello situato alla quota pi\u00f9 elevata.\nClima.\nIn base ai dati medi disponibili per il trentennio 1951-1980, di seguito riportati nella tabella, per tre stazioni meteorologiche situate all'interno del territorio comunale, la temperatura media annua si aggira dai +13,6\u00a0\u00b0C alla quota di 363 metri s.l.m. di Pari ai +14,7\u00a0\u00b0C alla quota di 71-76 metri s.l.m. di Paganico e Monte Antico. Le precipitazioni medie annue sono influenzate, anche alle quote pianeggianti, dalla presenza dei numerosi e vicini rilievi collinari, risultando mediamente comprese tra gli 828\u00a0mm di Monte Antico e i 927\u00a0mm di Pari, passando dagli 873\u00a0mm di Paganico.\nI 1979 gradi giorno registrati a Civitella Marittima includono l'intero territorio comunale di Civitella Paganico in zona D, consentendo l'accensione degli impianti di riscaldamento per un massimo di 12 ore giornaliere nel periodo 1\u00ba novembre-15 aprile.\nStoria.\nIl territorio era stato occupato nell'antichit\u00e0 da diversi piccoli centri etruschi di fase villanoviana e poi orientalizzante, passati quindi sotto il dominio romano. Dopo la caduta dell'Impero romano d'Occidente le terre non furono pi\u00f9 coltivate e la valle dell'Ombrone si era andata impaludando. Con i Longobardi si ebbe una nuova occupazione del territorio, che pass\u00f2 quindi sotto il dominio feudale degli Ardengheschi e a vari signori locali. Venne quindi in possesso in varie fasi del Comune di Siena e con questa pass\u00f2 alla met\u00e0 del XVI secolo al Granducato di Toscana.\nNel 1926 il comune di Pari (comprendente anche Casale di Pari e resosi autonomo dal comune di Campagnatico nel 1920) fu aggregato a quello di Paganico, comprendente anche Civitella Marittima, e il 5 febbraio del 1928 venne creato il nuovo comune che prese il nome di Civitella Paganico.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2009 la popolazione straniera residente era di 446 persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nGeografia antropica.\nFrazioni.\nSono da ricordare le localit\u00e0 ed agglomerati rurali di Aratrice, Bagnolo, Campo al Pero, Casalmaggiore, Casenovole, Fercole, Leccio, Monteverdi, Petriolo e Pietratonda.\nEconomia.\nNel comune di Civitella Paganico, presso la localit\u00e0 di Aratrice, ha sede la Nannoni Grappe, nota azienda a carattere artigianale specializzata nel settore della distillazione degli alcolici, fondata da Gioacchino Nannoni nei primi anni settanta.\nSport.\nCalcio.\nLa principale societ\u00e0 calcistica del comune \u00e8 l'U.S.D. Paganico 1957 che milita nel girone F di Prima Categoria."}
{"id": "28625", "revid": "400694", "url": "https://it.wikipedia.org/wiki?curid=28625", "title": "Sergio Bonelli Editore", "text": "Sergio Bonelli Editore S.p.A. \u00e8 una casa editrice italiana di fumetti operante dagli anni quaranta sotto altre denominazioni. \u00c8 leader del settore in Italia, vendendo mensilmente oltre 500\u00a0000 copie delle serie regolari mensili (dati di aprile 2014). Fondata da Giovanni Luigi Bonelli nel 1940 come Redazione Audace, venne ceduta nel 1945 all'ex moglie Tea Bertasi. Come Editrice Audace prima e sotto altre sigle poi, pubblicher\u00e0 alcuni dei pi\u00f9 importanti e longevi personaggi del fumetto italiano, entrati nell'immaginario collettivo, come Tex Willer, Piccolo Ranger, Zagor, Dylan Dog e Nathan Never.\nStoria.\nDalla fondazione al dopoguerra.\nGiovanni Luigi Bonelli, sceneggiatore e futuro ideatore di Tex Willer, nel 1940 rilev\u00f2 dalla Arnoldo Mondadori Editore la testata \"L'Audace\" fondando una propria piccola casa editrice nota come Redazione Audace, nucleo fondante di quella che sar\u00e0 la Sergio Bonelli Editore, diretta inizialmente da Enver Bongrani. Il primo numero della gestione di Bonelli \u00e8 il 331, datato 18 gennaio 1941 e realizzato cambiandone la formula da giornale, che pubblicava pi\u00f9 storie a puntate, a quella di albo con un'unica storia completa. Il personaggio di punta della testata \u00e8 \"Furio Almirante\", scritto da Bonelli e disegnato prima da Carlo e poi da Vittorio Cossio. L'altro personaggio di successo sar\u00e0 \"Capitan Fortuna\" di Rino Albertarelli, pubblicato nel 1942 su una serie di supplementi. La serie principale venne poi affiancata dall\"'Albo d'oro Audace\", pubblicato dal 1943 al 1945 per 15 numeri. \"L'Audace,\" che dal n. 385 del 13 febbraio 1942 aveva mutato nome in \"Albo Audace,\" chiuder\u00e0 nel 1944 con il n. 467.\nFinita la guerra, Gianluigi Bonelli si separa dalla moglie Tea Bertasi e le cede la casa editrice, ora denominata Edizioni Audace, rimanendone collaboratore freelance. Tea - che secondo il figlio Sergio non aveva mai letto un fumetto prima del 1946 - divenne cos\u00ec editrice, dimostrando notevoli qualit\u00e0 imprenditoriali. Nel 1945, sotto la sua guida, venne varata una nuova collana, \"l'Audace\", che ristamp\u00f2 inizialmente storie gi\u00e0 edite nell'omonima testata nel periodo 1940/41 come \"Furio\" e \"Capitan Fortuna\", per poi continuare con avventure inedite. La sede della casa editrice in questo periodo \u00e8 presso la residenza di Tea Bertasi, dove vive anche il figlio Sergio, che inizia cos\u00ec la sua gavetta con mansioni varie come il fattorino e il magazziniere.\nPresto si creer\u00e0 la necessit\u00e0 di pubblicare nuovo materiale e cos\u00ec l'editore si assicura la collaborazione di importanti autori come Franco Baglioni, che nel 1947 realizzer\u00e0 \"Frisco Bill\" disegnato da Guido Zamperoni, dell'ex marito Bonelli, che nel 1946 realizza \"Ipnos\" disegnato da Gino Cossio, Paolo Piffarerio e da Guido Da Passano, Mario Uggeri e Roy D'Amy.\nNel 1948 il disegnatore Aurelio Galleppini inizia a collaborare con l'editore realizzando la serie Occhio Cupo, sempre scritta da Bonelli, che era stata pensata per il rilancio della casa editrice e sulla quale erano riposte molte speranze; la serie venne edita nella collana \"Serie d'Oro Audace\", in un formato pi\u00f9 grande delle consuete serie a striscia. Contemporaneamente, la coppia di autori diede vita anche al personaggio di Tex Willer, che esord\u00ec lo stesso anno, inizialmente senza riscuotere grande successo, ma comunque meglio di Occhio Cupo, la cui serie venne interrotta dopo solo sei numeri.\nAnni cinquanta.\nNegli anni successivi la produzione della casa editrice \u00e8 particolarmente fiorente facendo esordire nuovi personaggi come Plutos (1949), I Tre Bill (1952), Rio Kid (1951), Il Cavaliere Nero e Yuma Kid (entrambi del 1953), El Kid (1955), Hondo (1956) e Kociss (1958), scritti da Bonelli e Mani in alto! (1950), Gordon Jim (1950) e Il Sergente York (1954), realizzati da Roy D'Amy. Le serie di questi personaggi vennero pubblicate generalmente in apposite collane come \"Zenit\", \"Arco\" o \"Audace\", nel tradizionale formato a strisce.\nNel 1953 esord\u00ec la \"Collana Capolavori\" con le riduzioni a fumetti di classici della letteratura scritte da Bonelli e disegnate da Galleppini e Dino Battaglia e che verranno poi ristampati nel 1960 in una collana omonima; nello stesso anno esord\u00ec anche la \"Collana del Trifoglio\" con riduzioni a fumetti di fiabe. Ma furono entrambi esperimenti di breve durata.\nNel 1957 la direzione passa da Tea Bonelli al figlio Sergio, figlio di Gian Luigi, gi\u00e0 attivo nella casa editrice come sceneggiatore con lo pseudonimo di Guido Nolitta con la serie \"Un ragazzo nel Far West\". L'azienda assume la nuova denominazione di Edizioni Araldo nel 1960 e, nel corso degli anni, assumer\u00e0, talvolta contemporaneamente, altre diverse denominazioni come Cepim, Daim Press e Altamira.\nDalla fine degli anni cinquanta la Bonelli adott\u00f2 un nuovo formato elaborandolo a partire dal formato a strisce, ideando uno standard che da essa prese il nome, il formato Bonelli, con albi in bianco e nero, con vignette su tre strisce e con circa un centinaio di pagine, che verr\u00e0 poi usato anche da altre case editrici.\nNegli anni cinquanta si consolida il successo della serie di \"Tex Willer\", creata nel 1948 da Bonelli e Galleppini, i quali rimarranno legati al personaggio realizzandone le storie per tutta la vita. La serie era pubblicata inizialmente nel formato a strisce; nel 1952 ci fu la prima ristampa cronologica della serie in un formato nato rimontando tre strisce per tavola; nel 1958 esord\u00ec una seconda ristampa con le stesse caratteristiche, \"Tex Gigante\", il cui successo convinse l'editore a farla diventare la serie dove continuare la pubblicazione delle storie inedite una volta conclusa la ristampa di quelle precedenti, sostituendo quindi la collana a strisce nella pubblicazione delle storie inedite; il formato verr\u00e0 poi adottato anche per le altre testate della Bonelli. Altro grande successo del periodo \u00e8 la serie del Piccolo Ranger, personaggio ideato nel 1958 da Andrea Lavezzolo e dal disegnatore Francesco Gamba e ritenuta una delle pi\u00f9 riuscite serie western a fumetti, pubblicata anche all'estero; la serie si concluse nel 1985.\nAnni sessanta e settanta.\nNel 1961 esordisce uno dei personaggi pi\u00f9 famosi della casa editrice, Zagor, creato da Sergio Bonelli e pubblicato inizialmente nella omonima serie a strisce per poi passare, nel 1965, nel classico formato bonellide sulla collana Zenith Gigante. Sempre Sergio crea il personaggio di \"Mister No che\" esordisce nel 1975 su una propria collana omonima nell'ormai classico formato che contraddistigue le pubblicazioni della casa editrice, e destinato a una lunga e fortunata vita editoriale interrotta solo nel 2006. Nel 1961 la casa editrice pubblica anche \"Il giornale dei viaggi\", collana avventurosa della durata di soli otto numeri. Sempre negli anni sessanta la Bonelli assume il trio di autori noto come EsseGesse che crea la serie del Comandante Mark, esordita nel 1966 e pubblicata ininterrottamente fino al 1990 raggiungendo un buon successo di vendite. Altro successo della casa editrice \u00e8 la collana Storia del West, una serie di genere western ideata da Gino D'Antonio pubblicata per la prima volta nel 1967 e ritenuta una delle migliori del periodo che ha consacrato il suo creatore come uno dei maestri del fumetto italiano. Nel 1974 esordisce la collana I protagonisti, interamente realizzata dal noto disegnatore Rino Albertarelli, nella quale si propone una cronaca realistica dell'epopea western narrata senza retorica e senza enfatiche invenzioni narrative. Nello stesso anno esordisce anche \"Ken Parker\", personaggio creato da Giancarlo Berardi e Ivo Milazzo, come protagonista di un episodio auto-conclusivo all'interno della Collana Rodeo, per poi passare su una serie dedicata pubblicata da giugno 1977 dalla Cepim, nuova denominazione della casa editrice, e conclusa nel 1984 dopo 59 numeri per riprendere in modo non costante dal 1992 al 1996. Sempre come Cepim, dal 1976 al 1980, viene pubblicata la collana Un uomo un'avventura, una serie di volumi monografici, distribuiti solo nelle librerie e non in edicola, realizzati da autori di fama internazionale come Dino Battaglia, Bonvi, Guido Buzzelli, Guido Crepax, Milo Manara, Hugo Pratt e Attilio Micheluzzi.\nAnni ottanta e novanta.\nDalla fine degli anni settanta si era incominciato a segnalare in Italia un progressivo calo delle vendite che divenne una vera e propria crisi nei primi anni ottanta; al fine di contrastare il trend negativo che aveva colpito anche la sua casa editrice, l'editore decise di proporre nuove pubblicazioni con contenuti e formati diversi dallo standard bonellide; nacquero quindi alcune nuove testate di genere molto diverso ma che ebbero tutte una breve vita editoriale come \"Full\", una rivista simile a \"Il Monello\", oppure l'edizione italiana della serie a fumetti di \"Indiana Jones\" della Marvel ma anche fumetti comici, come \"Doctor Beruscus\" o riviste di enigmistica come \"L'Enigmistica Illustrata\"; furono tutti tentativi di breve durata che non riscossero il successo sperato. In questa ottica nel 1982 l'editore rilev\u00f2 la casa editrice L'Isola Trovata, fondata da Luigi Bernardi nel 1978, per pubblicare riviste e collane incentrate sul fumetto d'autore italiano come \"Orient Express\" e, dal 1984 al 1986, realizzer\u00e0 una joint venture con la Dargaud, prestigiosa casa editrice francese, dando vita alle Edizioni Bonelli-Dargaud che pubblicher\u00e0 riviste di fumetti come \"Pilot\" con opere di autori francesi e italiani oltre a volumi monografici di autori come Bilal.\nContemporaneamente vennero fatte esordire anche serie pi\u00f9 conformi agli standard dell'editore come nuove serie western come Gil (1982) e Bella &amp; Bronco (1984), anche queste per\u00f2 di effimera durata, e di ambientazione contemporanea come, nel 1982, \"Martin Myst\u00e8re\", e, nel 1986, \"Dylan Dog\". La prima verr\u00e0 poi vista dalla critica come il punto di passaggio tra le serie classiche della Bonelli come Tex, Zagor e quelle del nuovo corso che esordiranno negli anni successivi, come Nick Raider e Nathan Never, in quanto si allontana dallo stereotipo del fumetto popolare avvicinandosi alle pubblicazioni d'autore. La seconda, Dylan Dog, fu invece il grande successo che si stava cercando in quanto raggiunse poco dopo l'esordio una tiratura tale da renderlo uno dei fumetti italiani pi\u00f9 venduti, oggetto di numerose ristampe e considerato un cult del fumetto italiano tradotto e pubblicato anche all'estero. Negli anni novanta, sull'onda del successo di Dylan Dog seguiranno altre serie di vario genere come le fantascientifiche Nathan Never, Legs Weaver e Jonathan Steele, i giallo/noir come Nick Raider, Julia - Le avventure di una criminologa e Napoleone e il western/horror Magico Vento.\nAnni 2000/2010.\nNel maggio 2005 viene avviato l'esperimento delle miniserie con Brad Barron, ovvero serie dalla durata predeterminata L'anno successivo l'esperimento prosegue con Demian e nell'ottobre del 2007 con Volto Nascosto. Il rinnovamento continua nel giugno del 2007 con i romanzi a fumetti o graphic novel con il personaggio di Dragonero con il quale parte un'altra iniziativa: i \"Romanzi a fumetti Bonelli\", con cadenza annuale e albi di ampia foliazione, che contengono storie autoconclusive di varia ambientazione e genere. Il successo ottenuto da \"Dragonero\" (35\u00a0000 copie vendute) spinge la casa editrice ad accelerare la pubblicazione del secondo volume (\"Gli occhi e il buio\"), distribuito solo dopo quattro mesi e inaugurare una serie regolare con lo stesso personaggio nel 2013.\nSempre nel 2007 esordisce la prima collana a colori, Dylan Dog Color Fest, che rappresenta una forte innovazione per l'editore, uso a utilizzare i colori solo per albi commemorativi, tipicamente i numeri 100 e multipli e in occasione di importanti ricorrenze per le testate. Nel 2011 l'esperimento si estende anche ad altre serie come Nathan Never e Tex.\nSergio Bonelli, direttore generale della casa editrice dal 1957, muore il 26 settembre 2011 e viene sostituito nella carica dal figlio Davide Bonelli.\nLa nuova etichetta.\nNel 2018 \u00e8 stata inaugurata una nuova etichetta editoriale, \"Audace\", nata per distinguere pubblicazioni dal taglio pi\u00f9 maturo rispetto ai classici standard dell'editore. L'etichetta ha esordito con un volume distribuito in libreria, \"Cani sciolti \u2013 Sessantotto\", contenente i primi due episodi della serie che avrebbe poi esordito a novembre dello stesso anno.\nCinema e televisione.\nPrima trasposizione cinematografica dei propri personaggi fu \"Tex e il signore degli abissi\" del 1985 diretto da Duccio Tessari. Il film, dopo una gestazione di un ventennio, avrebbe dovuto essere l'episodio pilota di una serie televisiva che non venne per\u00f2 mai realizzata, e si rivel\u00f2 un flop che venne giudicato una pessima trasposizione del fumetto. \nNel 2011 venne prodotto il film \"Dylan Dog - Il film\" diretto da Kevin Munroe e ritenuta una trasposizione poco fedele al fumetto (la casa editrice di Milano non ha collaborato alla produzione della pellicola) e non riusc\u00ec a riscuotere successo al botteghino o presso la critica. \nNel settembre 2014, con una conferenza stampa in diretta streaming sul proprio canale YouTube ufficiale, presso il BluNote di Milano, il proprietario Davide Bonelli, il direttore editoriale Mauro Marcheselli ed il capo redattore centrale Michele Masiero, annunciano pubblicamente di aver assunto Vincenzo Sarno (in precedenza produttore nei canali tv del gruppo DeAgostini Editore S.p.A), in qualit\u00e0 di produttore esecutivo e responsabile dello sviluppo multimediale e librario; egli avr\u00e0 il compito di creare un dipartimento che si occupi di fare in modo che: la casa editrice prenda parte a co-produzioni multimediali di film, telefilm, serie animate e videogiochi, con un ruolo attivo di co-produttore, mantenendo in questo modo un ampio controllo su tali produzioni, a differenza di quanto accaduto negli anni precedenti; la casa editrice pubblichi direttamente i propri fumetti in formato libro nel mercato delle librerie di varia, senza pi\u00f9 attivare contratti di licenza con altri editori a differenza di quanto accaduto negli anni precedenti. Nell'ottobre 2014 esordisce come prima produzione realizzata interamente dalla casa editrice la serie tv di Orfani, realizzata in tecnica motion comics, su Rai4, i produttori esecutivi della serie vengono annunciati: Vincenzo Sarno, Antonio Navarra e Giovanni Mattioli, come anche il regista: Armando Traverso. Nel 2017 esce il primo film co-prodotto dalla Sergio Bonelli Editore insieme a Sky Cinema e Lock &amp; Valentine, \"Monolith\", e vengono annunciati i produttori esecutivi, Davide Luchetti , Nils Hartmann e Vincenzo Sarno, intanto viene sviluppata in parallelo all'omonima graphic novel di Roberto Recchioni, Mauro Uzzeo e Lorenzo \"LRNZ\" Ceccotti.\nNel 2015 viene annunciato la realizzazione di una serie animata basata sulle avventure giovanili dei protagonisti della serie \"Dragonero Adventures\", in collaborazione con Rai Fiction. In occasione di Cartoons on the Bay 2017 vengono mostrate le prime sequenza animate in anteprime assoluta mentre a Lucca Comics del 2017 viene mostrato un primo pilota provvisorio della serie. Gli episodi della prima stagione sono ventisei e tutti i soggetti vengono realizzati dagli autori della serie mentre il lavoro grafico di riferimento \u00e8 stato realizzato da Riccardo Crosa e Luca Genovese. Mauro Uzzeo, Giovanni Masi e Federico Rossi Edrighi, si occuperanno delle sceneggiature degli episodi basati su soggetti creati ad hoc da Stefano Vietti e Luca Enoch. Alla realizzazione della serie animata partecipano anche investitori esteri, essendoci l'intenzione di trasmettere la serie anche al di fuori dell'Italia. Il 26 marzo 2020 viene ufficialmente annunciata la produzione, da parte della Rai e di Bonelli Editore, della prima stagione composta da 26 episodi di 26 minuti l\u2019una insieme ad una prima sinossi i produttori esecutivi della serie vengon annunciati: Vincenzo Sarno, Antonio Navarra e Giovanni Mattioli, come anche il regista: Enrico Paolantonio, mentre viene ufficializzato che la casa di produzione sar\u00e0 la stessa Sergio Bonelli Editore. \nNel 2019 nasce \"Bonelli Entertaiment\", braccio produttivo della casa editrice dedito allo sviluppo di trasposizioni cinematografiche e televisive con l'idea di sviluppare un vero e proprio universo narrativo su modello del Marvel Cinematic Universe, chiamato \"Bonelli Cinematic Universe,\" a dirigere le attivit\u00e0 saranno Michele Masiero in qualit\u00e0 di direttore editoriale, Simone Airoldi e Davide Bonelli in qualit\u00e0 di direttori generali e Vincenzo Sarno, in qualit\u00e0 di Responsabile dello sviluppo e produttore esecutivo. Primi passi per lo sviluppo di questo nuovo ambizioso progetto sono la produzione di una serie televisiva denominata \"Il Confine\" in collaborazione con Lucky Red, del film tratto da \"Dampyr\" e di una trasposizione televisiva di \"Dylan Dog\" in collaborazione con James Wan e la sua casa di produzione, la Atomic Monster, dopo che Bonelli ha riacquistato i diritti di sfruttamento del personaggio da Hyde Park Entertainment.\nElenco dei personaggi e delle testate.\nAnni quaranta\nAnni cinquanta\nAnni sessanta\nAnni settanta\nAnni ottanta\nAnni novanta\nAnni 2000\nAnni 2010\nPubblicazioni.\nIn corso di pubblicazione.\nAudace:"}
{"id": "28626", "revid": "1658", "url": "https://it.wikipedia.org/wiki?curid=28626", "title": "NNRP", "text": ""}
{"id": "28630", "revid": "1543377", "url": "https://it.wikipedia.org/wiki?curid=28630", "title": "Network News Reader Protocol", "text": "Il Network News Reader Protocol (NNRP) \u00e8 il protocollo utilizzato per l'accesso ai server Usenet, detti comunemente newsserver, da parte dei client utilizzati per accedere ai newsgroup.\nLa RFC 977, uscita nel febbraio 1986, ha definito un certo numero di funzioni e un certo numero di estensioni, che sono state ulteriormente ampliate e sono state codificate in una bozza IETF, denominata \"Common NNTP Extensions\"."}
{"id": "28631", "revid": "308552", "url": "https://it.wikipedia.org/wiki?curid=28631", "title": "Cinque Terre Sciacchetr\u00e0", "text": "Il Cinque Terre Sciacchetr\u00e0 \u00e8 un vino DOC la cui produzione \u00e8 consentita in alcuni comuni della provincia della Spezia.\nA proposito del nome vi \u00e8 qualche incertezza fra \u00abSciachetr\u00e0\u00bb e \u00abSciacchetr\u00e0\u00bb; il secondo termine \u00e8 per\u00f2 quello trascritto nell'attuale disciplinare e nell'intestazione del \u00abConsorzio dello Sciacchetr\u00e0\u00bb.\nSi tratta di un vino passito prodotto nelle Cinque Terre da uve che provengono dai celebri terrazzamenti. Oltre a vantare una storia millenaria e ad essere conosciuto e apprezzato in tutto il mondo, ha ottenuto la Denominazione di Origine Controllata, inoltre negli ultimi anni \u00e8 stato riconosciuto come presidio Slow Food.\nIl termine \"Sciacchetr\u00e0\" (o Sciachetr\u00e0), con cui \u00e8 commercializzato e ormai ovunque conosciuto, \u00e8 attestato soltanto verso la fine dell'Ottocento. Pare che uno dei primi a utilizzarlo sia stato il pittore macchiaiolo Telemaco Signorini, il quale, nel suo scritto di memorie \"Riomaggiore\", ricordando le tante estati trascorse nel borgo delle Cinque Terre, afferma che \u00abin settembre, dopo la vendemmia, si stendono le migliori uve al sole per ottenere lo \"sciaccatras\"\u00bb.\nEtimologia: il vocabolo deriva dal verbo \u00ab\"sciac\u00e0a\"\u00bb (schiacciare), utilizzato per indicare l'operazione di pigiatura dell'uva.\nZona di produzione.\nVedi: Cinque Terre DOC\nVitigni con cui \u00e8 consentito produrlo.\nSi tende comunque a preferire l'uva Bosco in quanto la buccia dei suoi acini \u00e8 pi\u00f9 resistente e quindi si presta meglio all'appassimento senza rompersi.\nInformazioni sulla zona geografica.\nVedi: Cinque Terre DOC\nStoria.\nVedi: Cinque Terre DOC\nPrecedentemente all'attuale disciplinare questa DOC era stata:\nIl precedente disciplinare del 1973 prevedeva:\nAbbinamenti consigliati.\nPu\u00f2 essere abbinato ai formaggi o al dolce.\nProduzione.\n\"Provincia, stagione, volume in ettolitri\""}
{"id": "28636", "revid": "1745361", "url": "https://it.wikipedia.org/wiki?curid=28636", "title": "Val Polcevera Coronata", "text": "Il Val Polcevera Coronata \u00e8 un vino a Denominazione di Origine Controllata (sottozona della DOC Val Polcevera), prodotto nella zona di ponente del comune di Genova, e pi\u00f9 esattamente sulle colline di Coronata e di Morego, Sestri Ponente, Fegino, Borzoli.\nDi questo vino, apprezzato durante il suo soggiorno genovese, parl\u00f2 Stendhal nel suo celeberrimo resoconto di viaggio intitolato \"Viaggio in Italia\".\nIl Val Polcevera Coronata si produce con le uve dei vitigni Bianchetta Genovese, Vermentino e Albarola da soli o congiuntamente per almeno il 60%; possono inoltre essere utilizzate le uve dei vitigni Pigato, Rollo e Bosco per un massimo del 40%.\nDeve avere una gradazione alcolica non inferiore a 11 gradi. Va consumato entro un anno dalla vendemmia e va servito ad una temperatura tra i 10 e gli 11 gradi.\nAbbinamenti consigliati.\nPu\u00f2 essere abbinato a diversi piatti della cucina ligure, dai primi (lasagne o gnocchi col pesto, pansoti col sugo di noci), alla zuppa di pesce, al polpo e al pesce, alle fritture, alla cima alla genovese, alla torta pasqualina, ed anche a molti altri piatti tipici regionali come focaccia, focaccia con le cipolle e torte salate.\nCollegamenti esterni.\nIl disciplinare di produzione"}
{"id": "28645", "revid": "124264561", "url": "https://it.wikipedia.org/wiki?curid=28645", "title": "Amaranto (alimento)", "text": "L'amaranto \u00e8 una pianta originaria del Messico, dai chicchi commestibili e usualmente consumati in modi simili ai cereali (pseudocereale). Tra le specie commestibili si ricordano \"Amaranthus caudatus\", \"Amaranthus cruentus\" e \"Amaranthus hypochondriacus\".\nOrigine, storia e tradizioni.\nL'amaranto \u00e8 una pianta che conta diverse specie, originaria dell'America centrale, dove era coltivata gi\u00e0 dalle civilt\u00e0 precolombiane. Il genere Amaranthus comprende circa 60 specie, ma solo 3 sono ritenute buone produttrici di semi: il Caudatus, il Cruentus e l'Hypochondriacus.\nLa sua diffusione nel mondo \u00e8 varia: se ne ritrovano tracce in Europa (dal \u2018700, usato come pianta ornamentale), in Africa (dall'800, coltivato come ortaggio) ed in Asia (dall'800, come cereale), anche se in questi luoghi esso non raggiunse mai l'importanza che aveva nei Paesi d'origine. La riscoperta del seme avvenne al grande pubblico nel 1975, grazie alla pubblicazione di un libro di botanica a cura della National Academy of Sciences statunitense in cui venivano descritte le caratteristiche nutritive di diverse piante da tempo dimenticate tra cui, appunto, l'amaranto.\nAttualmente, l'amaranto viene coltivato a scopo commerciale in Messico, SudAmerica, Stati Uniti, Cina, Polonia ed Austria.\nSi pensa che esistesse anche una variet\u00e0 gi\u00e0 conosciuta dai popoli greci, nella cui mitologia si narrava che le Dee amassero essere festeggiate dagli umani con ghirlande di amaranto, per ottenere cos\u00ec la loro protezione e benevolenza. Ugualmente si pensa che i Romani attribuissero all'amaranto il potere di tenere lontana l'invidia e la sventura. Poich\u00e9 dal punto di vista botanico l'amaranto in Europa arriv\u00f2 molto dopo, \u00e8 probabile che con la parola \"amaranto\" gli antichi Greci indicassero una pianta simile al crisantemo, fiore che veniva usato soprattutto nei riti funebri proprio per attrarre la benevolenza degli Dei per il defunto e per i vivi. Una pianta simile al crisantemo era gi\u00e0 stata osservata da Plinio il Vecchio che lo descrisse nella sua Naturalis historia, come un fiore che aveva la peculiarit\u00e0 di \u201cnon morire mai\u201d: raccolto per l'essiccazione, riprendeva vita appena a contatto dell'acqua, anche se i fiori erano ormai diventati appassiti. Per questi motivi la pianta rappresentava sia la permanenza dei ricordi nel tempo, sia i sentimenti duraturi ed era cos\u00ec usata per riti funebri o propiziatori\nNei suoi territori d'origine era definito dagli Aztechi come \u201cil misterioso grano\u201d o \u201cil grano degli Dei\u201d; i semi erano conosciuti per le alte qualit\u00e0 nutrizionali ed energetiche ma altrettanto, se non maggiormente importante, era l'uso che se ne faceva nei rituali religiosi. Anche i Maya lo usavano come nutrimento mentre gli Incas lo definivano \u201ckiwicha\u201d (piccolo gigante) e ne apprezzavano principalmente il suo potere curativo. Nei riti religiosi aztechi l'amaranto veniva impastato con farina di mais ed utilizzato per forgiare delle figure antropomorfe che richiamavano gli idoli celebrati, le figure erano poi consumate al termine del rito propiziatorio.\nLa diffusione nel Centroamerica sub\u00ec un arresto pressoch\u00e9 definitivo con l'arrivo dei Conquistadores agli inizi del sedicesimo secolo, non solo per lo sterminio della popolazione, ma anche perch\u00e9 venne formalmente bandito, in un'ottica tattica di conquista: l'obiettivo era infatti sia quello di imporre la sostituzione delle coltivazioni autoctone con le sementi europee, di maggior interesse per i colonizzatori, sia quello di disgregare le comunit\u00e0 colpendo la cultura religiosa originale e aprendo la via alla conversione cattolica.\nPropriet\u00e0 nutritive.\nRicco di proteine, fino al 16%, con elevato valore biologico, l'amaranto, rispetto ai cereali, contiene il doppio di lisina, amminoacido essenziale di cui sono carenti quasi tutti i cereali. Ha un elevato contenuto di calcio, di fosforo, di magnesio e di ferro. Grazie inoltre all'elevato contenuto di fibre, ha un effetto benefico sulla digestione e sul ricambio. Essendo privo di glutine \u00e8 indicato per l'alimentazione di chi \u00e8 affetto da morbo celiaco, o ha problemi intestinali, ma anche ai bambini nel periodo dello svezzamento. \u00c8 convenientemente usato spesso come base per le pappe dei bambini o come ingrediente pregiato di minestroni di verdura per convalescenti ed anziani.\nColtivazione.\nLa coltivazione dell'amaranto \u00e8 relativamente semplice, trattandosi di una pianta piuttosto resistente a parassiti, malattie e temperature elevate cos\u00ec come il suo parente selvatico \"Amaranthus retroflexus\", non ha bisogno di particolari cure. La semina pu\u00f2 essere effettuata da met\u00e0 aprile in avanti, comunque quando si ha la certezza che non vi siano pi\u00f9 gelate notturne, tenendo presente che la germinazione migliora con la temperatura e che se questa \u00e8 troppo bassa la germinazione viene effettivamente inibita dalla luce solare. \nLa produttivit\u00e0 dell'amaranto \u00e8 molto elevata, una singola pianta pu\u00f2 produrre fino a 200\u00a0000 semi, per un peso complessivo che pu\u00f2 arrivare a 100 grammi di seme. \nL'Amaranto, in particolare la specie \"Amaranthus caudatus\", viene anche utilizzato come pianta ornamentale rendendo pi\u00f9 facilmente reperibili i semi per iniziare una coltivazione in proprio.\nRaccolta dei semi.\nLa raccolta dei semi \u00e8 resa pi\u00f9 complessa dal fatto che ogni infiorescenza prodotta dalla stessa pianta matura in tempi diversi e quindi richiede pi\u00f9 fasi di raccolta distinte che dovrebbero essere eseguite a mano. Le variet\u00e0 di amaranto selezionate per la coltivazione su scala pi\u00f9 grande, come la Golden Giant, tendono a generare una singola infiorescenza che semplifica le operazioni di mietitura. Test di coltivazione nella Pianura Padana mostrano la possibilit\u00e0 di effettuare fino a due raccolti, uno estivo e uno autunnale, dalla stessa pianta.\nMetodo di preparazione.\nUna volta bollito risulta una massa gelatinosa (lo stesso si pu\u00f2 dire per la tapioca), quindi \u00e8 preferibile cucinarlo in abbinamento a cereali (orzo, riso), o con verdure, con un conseguente miglioramento del sapore e del valore nutritivo.\nDopo il lavaggio si pu\u00f2 cuocere in due parti di acqua con un cucchiaino di sale per 20 minuti in una pentola a pressione e 30 minuti in una pentola normale. Non mescolare e lasciar riposare 10 minuti dopo la cottura a pentola coperta, per permettere ai chicchi di finire di gonfiarsi. Il sapore risulta leggermente dolciastro.\nSi possono eventualmente tostare con un filo di olio i grani, i quali scoppiano, ottenendo cos\u00ec una sorta di pop-corn. Alternativamente possono essere soffiati. Se ne pu\u00f2 usare anche la farina, ma non potendo lievitare da sola per l'assenza di glutine, \u00e8 bene miscelarla a farina di farro o di frumento."}
{"id": "28671", "revid": "122922313", "url": "https://it.wikipedia.org/wiki?curid=28671", "title": "Sovere", "text": "Sovere (\"S\u00f3er\" in dialetto bergamasco) \u00e8 un comune italiano di abitanti della provincia di Bergamo in Lombardia.\nSituato nella Val Borlezza, dista circa 40 chilometri a nord-est dal capoluogo orobico.\nAspetti geografici.\nIl territorio comunale si sviluppa lungo il corso del torrente Borlezza, nell'omonima valle, ed \u00e8 composto dalle frazioni Piazza e Sellere, sulla sinistra orografica della valle, e dal nucleo abitativo di Sovere.\nQuesto a sua volta \u00e8 formato da due borghi posti sulle opposte rive del torrente Borlezza: il borgo San Martino, posto sulla destra orografica, e il borgo San Gregorio sulla sinistra.\nIl tutto inserito in un contesto dall'alto valore naturalistico, con numerose montagne circostanti che offrono la possibilit\u00e0 di numerose escursioni adatte ad ogni tipo di utente, con paesaggi mozzafiato sull'intera vallata, nonch\u00e9 sul vicino Lago d'Iseo.\nStoria.\nLe origini del paese risalgono all'epoca romana, come confermano ralcuni ritrovamenti di monete e altro materiale risalente a quel periodo. Pare difatti che i romani utilizzassero la zona per controllare lo sbocco della stessa valle Borlezza verso la val Camonica, centro nevralgico dei trasporti e dei commerci.\nAl termine della dominazione romana, il paese sub\u00ec le scorrerie di alcune trib\u00f9 \u201cbarbare\u201d, tra cui gli Alani e gli Ungari, che perpetrarono saccheggi ai danni della popolazione, la quale dovette subire anche una serie impressionante di pestilenze e terremoti.\nTuttavia il primo documento scritto che attesta l'esistenza del toponimo di Sovere risale all'anno 837, quando viene indicato come \"Suberas\". Qualche anno pi\u00f9 tardi nei documenti il nome cambia fino ad assumere la nuova denominazione.\nIl territorio, dopo essere passato sotto la dominazione longobarda prima, e del Sacro Romano Impero poi, fu ceduto al vescovo della citt\u00e0 di Bergamo come riconoscimento dei favori compiuti in sede dei trattati di pace, con un editto redatto nel 1168.\nI secoli seguenti, in pieno periodo medievale, videro il paese al centro delle dispute fratricide tra guelfi e ghibellini. A tal periodo risale un castello, posto ai margini del centro abitato, di propriet\u00e0 della famiglia Foresti.\nGli scontri ebbero il loro apice nel corso del XIV secolo, e terminarono soltanto con l'annessione del territorio alla Repubblica di Venezia.\nNei secoli successivi il paese segu\u00ec le sorti del resto della provincia di Bergamo.\nNel 1928 il comune assume le dimensioni attuali quando viene ad esso aggregato il comune di \"Sell\u00e8re\".\nMonumenti e luoghi d'interesse.\nNumerosi sono le costruzioni degne di nota, tra cui i numerosi palazzi dislocati su tutto il territorio comunale. Il principale \u00e8 palazzo Venturi, posto nel borgo San Gregorio e risalente al XVII secolo. Edificato dalla famiglia Bonassoli in perfetto stile barocco con affreschi importanti, dal 1973 \u00e8 riconosciuto come monumento nazionale.\nPalazzo Bottaini risalente al XVIII secolo e strutturato in due edifici \u00e8 sede della biblioteca civica. Frontalmente a esso si trova palazzo Zitti, risalente al XVI secolo e circondato dal parco. Caratteristico \u00e8 il loggiato costituito da piccoli archi e colonne in pietra di Sarnico.\nNel borgo San Martino si trovano invece palazzo Baroni, risalente al XIX secolo, e palazzo Longhini, dotato di un cortile con una fontana e porticato.\nCaratteristico del palazzo Longhini il grande portone, alto pi\u00f9 di 5 metri, in frassino dipinto di un verde brillante che contrasta col giallo della facciata. Due colonne in pietra di Sarnico a sorreggere il porticato, le quali sono fornite degli originali ganci funzionali a legare i cavalli sul ciottolato, ganci che sono anche un emblema della fucina \"Longhini &amp; Botta\" che aveva sede nel palazzo, e i cui uncini sono probabilmente stati forgiati dalla stessa mano del Longhini.\nCon la sua vista sul monte di Bossico e il perpetuo suono delle acque del fiume Borlezza, il Palazzo si inserisce perfettamente nel contesto alto-bergamasco.\nPalazzo Silvestri, utilizzato come centro scolastico, \u00e8 di origine seicentesca, possiede pavimenti mosaicati in stile veneziano e affreschi con scene risorgimentali dipinte da Antonio Guadanini: era utilizzato dalla famiglia Silvestri, di gran rilievo in quei tempi, dapprima come abitazione poi come residenza per le vacanze. Palazzo Foresti \u00e8 ci\u00f2 che resta dell'antica fortificazione risalente al XIII secolo, con relativa torre difensiva.\nMolto importante \u00e8 la Malga Lunga. Situata sul monte di Sovere che sovrasta il paese, e vicina al confine con il comune di Gandino, \u00e8 adibita a museo della resistenza, a memoria degli avvenimenti bellici che qui si verificarono nel 1944, nel corso della seconda guerra mondiale.\nNumerosi sono anche gli edifici religiosi degni di nota:\nla chiesa di Santa Maria e Santa Elisabetta, situata nella frazione di Sellere, custodisce opere pittoriche risalenti al XV e al XVII secolo.\nIl convento dei Frati Cappuccini, venne edificato nel corso del XVI secolo, ed \u00e8 dotato di un caratteristico chiostro e di una chiesetta, nonch\u00e9 la chiesa parrocchiale dedicata a san Martino vescovo, che ha origine fin dal primo millennio e conserva le pale d'altare di Giovan Battista Moroni.\nIl santuario della Madonna della Torre posto dislocato su di una altura.\nRiedificato nel corso del XVII secolo in luogo di un'antica costruzione risalente addirittura al IX secolo, possiede tre navate con colonne in pietra di Sarnico e numerosi stucchi ricoperti d'oro. Numerosi furono gli artisti che collaborarono all'esecuzione dei lavori: tra questi Battista Agazzi, G.Maria Ongaro, Alessandro Armani, Andrea Fantoni, Marziale e Domenico Carpinoni, i fratelli Serassi, Antonio Cifrondi e il Cavagna.\nLa chiesa parrocchiale di Sant'Antonio Abate nella frazione di Piazza risalente al XVI secolo.\nInfrastrutture e trasporti.\nFra il 1901 e il 1931 la localit\u00e0 ospit\u00f2 una stazione lungo la tranvia della val Cavallina, che nei primi anni di esercizio ne costituiva il capolinea provvisorio."}
{"id": "28672", "revid": "768068", "url": "https://it.wikipedia.org/wiki?curid=28672", "title": "Lingua araba", "text": "La lingua araba (\u0627\u0644\u0652\u0639\u064e\u0631\u064e\u0628\u064a\u0651\u0629, \"al-\u02bfarabiyya\" o semplicemente \u0639\u064e\u0631\u064e\u0628\u064a\u0652, \"\u02bfarab\u012b\") \u00e8 una lingua semitica, del gruppo centrale. \u00c8 comparsa per la prima volta nell'Arabia nord-occidentale dell'Et\u00e0 del Ferro e ora \u00e8 la lingua franca del mondo arabo.\nL'arabo classico \u00e8 la lingua liturgica di 1,9 miliardi di musulmani e l'arabo standard moderno \u00e8 una delle sei lingue ufficiali delle Nazioni Unite. Si parla di circa 274 milioni di persone che la parlano nel mondo arabo, rendendola la quinta lingua pi\u00f9 parlata del mondo.\nStoria.\nLa scrittura dell'arabo classico si svilupp\u00f2 dalla forma tardo-nabatea dell'aramaico. L'alfabeto aramaico dei nabatei, con la loro capitale Petra, \u00e8 un precursore della scrittura araba. La scrittura dei graffiti arabi era soprattutto aramaica o nabatea. Secondo il Kitab al-Aghani (Il libro dei canti), tra i primissimi inventori della scrittura araba ci furono due cristiani di al-H\u012bra (Zayd ibn Bammad e suo figlio). A Zabad (a sud-ovest di Aleppo) sono state trovate delle iscrizioni cristiane in tre lingue (siriaco, greco e arabo), degli anni 512-513 d.C., finora le pi\u00f9 antiche testimonianze scoperte della scrittura araba.\n\u00c8 evidente come i cristiani arabi abbiano giocato un ruolo nella storia della lingua araba nel VI secolo. I testi pi\u00f9 antichi di un arabo \u00abclassico\u00bb risalgono al III secolo d.C. e presto si svilupp\u00f2 una poesia araba in ambito semitico. La lingua e la scrittura araba furono ulteriormente sviluppate alla corte di al-H\u012bra, la citt\u00e0 araba sulla riva occidentale dell'Eufrate del sud la cui sede vescovile \u00e8 spesso citata, e che fu un grande centro cristiano ancora prima di Najr\u0101n nell'Arabia meridionale: qui si studiava l'arte dello scrivere, molto prima che fosse praticata in generale nel resto della penisola arabica. L'arabo fu infine fondamentale per il senso dell'unit\u00e0 e dell'identit\u00e0 degli arabi.\nLa lingua araba ha preso \"in prestito\" da altre lingue non solo le parole profane, come ad esempio il termine \"qa\u1e63r\" (dal latino \"castra\", \u00abaccampamento\u00bb, \u00abcittadella\u00bb), bens\u00ec anche parole che sono state molto rilevanti per il Corano e per altri usi della lingua: cos\u00ec la parola \"qalam\" (dal greco \"kalamos\"), che significa \"calamo\", attraverso il quale per i musulmani Dio ha insegnato agli uomini ci\u00f2 che essi prima non sapevano. Dalle fonti semitico-ebraiche o cristiane derivano:\nIl siriaco \"qeryq\u0101n\u0101\" (= \u00ablettura\u00bb nella liturgia) dimostra un legame con il nome \"al-Qur\u02be\u0101n\" (attraverso il verbo affine \"qara'a\" \u00ableggere ad alta voce\u00bb). Ma ancora pi\u00f9 importante: la parola che il Corano conosce \"per il solo Dio\" fu utilizzata in Arabia gi\u00e0 prima di Muhammad per il massimo Dio (\u00abil Dio superiore\u00bb): All\u0101h (il padre di Muhammad si chiamava per esempio \u00ab servo di All\u0101h \u00bb = 'abd All\u0101h) risult\u00f2, se \u00e8 di origine puramente araba, dalla contrazione \"al-Il\u0101h\", cio\u00e8 \u00abil Dio\u00bb. Secondo altri autori, per\u00f2, esso potrebbe aver avuto anche un'origine non araba, bens\u00ec generalmente semitica (reminiscenze dell'ebraico Elohim e dell'antico siriaco \"alaha\" = \u00abil Dio\u00bb). Ad ogni modo, ancor oggi gli ebrei, i cristiani e i musulmani, in arabo non conoscono alcun'altra parola per Dio che All\u0101h, e per questo All\u0101h va semplicemente tradotto con \u00abDio\u00bb.\nLa lingua araba fa capo al ceppo semitico, alla cui radice gli studiosi hanno postulato un capostipite unico, definito \"protosemitico\", che fu il probabile mezzo di espressione dei primi semiti nella stadio linguistico comune, cio\u00e8 prima che il gruppo umano semitico si frammentasse geograficamente in vari gruppi migratori, diversificandosi culturalmente. Quando ci\u00f2 avvenne, diversi millenni or sono, dal protosemitico derivarono lingue diverse, ciascuna delle quali assunse, con il tempo, peculiari caratteristiche morfologiche e lessicali; la tesi pi\u00f9 accreditata comunque indicherebbe il serbatoio dei semiti nella penisola araba. Comunque la lingua araba venne diffusa tra il VII e il XII secolo, sull'onda delle conquiste islamiche, in tutto il Nordafrica, dove venne ad affiancarsi ai dialetti berberi, e in un'ampia fascia che copre tutto il Medio Oriente fino ai confini della Persia. Oggi \u00e8 lingua ufficiale in tutti i ventidue paesi che aderiscono alla Lega araba; e una delle lingue ufficiali di tre organizzazioni internazionali: la Lega araba, l'Unione africana e l'ONU. Un grande numero di persone parla arabo come seconda lingua, lingua veicolare o lingua del culto. La tradizione islamica considera l'arabo lingua sacra in quanto impiegata nel proprio testo sacro, ovvero il Corano.\nDi grammatica non semplice, l'arabo presenta, come le altre lingue semitiche, la flessione interna dei sostantivi e dei verbi. Soltanto lo scheletro consonantico delle parole rimane invariato, mentre infissi e vocali si combinano per ottenere le pi\u00f9 sottili sfumature. Ricco di consonanti uvulari, spiranti e faringali ostiche agli europei, si \u00e8 tuttavia dimostrato una lingua molto adatta alla poesia. Oggi l'arabo si presenta frazionato in un gran numero di dialetti, non sempre mutualmente comprensibili; mentre la lingua classica \u00e8 da tutti conosciuta come la lingua dei media, delle pubblicazioni, dell'istruzione, della religione e dei rapporti internazionali del mondo arabo.\nLetteratura.\nLa letteratura araba prende l'avvio con le Mu\u02bfallaq\u0101t, poesie di argomento lirico, erotico o guerresco, scritte nel VI secolo da un gruppo di poeti nell'ambiente dei beduini nomadi, tra cui spiccano \u02bfAntar e Imru l-Qays. A queste segue a ruota la compilazione del \"Qur\u02be\u0101n\" (Corano), per i musulmani parola divina trasmessa dall'arcangelo Gabriele al profeta \"Mu\u1e25ammad\" (Maometto), con la quale si apre il capitolo dell'Isl\u0101m. Queste prime composizioni rappresentarono l'inizio di quella che, nei secoli successivi, sarebbe diventata una letteratura d'importanza mondiale. Le opere di narrativa, storia, filosofia, teologia, poesia, sia originali sia di derivazione greca e persiana, che meriterebbero di essere menzionate, sono numerose. Ricordiamo ad esempio l'antologia \"\u02beAlf layla wa layla\" (Le mille e una notte), tuttora apprezzata e continuamente tradotta e ristampata nel mondo. Da allora l'arabo ha continuato ad essere, per centinaia di milioni di persone, una valida lingua letteraria.\nIntroduzione all'alfabeto e pronuncia puntuale.\nIntroduzione generica.\nL'alfabeto arabo, per darne una breve sintesi, consiste di 28 consonanti, pi\u00f9 un grafema particolare (\"hamza\") e alcuni simboli grafici particolari. Tre di queste consonanti hanno un valore semi-consonantico (o semi-vocalico, se si preferisce), servendo anche a indicare l'allungamento degli unici tre suoni vocalici esistenti nell'arabo standard (\"fu\u1e63\u1e25\u0101\"):\nIn realt\u00e0 nei vari dialetti (\u0639\u0627\u0645\u064a\u0629 \"\u2018\u0101mmiyya\") i suoni vocalici \"e\" e \"o\" trovano piena accoglienza. Questo rende particolarmente ardua la soluzione della traslitterazione in alfabeto latino perch\u00e9, se in arabo classico il nome \"Mu\u1e25ammad\" prescriverebbe l'uso appunto delle vocali \"u\" e \"a\", nel parlato ci\u00f2 non \u00e8 detto che avvenga. Si avr\u00e0 allora (in modo perfettamente legittimo) \"Mohammed\" o, addirittura (rispettando la realt\u00e0 fonetica di certe aree arabofone) \"M'hammed\". Meno corretto \u2013 ma non in maniera dirimente \u2013 mescolare le cose e creare ad esempio \"Muhammed\" o \"Mohammad\". Spesso si preferisce, per uniformit\u00e0, usare con coerenza il sistema \"classico\", comunemente chiamato \"arabo letterario\". Questo per evitare le variet\u00e0 fonetiche che si presentano numerose, a seconda delle nazioni arabofone. La stessa cosa vale per l'articolo determinativo arabo \"al-\" che, con circa met\u00e0 delle lettere dell'alfabeto, assimila la prima consonante che incontra mentre resta invariato con le restanti lettere. Le lettere che assimilano l'articolo sono dette lettere \"solari\" e sono le seguenti:\n\ufe95 (t\u0101\u02bc), \ufe99 (\u1e6f\u0101\u02bc), \ufea9 (d\u0101l), \ufeab (\u1e0f\u0101l), \ufead (r\u0101\u02bc), \ufeaf (z\u0101y), \ufeb1 (s\u012bn), \ufeb5 (\u0161\u012bn), \ufeb9 (\u1e63\u0101d), \ufebd (\u1e0d\u0101d), \ufec1 (\u1e6d\u0101\u02bc), \ufec5 (\u1e93\u0101\u02bc), \ufedd (l\u0101m) \ufee5 (n\u016bn); quelle che non lo assimilano sono chiamate lettere \"lunari\" e sono \ufe8d (\u02bcalif), \ufe8f (b\u0101\u02bc), \ufe9d (\u01e7\u012bm), \ufea1 (\u1e25\u0101\u02be), \ufea5 (\u1e2b\u0101\u02be), \ufec9 (\u02bfayn), \ufecd (\u0121ayn), \ufed1 (f\u0101), \ufed5 (q\u0101f), \ufed9 (k\u0101f), \ufee1 (m\u012bm), \ufee9 (h\u0101\u02bc), \ufeed (w\u0101w), \ufef1 (y\u0101\u02bc).\nSi avr\u00e0 cos\u00ec \"a\u0161-\u0161ams\" (il sole), \"ar-ra\u01e7ul\" (l'uomo), \"an-n\u016br\" (la luce) ecc; mentre si avr\u00e0 \"al-qamar\" (la luna), \"al-kit\u0101b\" (il libro), \"al-bint\" (la ragazza), ecc.\nLe vocali brevi (a, u, i) sono indicate da tre diversi segni posti sopra o sotto la consonante che precede immediatamente quella vocale, con un piccolo tratto obliquo soprastante la \"a\" (detto \"fat\u1e25a\"), con uno identico ma sottostante la \"i\" (detto \"kasra\") e con una sorta di piccolo nove, con coda pi\u00f9 accentuata, soprastante la \"u\" (detto \"\u1e0damma\"). Tra i simboli particolari appartenenti alla scrittura araba troviamo:\nLa lingua araba si scrive da destra verso sinistra. Le 28 lettere che compongono l'alfabeto hanno 4 forme differenti a seconda che si trovino all'inizio di una parola, in mezzo, alla fine o isolate. Solo 6 lettere non legano a sinistra con le altre e perci\u00f2 hanno solo la forma iniziale e finale. Esse sono:\nEsistono altri \"simboli\" particolari che sono costituiti dall'unione di 2 lettere o caratteri:\nEsistono vari sistemi di traslitterazione dall'arabo.\nBrevi accenni alla fonologia.\nLa pronuncia dell'arabo si differenzia notevolmente tra i vari Paesi in cui \u00e8 parlato e anche all'interno di essi. Esiste, per\u00f2, una lingua araba moderna \"standard\" che comprende 33 fonemi: 5 vocalici e 28 consonantici.\nQuasi tutte le consonanti possono essere brevi o lunghe (geminate). La pronuncia \"enfatica\" si realizza avvicinando la parte posteriore della lingua alla faringe.\nNell'arabo \"standard\" i suoni , , , , e compaiono solo in prestiti stranieri. Per rendere graficamente le consonanti , , e si usano forme modificate di lettere di suono simile, in particolare quelle dell'alfabeto persiano, che possiede questi suoni, ma sono possibili delle varianti.\nLa pronuncia pu\u00f2 subire il fenomeno della \u2019im\u0101la (\"inclinazione\"), che provoca l'innalzamento della vocale /a/ verso il timbro /\u025b/~/e/~/i/.\nPronuncia puntuale, inclusi i diacritici (ta\u0161k\u012bl).\nNella tabella sottostante \u00e8 spiegata in modo puntuale la pronuncia delle lettere base, lettere speciali e diacritici dell'alfabeto arabo, senza per\u00f2 approfondire le numerose regole di scrittura della hamza.\nInoltre, il \"tanw\u012bn\" o nunazione \u00e8 l'aggiunta di una /n/ alla vocale flessiva in fondo alla parola e ha la funzione dell'articolo indeterminativo italiano: \"ra\u01e7ul\" \"uomo\", \"ra\u01e7ulun\" \"un uomo\". Ortograficamente non si scrive con la lettera n\u016bn ma ponendo due volte la corrispondente vocale breve sull'ultima consonante della parola, ottenendo quindi fat\u1e25atayn, kasratayn e \u1e0dammatayn come indicate nella tabella; di queste, da notare l'ortografia della fat\u1e25atayn che si appoggia sempre su una \u2019alif.\nEsempi di parole contenenti la \u1e23amza all'interno e alla fine.\nSi offrono alcuni esempi di questa tipologia di parole, siccome la scrittura della hamza specialmente dentro la parola \u00e8 soggetta a regole complesse. Degli esempi concreti danno una vaga idea di come funzioni, a meno che si impari la grafia a memoria caso per caso o si faccia una via di mezzo: \u0633\u0623\u0644 sa\u2019ala (chiedere), \u0627\u0644\u0641\u0623\u0631 al-fa\u2019r (il topo), \u0627\u0644\u0641\u0626\u0631\u0627\u0646 al-fi\u2019r\u0101n (i topi), \u0627\u0644\u0631\u0623\u0633 ar-ra\u2019s (la testa), \u0627\u0644\u0631\u0626\u064a\u0633 ar-ra\u2019\u012bs (la testa/il capo), \u0631\u0624\u0633\u0627\u0621 ru\u2019as\u0101\u2019 (teste/i boss), \u0642\u0631\u0623 qara\u2019a (leggere), \u0627\u0644\u0631\u0623\u064a ar-ra\u2019y (l'opinione), \u0627\u0644\u0645\u0631\u0623\u0629 al-mar\u2019a (la donna), \u0628\u062f\u0623 bada\u2019a (iniziare), \u0627\u0644\u0645\u0628\u062f\u0623 al-mabda\u2032 (il principio), \u0627\u0644\u0645\u0633\u0627\u0621 al-mas\u0101\u2019 (la sera/le sere), \u0627\u0644\u0642\u0631\u0622\u0646 al-Qur\u2019\u0101n (il Corano), \u062b\u0623\u0631 \u1e6fa\u2019r (vendetta), \u0627\u0644\u0645\u0633\u062a\u0623\u062c\u0631 al-musta\u2019\u01e7ir (il prestatore), \u0632\u0623\u0631 za\u2019ara (ruggire), \u0627\u0644\u0645\u0644\u062c\u0623 al-mal\u01e7a\u2019 (il riparo), \u0645\u062a\u0623\u0646\u0642 muta\u2019anniq (elegante, \"abbastanza raro\"), \u0628\u0624\u0633 bu\u2019s (misera), \u0645\u0633\u0624\u0648\u0644 mas\u2019\u016bl (responsabile), \u0645\u0627\u0626\u0629 mi\u2019a (cento), \u0647\u064a\u0626\u0629 hay\u2019a (organizzazione), \u0634\u064a\u0621 \u0161ay\u2019 (cosa), \u0623\u0635\u062f\u0642\u0627\u0621 \u2019a\u1e63diq\u0101\u2019 (amici), \u0644\u0642\u0627\u0621 liq\u0101\u2019 (incontro), \u062c\u0631\u0624 \u01e7aru\u2019a (osare), \u0646\u0628\u0627\u0621 nab\u0101\u2019 (notizia), \u0646\u0628\u0648\u0621\u0629 nab\u016b\u2019a (profezia), \u0636\u0648\u0621 \u1e0dau\u2019 (luce), \u062c\u0632\u0621 \u01e7uz\u2019 (parte), \u0644\u0627\u0646 li-\u2019anna (perch\u00e9), \u0623\u0633\u0631 \u2019asara (catturare), \u0623\u0645\u0644 \u2019amala (sperare), \u064a\u0623\u0645\u0644 ya\u2019mulu (lui spera), \u0623\u062e\u0630 \u2019a\u1e2ba\u1e0fa (prendere), \u064a\u0623\u062e\u0630 ya\u2019\u1e2bu\u1e0fu (lui prende), \u0623\u0643\u0644 \u2019akala (mangiare), \u064a\u0623\u0643\u0644 ya\u2019kulu (lui mangia).\nNei dizionari e grammatiche sono reperibili molte altre parole simili, che permettono di capire come funziona la grafia della hamza in questi casi. Le eccezioni agli schemi sono sporadiche e possono essere trovate pure nella letteratura di grandi autori.\nVarianti.\nL'arabo moderno standard.\nNel mondo arabo si parlano molte varianti dialettali della lingua araba, spesso molto diverse tra loro. Tuttavia, esiste una forma di arabo ufficiale standard (fu\u1e63\u1e25\u0101) unica per tutti che viene usata per la comunicazione scritta (soprattutto seria o destinata a persone istruite) e in situazioni formali preparate come lezioni universitarie, discorsi pubblici, programmi radiofonici e televisivi di tipo culturale, politico o religioso. Questa variante, in italiano, di solito si chiama \"arabo moderno standard\" o \"lingua araba standard\". Questo arabo moderno standard non \u00e8 mai madrelingua di nessun arabofono e il suo apprendimento avviene nella scuola.\nI dialetti.\nPer la comunicazione orale viene usato a livello pubblico l'arabo standard oppure, a livello privato, la lingua dialettale. Alcuni di questi dialetti sono solo parzialmente comprensibili dagli arabi che vengono da paesi diversi; l\u2019insieme di dialetti usati nella comunicazione quotidiana varia infatti non solo da un paese arabo all\u2019altro ma anche da una regione all\u2019altra all\u2019interno dei singoli stati. In particolare i dialetti del Maghreb sono considerati molto diversi dall'arabo standard, ma anche dai dialetti parlati nel Golfo Persico, soprattutto a causa delle forti influenze della lingua berbera e della lingua francese. Mentre le persone di buon livello culturale sono in genere capaci di esprimersi in arabo standard, la maggioranza degli arabi usa generalmente solo il proprio dialetto locale e ha una conoscenza principalmente passiva dell'arabo standard. Oggi i dialetti egiziano e levantino sono probabilmente i pi\u00f9 conosciuti e compresi nel mondo arabo, grazie alla grande popolarit\u00e0 della filmografia egiziana e siriana. La produzione scritta in lingua dialettale \u00e8 tuttavia presente, ed \u00e8 rappresentata da riviste e stampati di carattere leggero e di intrattenimento, in cui la spontaneit\u00e0 \u00e8 pi\u00f9 importante del contenuto, ma anche da testi letterari di autori che preferiscono esprimersi nella lingua dialettale invece che in arabo standard; lo stesso avviene anche per la radio e la televisione. Molto importante \u00e8 anche la produzione musicale in lingua dialettale, in cui spiccano cantanti come l'egiziana Umm Kulthum e la libanese Fairuz.\nDiglossia.\nSi verificherebbe negli arabi una comune diglossia, o addirittura pluriglossia, contando il fatto che ogni arabofono potrebbe potenzialmente parlare, oltre al suo dialetto nativo, anche la lingua standard, il dialetto della capitale e spesso persino una lingua europea, fatto questo comune soprattutto in nazioni come l'Algeria, dove a partire dal diciannovesimo secolo si \u00e8 diffusa la lingua francese. \nOgni arabo ben istruito \u00e8 capace di cambiare il registro della conversazione, potendo passare dal suo dialetto alla lingua standard (in realt\u00e0 il cambio avviene soprattutto fra sfumature intermedie, raramente si tratta dell'uno o dell'altro estremo), adattando facilmente il proprio parlato all'interlocutore e al contesto pi\u00f9 o meno formale. \nIl fatto poi che media, giornali, documenti, cartelli stradali siano scritti in arabo standard e che in tutte le occasioni ufficiali, formali e durante le preghiere si parli nella medesima lingua, rende poi la conoscenza della fu\u1e63\u1e25\u0101, e la conseguente diglossia, obbligatoria per chiunque intenda approcciarsi all'ambiente urbano.\nGrammatica.\nLa frase minima.\nCome in ogni lingua, la frase minima \u00e8 formata dal soggetto (un nome o un pronome) e dal predicato (un verbo, eventualmente accompagnato da un aggettivo, un pronome o un nome, o anche un'intera frase). Le frasi si suddividono in verbali (quando contengono un verbo) e nominali (quando il verbo \u00e8 assente). L'arabo non possiede il tempo presente del verbo essere, pertanto fa un largo uso di frasi nominali. Di conseguenza, frasi come \"dove sei?\", \"chi \u00e8 lui?\" e \"chi \u00e8 lei?\" si traducono rispettivamente \"dove tu?\" (\u0623\ufef3\ufee5 \u0623\u0646\u062a\u061f \"\u2019ayna \u2019anta/\u2019anti?\"), \"chi lui?\" (\u0645\u0646 \u0647\u0648\u061f \"man huwa?\") e \"chi lei?\" (\u0645\u0646 \u0647\u064a\u061f \"man hiya?\").\nIn arabo esiste un solo articolo, determinativo e invariabile (-\ufe8d\ufedf \"al-\"), che si comporta come un prefisso, unendosi all'inizio della parola; \"il libro\" \u00e8, quindi, \"al-kit\u0101b \"(\ufe8d\ufedf\ufedc\ufe98\ufe8e\ufe8f). Le lettere dell'alfabeto a seconda del loro comportamento a contatto con l'articolo si dividono in solari e lunari. Le consonanti \"lunari\" (quelle labiali, velari e post-velari) prendono l'articolo cos\u00ec com'\u00e8, mentre quelle \"solari\" (tutte le altre) assimilano la \"l\u0101m\" dell'articolo alla prima lettera del sostantivo, che quindi si raddoppia (es. \"il sole\": \"*al-\u0161ams\" &gt; \"a\u0161-\u0161ams\").\nPer esprimere l'indeterminazione, dal punto di vista grafico si raddoppiano le lettere \"\u1e0damma\" (\u0640\u064f /u/), \"fat\u1e25a\" (\u0640\u064e /a/) e \"kasra\" (\u0640\u0650 /i/) (la \u0640\u064f \"\u1e0damma\" al nominativo indeterminato non usa due segni identici, ma uno solo che deriva dall'unione dei due: \u0640\u064c); la \"\u1e0damma\" raddoppiata si pronuncia [un], la \"fat\u1e25a\" raddoppiata [an] e la \"kasra\" raddoppiata [in] (es. \"una bella casa\": \"baytun \u01e7am\u012blun\"; \"la bella casa\": \"al-baytu l-\u01e7am\u012blu\"). Il fenomeno del raddoppiamento grafico della vocale a fine parola si chiama \"nunazione\", perch\u00e9 dal punto di vista fonetico aggiunge una /n/, che in arabo \u00e8 espressa dalla lettera n\u016bn.\nLa \u2019alif dell'articolo \u00e8 wa\u1e63la, ossia la sua vocale si elide a contatto con un'altra vocale: \u0628\u0627\u0628\u064f \u0671\u0644\u0628\u064a\u062a *\"b\u0101bu al-bayt\" diventa quindi \"b\u0101bu l-bayt\", oppure ancora \u0641\u064a \u0671\u0644\u0641\u0646\u062f\u0642 *\"f\u012b al-funduq\" diventa \"f\u012b l-funduq\".\nLe declinazioni.\nL'arabo \u00e8 una lingua flessiva che possiede tre casi: il nominativo, la cui marca \u00e8 la \"\u1e0damma\" (\u0640\u064f /u/); l'accusativo, la cui marca \u00e8 la \"fat\u1e25a\" (\u0640\u064e /a/); il caso obliquo, la cui marca \u00e8 la \"kasra\" (\u0640\u0650 /i/), che ha funzioni di genitivo e di prepositivo. Dal caso obliquo si costruisce il complemento di specificazione (es. \"il libro del ragazzo\", \"kit\u0101bu l-waladi\"), in cui il sostantivo dell'entit\u00e0 posseduta (\"il libro\") non prende mai l'articolo (pur essendo determinato) e il sostantivo dell'entit\u00e0 possedente (\"del ragazzo\") \u00e8 al caso obliquo semplice e prende l'articolo. In una catena di complementi di specificazione (es. \"il libro della figlia del maestro\") prende l'articolo solo l'ultimo termine (\"kit\u0101bu binti l-mu\u02bfallimi\").\nL'aggettivo segue sempre il sostantivo e si declina in genere, numero e caso.\nNella lingua parlata e nei dialetti la declinazione non viene evidenziata.\nIl verbo.\nLa radice dei verbi \u00e8 formata da tre o, pi\u00f9 raramente, quattro lettere.\nVi sono nove forme \"aumentate\", espresse con l'aggiunta di suffissi, che attribuiscono al verbo una sfumatura di significato (es. la seconda forma ha valore perlopi\u00f9 causativo, la terza di reciprocit\u00e0, la quinta di passivit\u00e0, etc.).\nI verbi irregolari si formano quando nella radice compaiono le semivocali \ufeed e \ufef1, che creerebbero una cacofonia se precedute o seguite dalle desinenze. Un verbo irregolare si dice \"assimilato\" (1\u00ba gruppo dei verbi irregolari) se ha \ufeed o \ufef1 all'inizio, \"concavo\" (2\u00ba gruppo dei verbi irregolari) se ha \ufeed o \ufef1 al centro e \"difettivo\" (3\u00ba gruppo dei verbi irregolari) se ha \ufeed o \ufef1 alla fine.\nIl verbo arabo possiede solo due modi: perfettivo e imperfettivo.\nLa radice trilittera del verbo \ufed3\ufecc\ufedd (\"fa\u02bfala\", \"fare\") \u00e8 usata come modello per la coniugazione di tutti i verbi. \nL'infinito sostantivato di \ufed3\ufecc\ufedd \"fa\u02bfala\", \u0641\u0639\u0644 \"fi\u02bfl\" (\"il fare\"), \u00e8 un nome d'azione (\"nomen actionis\") sostantivato e significa, quindi, \"azione, opera\".\nParole di origine araba in italiano.\nNel corso del Medioevo entrarono nell'italiano numerose parole arabe, specie in settori in cui gli Arabi eccellevano: navigazione, commercio, matematica, astronomia, medicina.\nAlcuni termini marittimi derivati dall'arabo sono \"libeccio\", \"scirocco\", \"gomena\", \"cassero\" (vocabolo che gli Arabi presero dai Bizantini e questi a loro volta dai Romani; cfr. latino \"castrum\"). La parola di origine araba \"ammiraglio\" indic\u00f2 dapprima \"capo, comandante\" e solo nel XII secolo in Sicilia e nel XIII altrove si fiss\u00f2 nel significato di \"capo delle forze di mare\". L'espressione araba \"d\u0101r a\u1e63-\u1e63in\u0101\u2018a\" (\"casa del mestiere\", poi \"luogo di costruzioni navali\") trova accoglimento in Italia sotto diverse forme: \"arzan\u00e0\" (da cui \"arsenale\") a Venezia, \"darsena\" a Genova, \"tersanaia\" a Pisa, \"terzenale\" ad Ancona, \"terzan\u00e0\" a Palermo.\nAlcuni termini commerciali derivati dall'arabo sono \"magazzino\", \"fondaco\", \"dogana\", \"gabella\", \"tariffa\", \"fardello\", \"tara\", \"zecca\", \"carato\", \"risma\", \"sensale\". Attraverso gli scambi commerciali sono giunti i termini \"zucchero\", \"zafferano\", \"caff\u00e8\", \"azzurro\", \"lapislazzuli\", \"limone\", \"albicocco\", \"carciofo\", \"zibibbo\", \"melanzana\", \"tamarindo\", \"ribes\".\nSono di origine araba i termini matematici \"algebra\", \"algoritmo\" e \"cifra\" (derivante dalla parola araba indicante lo zero, novit\u00e0 essenziale nel sistema di numerazione europeo) e i termini astronomici \"Aldebaran\", \"almagesto\", \"almanacco\" (&lt; \"al-man\u0101kh\", \"tavole astronomiche\"), \"zenit\", \"nadir\", \"Vega\".\nNella medicina entr\u00f2 il vocabolo arabo \"sciroppo\". La medicina araba influenz\u00f2 molto la scuola medica salernitana; proprio da Salerno deve essersi divulgato il termine medico \"taccuino\" (&lt; \"taqw\u012bm\", \"corretta disposizione\").\nAltri termini arabi sono \"zara\", garbo (&lt; \"q\u0101lib\", modello),\"azzardo\", \"califfo\", \"sultano\", \"alcova\", \"alcool\" (&lt; \"al-ku\u1e25l\", \"polvere finissima per tingere le sopracciglia\"), \"alchimia\" (&lt; \"\u1e63an\u2019a) al-k\u012bmiy\u0101\u2019\", \"(arte della) pietra filosofale\"), \"caraffa\", \"tazza\" (&lt; \"\u1e6dasa\"), racchetta (&lt; \"r\u0101\u1e25et\", \"r\u0101\u1e25a\", \"mano\"), \"ragazzo\" (&lt; \"raqq\u0101\u1e63\", \"fattorino, corriere\"), \"materasso\" (&lt; \"matrah\", \"cosa gettata\"), \"bizzeffe\" (&lt; \"bizz\u0101f\", \"molto\"), ricamo (&lt; \"raqama\", \"punteggiare\", \"cifrare\", \"marchiare\" ma anche \"scrivere\"), \"gazzarra\" (&lt; \"algazara\", \"mormorio\"), tafferuglio (&lt; \"taffaru\u01f5\", \"baldoria\"), \"salamelecco\" (&lt; \"sal\u0101m \u2018alaikum\", \"pace a te/voi\"), \"alambicco\" (&lt; \"al-anb\u012bq\", \"coppa\", \"vaso\") e \"assassino\" (termine che in origine designava i Nizariti, setta degli Ismailiti radunata attorno al Vecchio della Montagna).\nNei termini arabi in \"al-\" (\"alambicco\", \"algebra\" ecc.) o in \"a + consonante geminata\" (\"ammiraglio\", \"assassino\", \"azzardo\" ecc.) si riscontra un fenomeno frequente in spagnolo, in cui gli arabismi presentano spesso forme in cui compare l'articolo arabo \"al-\" (\"alc\u00e1zar\", \"fortezza, palazzo, reggia\"; \"alcachofa\", \"carciofo\"; \"algod\u00f3n\", \"cotone\"; \"az\u00facar\", \"zucchero\"; \"alh\u00f3ndiga\", \"fondaco\"), poich\u00e9 molti di questi termini giunsero in Italia attraverso traduzioni dallo spagnolo."}
{"id": "28685", "revid": "1305772", "url": "https://it.wikipedia.org/wiki?curid=28685", "title": "Earl Warren", "text": " \u00c8 generalmente considerato uno dei pi\u00f9 influenti giudici e leader politici della Corte Suprema nella storia degli Stati Uniti.\nBiografia.\nNato a Los Angeles e cresciuto a Bakersfield, frequent\u00f2 l'Universit\u00e0 della California a Berkeley sia come studente, sia per la specializzazione in Legge. Terminati gli studi, Warren lavor\u00f2 per cinque anni in alcune ditte private nell'area della Baia di San Francisco. Nel 1920 fu assunto dalla contea di San Francisco e nel 1925 venne nominato procuratore distrettuale della contea di Alameda, dove venne rieletto per tre volte all'incarico che durava 4 anni. Come procuratore, Warren si fece una reputazione di \"duro\" nella lotta al crimine e nessuna delle sue decisioni venne annullata in appello.\nWarren divenne famoso in California e mentre era procuratore, venne nominato al Board of Regents della University of California. Nel 1939 divenne Procuratore generale dello stato della California. Nel 1942 si present\u00f2 alle elezioni per la carica di Governatore dello stato nelle file del Partito Repubblicano e venne eletto. Nel 1946 Warren venne rieletto correndo praticamente da solo e nel 1950 ottenne un terzo mandato.\nLo stato di servizio di Warren venne per\u00f2 macchiato dall'appoggio che egli diede alla politica di internamento dei civili nippo-americani durante la Seconda guerra mondiale. Il suo mandato di Governatore fu segnato anche da un grande impegno a supporto delle infrastrutture e della crescita economica dal finire della guerra fino alla met\u00e0 degli anni sessanta. Warren e il presidente della University of California Clark Kerr operarono per la costituzione di un sistema universitario rinnovato che ha provveduto all'educazione, non particolarmente costosa, di due generazioni di californiani.\nNel 1948 Warren corse per la carica di vicepresidente in appoggio del candidato alla presidenza Thomas Dewey, ma entrambi persero battuti da Harry Truman e Alben Barkley. Nel 1953, Warren venne nominato Chief Justice a capo della Corte Suprema dal presidente statunitense Dwight Eisenhower. Nella sorpresa di molti, Warren applic\u00f2 la giustizia in modo molto pi\u00f9 liberale di quello che era stato previsto.\nWarren riusc\u00ec a far approvare una lunga serie di decisioni unanimi tra cui spiccano: nel 1954 \"Brown contro Board of Education\" che determin\u00f2 la fine della segregazione razziale nelle scuole pubbliche; la decisione \"Un uomo un voto\" che cambi\u00f2 il panorama elettorale in molte regioni, soprattutto quelle rurali; nel 1966 la decisione sul caso \"Miranda vs. Arizona\" che introdusse il cosiddetto Miranda warning, cio\u00e8 l'obbligo imposto alle forze dell'ordine di informare l'arrestato dei propri diritti al momento stesso dell'arresto, pena l'illeceit\u00e0 dello stesso. Warren si ritir\u00f2 dalla corte nel 1969.\nWarren presiedette la Commissione Warren che indag\u00f2 sull'attentato al presidente John Fitzgerald Kennedy e trasse la conclusione si fosse trattato del gesto di una persona sola e non di un complotto, ma 3 dei 7 commissari non furono d'accordo con la teoria del proiettile unico. Fu iniziato in massoneria nella Loggia \"Sequoia\" n. 394 di Oakland, in California, l'11 ottobre 1919, e nel 1928 ne divenne il Maestro venerabile. Raggiunse il 33\u00ba grado del Rito scozzese antico ed accettato e fu Gran maestro della Gran Loggia di California dal 1935 al 1937.\nWarren mor\u00ec a Washington. \u00c8 stato dato il suo nome ad un progetto di legge sui primi dieci emendamenti della Costituzione degli Stati Uniti, chiamato appunto \"Earl Warren Bill of Rights Project\". Warren riposa nel Cimitero nazionale di Arlington, in Virginia."}
{"id": "28695", "revid": "919135", "url": "https://it.wikipedia.org/wiki?curid=28695", "title": "Matrice diagonale", "text": "In matematica, una matrice diagonale \u00e8 una matrice quadrata in cui solamente i valori della diagonale principale possono essere diversi da 0.\nNon si impone che i valori sulla diagonale siano diversi da zero: la matrice quadrata nulla \u00e8 quindi diagonale.\nPer esempio, sono diagonali le seguenti matrici:\ncome anche la matrice identit\u00e0.\nTalvolta tra le matrici diagonali si considerano anche matrici rettangolari del tipo:\nDefinizione formale.\nUna matrice formula_3 di dimensione formula_4 \u00e8 diagonale se:\nOgni matrice diagonale \u00e8 anche una matrice simmetrica e una matrice triangolare, e se i suoi valori appartengono al campo formula_6 o formula_7 essa \u00e8 anche una matrice normale.\nGli autovalori della matrice sono i termini posti sulla diagonale principale.\nOgni matrice diagonale \u00e8 anche una matrice a scalini: il primo elemento non nullo di ogni riga si trova pi\u00f9 a destra del primo elemento diverso da zero della riga precedente. Tutti e i soli elementi non nulli si trovano nella diagonale principale.\nMatrice scalare.\nUna matrice diagonale avente i valori sulla diagonale tutti uguali \u00e8 una \"matrice scalare\". Una tale matrice \u00e8 un multiplo formula_8 della matrice identit\u00e0 formula_9 per uno scalare formula_10. \nUna matrice scalare a valori in un campo formula_11 rappresenta una omotetia nello spazio vettoriale formula_12: trasforma ogni vettore moltiplicandolo per lo scalare formula_10. \nLe matrici scalari sono il centro dell'algebra di matrici: in altre parole le matrici scalari di tipo \"n\" \u00d7 \"n\" sono precisamente le matrici che commutano con tutte le altre matrici dello stesso tipo.\nOperazioni di matrici.\nLe operazioni di addizione e di moltiplicazione sono particolarmente semplici per le matrici diagonali. Indicando con formula_14 la matrice diagonale con i valori formula_15 posti in sequenza sulla diagonale principale (a partire dall'angolo superiore sinistro), l'addizione \u00e8 la comune addizione membro a membro tra matrici, ossia:\nLa moltiplicazione tra matrici diagonali, si semplifica anch'essa ad una moltiplicazione membro a membro, ossia\nLa matrice diagonale formula_18 \u00e8 invertibile se e solo se i valori formula_15, che sono gli autovalori della matrice, sono tutti invertibili. In questo caso si ha:\nIn particolare, le matrici diagonali formano un sottoanello delle matrici dell'anello delle matrici \"n\" \u00d7 \"n\".\nMoltiplicare la matrice formula_21 da sinistra per formula_18 equivale, per ogni \"i\" a moltiplicare la \"i\"-esima \"riga\" di formula_21 per formula_24 per ogni \"i\"; moltiplicare la matrice formula_21 da destra con formula_18 equivale a moltiplicare la \"i\"-esima \"colonna\" di formula_21 per formula_24 per ogni \"i\".\nLe matrici diagonali \"n\" \u00d7 \"n\" quindi rappresentano trasformazioni che sugli assi di riferimento hanno l'effetto delle omotetie. La presenza di uno zero sulla diagonale principale equivale alla eliminazione della corrispondente dimensione. Si considerino ad esempio le seguenti matrici:\nLa prima esprime la riflessione rispetto al piano \"Oxz\". La seconda esprime la proiezione sul piano \"Oxy\" seguita dalla riflessione rispetto all'asse \"Ox\". La terza la proiezione ortogonale dello spazio sull'asse \"Oy\" seguita dalla riflessione di quest'ultimo e dalla sua omotetia per un fattore 3.\nAutovettori, autovalori, determinante.\nGli autovalori di formula_18 sono formula_15. I vettori unit\u00e0 formula_32 formano una base di autovettori. Il determinante di formula_18 \u00e8 il prodotto formula_34:\nDunque una matrice diagonale di ordine \"n\" soddisfa le \"n\" equazioni del tipo:\nUn esempio tipico di matrice diagonale \u00e8 la matrice identit\u00e0 del tipo:\nin cui gli elementi sono dati dal delta di Kronecker:\nApplicazioni.\nLe matrici diagonali si incontrano in molte aree dell'algebra lineare. Data la semplicit\u00e0 operativa delle matrici diagonali, \u00e8 sempre consigliabile ricondurre una matrice data ad una matrice diagonale e rappresentare un'applicazione lineare mediante una matrice diagonale.\nSul campo dei numeri reali o su quello dei complessi vale il teorema spettrale, secondo il quale ogni matrice normale \u00e8 simile ad una matrice diagonale tramite una matrice unitaria. In altre parole, per ogni matrice normale formula_39 esistono una matrice unitaria formula_40 ed una diagonale formula_41 per cui:\nInoltre, le matrici hermitiane sono unitariamente equivalenti alle matrici diagonali reali, e le matrici normali sono unitariamente equivalenti alle matrici diagonali complesse."}
{"id": "28706", "revid": "253269", "url": "https://it.wikipedia.org/wiki?curid=28706", "title": "Peter Weir", "text": "Annoverato tra i migliori registi australiani, Weir ha girato film famosi e di grande successo come \"Picnic ad Hanging Rock\" (1975), \"Witness - Il testimone\" (1985), \"L'attimo fuggente\" (1989), \"Green Card - Matrimonio di convenienza\" (1990), \"The Truman Show\" (1998) e \"Master &amp; Commander - Sfida ai confini del mare\" (2003).\nTra i suoi numerosi riconoscimenti, tre Premi BAFTA, due AACTA Awards, un European Film Award; \u00e8 stato inoltre candidato sei volte al Premio Oscar, quattro ai Golden Globes ed \u00e8 entrato in concorso per la Palma d'oro al Festival di Cannes e per l'Orso d'oro a quello di Berlino.\nBiografia.\nSi iscrive ad arte e legge all'Universit\u00e0 di Sydney, ma abbandona gli studi prima della laurea. Dapprima si dedica all'attivit\u00e0 del padre, agente immobiliare, e poi intraprende un lungo viaggio attraverso l'Europa. Al suo ritorno in Australia lavora per la televisione, realizzando documentari e cortometraggi.\nWeir ottiene un considerevole successo in Australia e successivamente all'estero con i film \"Picnic ad Hanging Rock\" (1975) e \"Gli anni spezzati\" (1981). A questi seguono \"Un anno vissuto pericolosamente\" (1982) e, quindi, al suo arrivo a Hollywood, \"Witness - Il testimone\" (1985) e \"Mosquito Coast\" (1986), questi ultimi con Harrison Ford come attore protagonista.\nLa sua carriera ha visto fino ad oggi un continuo crescendo, con la realizzazione di film che associano un significativo successo sia commerciale che di critica, basti pensare a \"L'attimo fuggente\" (1989) o \"The Truman Show\" (1998).\nNel 2004 gira \"Master and Commander - Sfida ai confini del mare\", nel quale sperimenta per la prima volta l'uso della tecnologia digitale nella simulazione di paesaggi, persone, vascelli e animali. Weir infatti ha dichiarato che l'uso della grafica computerizzata nel cinema contemporaneo creer\u00e0 quel passaggio obbligato pararagonabile a quello dal muto al sonoro. Il suo ultimo impegno \u00e8 stato \"The Way Back\" nel 2010, la cui prima italiana \u00e8 stata il 6 luglio 2012.\nNei suoi film, tutti di altissimo livello qualitativo, sebbene molto diversi uno dall'altro per ambientazioni e situazioni, si possono ritrovare alcune tematiche ricorrenti. Una particolare attenzione \u00e8 sempre focalizzata sul mondo dei giovani e degli adolescenti, a cominciare dalle ragazze coinvolte in \"Picnic ad Hanging Rock\", proseguendo con i giovani travolti dalla guerra in \"Gli anni spezzati\", con il bambino di \"Witness - Il testimone\", o con i ragazzi della scuola in \"L'attimo fuggente\", per finire con la dura esperienza dei giovanissimi ufficiali a bordo di una nave da guerra in \"Master and Commander - Sfida ai confini del mare\".\nIn Weir \u00e8 sempre presente un'attenzione ai comportamenti del soggetto il cui microcosmo \u00e8 sottoposto al difficile confronto con un macrocosmo, a volte naturale, a volte sociale, complesso e talvolta ambiguo. Da qui scaturisce anche il fascino misterioso di \"Picnic ad Hanging Rock\", o la profetica intuizione rispetto al mondo dei Mass Media di \"The Truman Show\".\n\u00c8 sposato dal 1966 con la costumista Wendy Stites, dalla quale ha avuto due figli: Ingrid (1973) e Julian (1976)."}
{"id": "28717", "revid": "2225", "url": "https://it.wikipedia.org/wiki?curid=28717", "title": "Ratman", "text": ""}
{"id": "28724", "revid": "1942768", "url": "https://it.wikipedia.org/wiki?curid=28724", "title": "Lumassina", "text": "La Lumassina \u00e8 un vino che viene prodotto dal vitigno omonimo in un'area abbastanza circoscritta della provincia di Savona, tra l'entroterra di Noli e quello di Finale Ligure (particolarmente nel comune di Orco Feglino e nei dintorni del rione di Varigotti), e in parte della Citt\u00e0 metropolitana di Genova.\nStoria.\nLe prime testimonianze storiche attribuiscono la presenza di questo vitigno nel trecento, collocandolo nella zona di Genova. Le prime testimonianze scritte risultano i testi del conte Giuseppe Di Rovasenda del 1877 e il bollettino Ampeleografico del 1883.\nDenominazione.\nA seconda della zona questo vino viene chiamato con termini diversi, tutti derivanti dal dialetto ligure. Il termine \"lumassina\" che significa \"lumachina,\" prende il nome dall'abbinamento con i piatti di lumache. A Varigotti questo vitigno \u00e8 noto come \"Mata\u00f2ssu,\" derivante da \"matti\" (forma dialettale per indicare i bambini), questo termine deriva dal fatto che questo vino non raggiunge mai una piena maturazione; nel comune di Quiliano viene chiamato anche \"Buzzetto\", dalla consuetudine di vendemmiare le uve leggermente acerbe (\"buzze\" in lingua ligure).\nCaratteristiche.\nLa Lumassina \u00e8 un vino dal colore giallo paglierino, con sapore secco e acidit\u00e0 generalmente spiccata; ha un profumo delicato di susina gialla. Va servito fresco tra 10 e 11 gradi e consumato nei primi due anni di vita. Non va fatto invecchiare eccessivamente.\nAbbinamenti consigliati.\nLa Lumassina si accompagna bene con un'ampia gamma di piatti della cucina ligure, tra cui i classici \"frisceu\" (frittelle di verdure), verdure ripiene, panissa e farinata. Ottimo se abbinato a primi e secondi piatti sia di terra che di pesce."}
{"id": "28725", "revid": "123889320", "url": "https://it.wikipedia.org/wiki?curid=28725", "title": "Pigato", "text": "Il Pigato \u00e8 un vitigno a bacca bianca originario della Liguria.\nIl nome.\n\"Pigato\" viene fatto da alcuni derivare dal latino \"picatus\", ovvero \"impeciato\", termine che ricondurrebbe alle piccole macchie presenti sulla buccia bianca degli acini.\nStoria.\nIl Pigato giunse in Liguria dalla Grecia nel Medioevo, da una delle colonie genovesi nell'Egeo. Nel 1830 l'arciprete Francesco Gagliolo impiant\u00f2 ad Ortovero (SV) il primo vitigno, ma il vino fu messo in vendita dal vignaiolo Rodolfo Gaggino solo intorno al 1950, al prezzo di 300 lire.\nIl vitigno del Pigato \u00e8 considerato una variet\u00e0 di Vermentino. I migliori pigato sono generalmente coltivati in collina ad un'altitudine di almeno 300 m sldm: in un ambiente, quindi, vicino al mare ma anche in grado di godere di una escursione termica notturna, che favorisce il patrimonio di profumi di questo classico vino ligure.\nCaratteristiche.\nIl Pigato produce un vino bianco dal colore giallo paglierino che, se invecchiato, tende a divenire giallo dorato, dal sapore sapido e secco, profumi di macchia mediterranea e polpa gialla.\nVa consumato nei primi tre anni di vita, senza farlo invecchiare eccessivamente, anche se per certe riserve con apporti di legno o vinificazioni particolari questa regola \u00e8 molto variabile.\nAbbinamenti gastronomici.\nVa servito fresco tra 13 e 16\u00a0\u00b0C.\nVa bene con gli antipasti:\nOttimo se abbinato a Primi piatti di pasta semplice o ripiena:\nSecondi piatti a base di pesce e altri piatti della cucina ligure:"}
{"id": "28730", "revid": "123487731", "url": "https://it.wikipedia.org/wiki?curid=28730", "title": "Vermentino", "text": "Il Vermentino \u00e8 un vitigno a bacca bianca (solo in alcuni casi rossa) semi-aromatico, anche noto come Pigato in Liguria e Favorita in Piemonte e Corsica.\nStoria.\nLe sue origini non sono chiare: per alcuni \u00e8 originario del nordest della Spagna in Aragona ma la variet\u00e0 non sembra essere pi\u00f9 coltivata in quella che dovrebbe essere la sua terra nativa; per altri sempre in Spagna era noto come Listan d'Andalusia.\nSecondo altri ancora sarebbe nativo del Portogallo (dove \u00e8 conosciuto con il nome di \"codega\") o dell'isola di Madera, considerate le numerose affinit\u00e0 (ricchezza del colore e di estratto) con la locale malvasia.\nDalla penisola iberica si sarebbe poi diffuso prima in Francia - Grosse Clarette, Malvois d'Espagne, Piccabon, Languedoc-Roussillon - poi in Liguria e nella zona delle Alpi Apuane (Gallesio lo reper\u00ec fino in Versilia). In quelle zone prese il nome di Malvasia Grossa, Carbesso o Corbesso o Carbess (il pigato \u00e8 considerato da alcuni come una variet\u00e0 di Vermentino), Pizzamosca, e Vemettino, nome quest'ultimo con cui giunse in Corsica e quindi, nella seconda met\u00e0 dell'Ottocento, in Gallura (Sardegna) dove acquisisce la denominazione Vermentino e, in minor misura, anche in alcune zone della Toscana.\nIl vitigno viene utilizzato per la produzione di numerosi vini.\nIn Sardegna tra i pi\u00f9 conosciuti ed apprezzati vini a base di Vermentino ci sono quelli attinenti al disciplinare Vermentino di Gallura DOCG, vini a Denominazione di Origine Controllata e Garantita, caratterizzati da una notevole struttura e alcolicit\u00e0. Tra i vini a Denominazione di Origine Controllata a base di Vermentino si possono citare: l'Alghero Vermentino frizzante e il Vermentino di Sardegna, contraddistinto da caratteristiche pi\u00f9 diversificate, dal vino pi\u00f9 strutturato a quello pi\u00f9 fresco e usato come aperitivo.\nMeno strutturati ma dotati di maggiore eleganza sono i vini a Denominazione di Origine Controllata liguri a base di Vermentino, quali il Riviera Ligure di Ponente, il Val Polcevera, il Golfo del Tigullio e il Colli di Luni.\nIn Toscana i pi\u00f9 conosciuti vini DOC a base di Vermentino sono: il Candia dei Colli Apuani, il Montecarlo bianco ed il Bolgheri bianco.\nNegli ultimi anni gli enologi hanno lavorato per creare variet\u00e0 di Vermentino vinificato in purezza, per farlo risultare pi\u00f9 fruttato e gradevole. Un espediente per accentuare queste caratteristiche \u00e8 anticiparne la vendemmia, in modo che il mosto abbia maggior ricchezza di acidit\u00e0.\nI vini a base di Vermentino sono generalmente dei bianchi secchi ma delicatamente morbidi, di colore giallo paglierino, con profumi intensi di fiori di campo ed erbacei e una nota di pesca gialla.\nPossono essere abbinati con antipasti di mare, piatti di pesce (come il classico abbinamento tra aragosta e vermentino sardo) e polpo ma anche con i tipici pansoti liguri con salsa di noci e gli altri piatti della cucina ligure.\nIn Liguria questo vitigno \u00e8 maggiormente sviluppato nella Riviera di Levante. La provincia della Spezia rappresenta la maggior produzione della Regione, anche a ponente ha conosciuto la sua diffusione, che in questo territorio condivide con il Pigato. \nIn Piemonte, nelle zone viticole di Langa (Valle Belbo) \u00e8 coltivato e conosciuto come Furmentin, mentre nel Roero, dove cresce in maniera ottimale nelle colline sabbiose ed asciutte che ne frenano la forte vigoria vegetativa ottimizzandone la maturazione in grappoli dorati, prende il nome di Favorita."}
{"id": "28732", "revid": "196390", "url": "https://it.wikipedia.org/wiki?curid=28732", "title": "Shuji Tsushima", "text": ""}
{"id": "28748", "revid": "125683000", "url": "https://it.wikipedia.org/wiki?curid=28748", "title": "Calvi Risorta", "text": "Calvi Risorta \u00e8 un comune italiano di 5.524 abitanti della provincia di Caserta in Campania.\nGeografia fisica.\nCalvi Risorta \u00e8 situata sulla via Casilina, a pochi chilometri da Capua. La sede comunale, un tempo coincidente prima con la frazione di Calvi Vecchia e poi con Zuni, si \u00e8 espanso fino a comprendere anche le vicine Petrulo e Visciano ed ha assunto la denominazione Calvi Risorta, per cui non si tratta di un comune sparso. Nel territorio comunale \u00e8 situato il sito archeologico di Cales, antica colonia romana.\nTerritorio.\nComune agricolo ed industriale della Terra di Lavoro alla destra del Volturno, d\u00e0 il nome ad una vasta area denominata Agro caleno. I centri di Zuni, Petrulo e Visciano sono situati alle falde delle propaggini pi\u00f9 occidentali dei Monti Trebulani e sono allungati sulla strada che corre al margine tra la pianura ed il rilievo del Monte Maggiore (), che fa parte anch'esso della catena montuosa dei Monti Trebulani. Sul suo territorio nasce il Rio Lanzi.\nLa pi\u00f9 grande discarica sotterranea d'Europa.\nDopo 30 anni in cui una zona in un'area industriale abbandonata di circa 2,5 ettari venne utilizzata, come usuale al tempo, per smaltire gli scarti di lavorazione dell'azienda, la Polizia Forestale, con grande clamore mediatico, sostiene di aver rinvenuto \"la pi\u00f9 grande discarica sotterranea d'Europa di rifiuti tossici\", nella zona della ex-fabbrica Pozzi-Ginori.\nLa presenza di un fantasioso sistema di sigillamento degli strati della discarica, ricordando il metodo di interramento della Camorra nei territori di Casal di Principe, farebbe supporre un coinvolgimento proprio dei Casalesi nelle operazioni di sversamento abusivo nel territorio di Calvi Risorta per conto di numerose aziende oltre alla Pozzi-Ginori.\nStoria.\nAntichissima citt\u00e0 degli Aurunci e degli Ausoni, Cales, ricordata da vari scrittori latini, fu conquistata del Romani nel 335 a.C. e vi fu insediata una colonia di 2500 uomini. Fedele ad Annibale, fu punita da Roma con l'imposizione di alti tributi nel 204 a.C.\nRiabilitata come colonia, nel secolo II a.C. divenne celebre per le ceramiche, oggi conosciute sotto il nome di vasi caleni.\nEretta in municipio, a partire dal I secolo fu dotata di templi, di un anfiteatro, di terme e di teatro, mentre nel V secolo fu fondata la Diocesi di Calvi.\nNell'879 fu distrutta dai Saraceni e fu ricostruita con mura dal longobardo Atenolfo I, Gastaldo di Calvi e Conte di Capua. Fece poi parte del principato normanno di Capua e nel secolo XII fu conquistata dal re normanno Ruggero II. Grazie alla sua posizione strategica lungo la Via Casilina e lungo la strada per Venafro, fu dotata di un castello e fu sede di una dogana.\nFu feudo dei vescovi di Calvi, degli Stendardo nel secolo XIV, dei Carafa e possesso dei duchi di Sessa, fino al 1460, quando Ferdinando I d'Aragona la cedette definitivamente a Capua, di cui poi segu\u00ec le sorti. Assediata e saccheggiata durante la Congiura dei baroni, fu quasi completamente abbandonata dopo secoli di declino in seguito alla peste del 1656. Gli abitanti, fuggiti da una situazione ormai compromessa, si rifugiarono nei vicini casali di Zuni, Petrulo e Visciano, tutti lontani circa un miglio, lasciando fondamentalmente spopolata la zona pi\u00f9 antica della citt\u00e0. Essi seguirono nei fatti l'esempio dato dai vescovi locali, che dal 1647 presero ad abitare nella vicina Pignataro. Il centro abitato di Zuni divenne sede del potere locale e in seguito sede del municipio, denominato Calvi Risorta e che riun\u00ec sotto un'unica amministrazione i tre casali di Calvi Vecchia. ll 27 giugno 1818 le due diocesi furono unite \"aeque principaliter\" con la bolla \"De utiliori\" di papa Pio VII, assumendo il nome di diocesi di Calvi e Teano.\nDurante la seconda guerra mondiale, Calvi Vecchia fu liberata dagli inglesi della 56\u00aa Divisione il 18 ottobre 1943, il 20 ottobre 3 soldati italiani vennero fucilati da tedeschi a Petrulo, il 21 un civile caleno rimase ucciso durante i combattimenti che portarono all'abbandono di Calvi da parte dei tedeschi, il 22 un altro civile rest\u00f2 ucciso in un cannoneggiamento alleato in direzione di Petrulo e il 23 altri 3 civili perirono in un cannoneggiamento alleato contro Visciano, dopodich\u00e9 le truppe inglesi entrarono a Calvi Risorta senza incontrare resistenza.\nMonumenti e luoghi d'interesse.\nSito archeologico dell'antica Cales.\nI monumenti architettonici e archeologici sono concentrati nella frazione di Calvi Vecchia, centro nei secoli di relativa importanza e grande interesse. Al periodo romano appartengono i resti attualmente visibili di Cales (l'identificazione di elementi della preesistente citt\u00e0 degli Aurunci \u00e8 ardua), consistenti nelle grandiose terme, nel teatro, nell'anfiteatro, in un tempio, nel foro e in altri ruderi.\nArchitetture religiose.\nAl periodo paleocristiano risale la chiesa di San Casto Vecchio, la pi\u00f9 antica cattedrale della citt\u00e0 e della sua diocesi. In rovina gi\u00e0 nel XVII secolo e utilizzata come stalla da allora, attualmente \u00e8 parzialmente coperta da un viadotto dell'Autostrada A1 e pochi resti ne sono visibili.\nNell'area dell'antico borgo, oggi non pi\u00f9 esistente, vi \u00e8 la cattedrale romanica di Santa Maria Assunta o di San Casto, iniziata nel secolo IX, ben conservata nella nuda e semplice facciata, nei fianchi e soprattutto nelle tre absidi di carattere schiettamente lombardo, a lesene e archetti.\nDi grande interesse \u00e8 un sarcofago del secolo VIII incastrato nella facciata. L'interno della chiesa, a tre navate, di semplici forme barocche, (inizi del Settecento), conserva la cripta della prima costruzione, a tre navate su colonne romane, oltre ad importanti opere cosmatesche del secolo XII, con fini decorazioni scolpite a mosaico: l'ambone e la cattedra episcopale. Vi \u00e8 custodito inoltre il sepolcro del vescovo Angelo Mazziotta, (1444-1446).\nIn tale Cattedrale, dall'anno 2000, ogni primo sabato del mese, \u00e8 celebrata una Messa Tridentina. \u00c8 da notare che, caso pi\u00f9 unico che raro, al fuori delle Isole Britanniche, tale celebrazione ha luogo secondo le rubriche del Messale promulgato nell'anno 1965 e non secondo quello del 1962.\nCalvi Risorta \u00e8 stata la sede di un convento dell'Ordine passionista risalente al XVIII secolo che \u00e8 legato alla morte di tre frati prelevati a forza dai tedeschi e trucidati a Bellona il 7 ottobre 1943, insieme ad altre cinquantuno persone. Il convento ha ospitato pi\u00f9 volte gli incontri nazionali dell'Associazione ex alunni passionisti.\nCastello.\nIl Castello Aragonese nella frazione di Calvi Vecchia, gi\u00e0 esistente nel secolo IX ma modificato in et\u00e0 tardo-angioina, come dimostrato dalle torri angolari cilindriche con scarpata a spicchi, probabilmente, adattate in et\u00e0 aragonese.\nIl castello, in posizione isolata, \u00e8 articolato su pianta regolare con quattro torri cilindriche negli angoli, e mostra chiaramente i rifacimenti quattrocenteschi specialmente in una delle torri.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2010 la popolazione straniera residente era di 118 persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nEconomia.\nL'agricoltura e il commercio dei prodotti ortofrutticoli sono fonti di reddito per gli abitanti. Era presente, una volta, l'industria con fabbriche di laterizi e manufatti in cemento armato. \u00c8 praticata anche la silvicoltura con lavorazione e commercio del legname per uso domestico."}
{"id": "28749", "revid": "846474", "url": "https://it.wikipedia.org/wiki?curid=28749", "title": "Ichthyosaura alpestris", "text": "Il tritone alpino (Ichthyosaura alpestris ), unica specie del genere Ichthyosaura , \u00e8 un anfibio caudato appartenente alla famiglia dei Salamandridi.\nDescrizione.\nIl tritone alpino \u00e8 una specie di taglia media con capo appiattito, zampe brevi e coda compressa in senso laterale. La superficie della pelle \u00e8 liscia in fase acquatica, mentre nella fase terrestre appare setosa e granulosa. Durante la stagione riproduttiva, il maschio presenta una bassa cresta vertebrale che passa senza soluzione di continuit\u00e0 in una cresta caudale. Le parti superiori del maschio vanno dal celeste al grigio-azzurrognolo, e a volte dal blu scuro al nerastro. \nI lati del capo e del corpo sono percorsi da una banda bianco-argentea con macchioline nere; pi\u00f9 in basso si trova una brillante zona azzurra, confinante con il lato ventrale arancione. Anche la cresta dorsale \u00e8 bianco-argentea con macchioline nere. Le parti superiori della femmina sono brunastre, grigie, verdastre o quasi nere, spesso con un'evidente marmorizzazione. Il lato ventrale di entrambi i sessi \u00e8 uniformemente arancione o giallastro, senza macchie. In alcune popolazioni si possono anche osservare macchie sulla gola. La lunghezza \u00e8 di 8-9 cm nei maschi e di 10-12 cm nelle femmine.\nBiologia.\nIl tritone alpino \u00e8 una specie prevalentemente notturna, ma durante la stagione riproduttiva (in Europa centrale dalla fine di febbraio a giugno) si pu\u00f2 anche incontrare di giorno. Durante i lunghi rituali di corteggiamento non \u00e8 raro osservare pi\u00f9 maschi in competizione per un'unica femmina: il maschio si dispone direttamente davanti alla sua compagna, mentre con la coda piegata verso un lato emette verso di essa sostanze odorose dalla sua cloaca. Quindi il maschio segue la femmina finch\u00e9 questa non gli segnala la sua disponibilit\u00e0 ad accoppiarsi toccando lievemente la regione caudale del maschio. Dopo la deposizione dello spermatoforo del maschio sul letto del ruscello, la femmina vi striscia sopra e preleva lo spermatoforo con la sua cloaca (fecondazione interna). \nIn una stagione riproduttiva ciascuna femmina depone, nell'arco di diverse settimane, fino a 250 uova che per mezzo delle zampe posteriori attacca uno per uno su foglie di piante acquatiche o avvolte al loro interno (a scopi di protezione). A seconda della temperatura dell'acqua, lo sviluppo embrionale dura 2-3 settimane, quello delle larve altri 3 mesi. A partire da giugno/luglio, quindi, gli animali adulti passano alla vita terrestre, con l'esodo dei giovani tritoni nei mesi di settembre e ottobre. Non \u00e8 raro, in questa specie, imbattersi in esemplari neotenici (pedomorfi), ossia individui in grado di riprodursi ma che conservano ancora caratteristiche larvali come le branchie. In particolare molte popolazioni che vivono nei freddi laghi di montagna dei Balcani meridionali sono caratterizzate da un'alta percentuale di individui neotenici.\nDistribuzione e habitat.\nIl tritone alpino \u00e8 ampiamente diffuso sui rilievi montani e collinari di tutta l'Europa centrale. Il suo areale si estende dai Carpazi (Ucraina/Romania) fino al nord della Spagna e dalla Danimarca meridionale fino alla Grecia e all'Italia centrale (popolazioni isolate anche nel centro della Spagna e nell'Italia centro-meridionale). Vive in prevalenza ad altitudini comprese tra 500 e 2000 m, in alta montagna raggiunge poco pi\u00f9 di 2500 m, mentre \u00e8 rara in pianura. \nPredilige habitat umidi e freschi in prossimit\u00e0 dell'acqua, per esempio foreste miste di latifoglie o valli montane ricche di vegetazione, ma vive anche su campi coltivati. Durante la stagione riproduttiva si pu\u00f2 trovare in stagni e specchi d'acqua di piccole dimensioni come pantani, fossi o perfino solchi di pneumatici riempiti d'acqua, in laghi di montagna e, pi\u00f9 raramente, anche in corsi d'acqua a flusso lento. Nella parte meridionale del suo areale popola soprattutto laghi scarsamente vegetati, in habitat montani carsici. I tritoni alpini trascorrono spesso l'inverno assembrati in gran numero in grotte terrestri, pi\u00f9 raramente in acqua; anche le larve possono a volte svernare nell'acqua.\nTassonomia.\nLa suddivisione in sottospecie del tritone alpino non \u00e8 ancora ben chiarita. In Europa occidentale, centrale e orientale vive la forma nominale \"I. a. alpestris\", la pi\u00f9 diffusa, mentre \u00e8 limitata alla sola Spagna del nord \"I. a. cyreni\". In Italia settentrionale e centrale si trova \"I. a. apuana\", sottospecie che sembra comprendere anche la forma isolata, limitata ad alcuni laghi naturali in Calabria, \"I. a. inexpectata\". La forma \"I. a. veluchiensis\" vive in Grecia centrale e nel Peloponneso settentrionale. Altre sottospecie, dalla tassonomia ancora dibattuta, sono state osservate nei Balcani e in Europa orientale: \"I. a. serdara\", \"I. a. montenegrina\", \"I. a. reiseri\" e \"I. a. carpathica\"."}
{"id": "28763", "revid": "123276867", "url": "https://it.wikipedia.org/wiki?curid=28763", "title": "Paavo Nurmi", "text": "\u00c8 stato uno dei cosiddetti \"finlandesi volanti\", assieme a Hannes Kolehmainen, Ville Ritola e altri. Durante gli anni venti fu il miglior mezzofondista e fondista del mondo, stabilendo record mondiali su distanze che vanno dai 1\u00a0500 metri ai 20\u00a0km.\nBiografia.\nVinse un totale di nove medaglie d'oro ai Giochi olimpici, dal 1920 al 1928. Nel 1932 non fu in grado di competere ai Giochi olimpici, poich\u00e9 aveva ricevuto dei soldi per gareggiare ed era quindi considerato un professionista. Ai Giochi olimpici di Anversa del 1920, vinse tre medaglie d'oro: i 10\u00a0000 m e le gare di corsa campestre individuale e a squadre, inoltre fin\u00ec secondo nei 5\u00a0000 m.\nNell'edizione del 1924, realizz\u00f2 un'impresa straordinaria: nello spazio di una sola ora vinse 1500 m e 5000 m. Un'impresa realizzata non a caso, visto che poche settimane prima dei Giochi olimpici, in una riunione al campo di Elaintarha, vicino a Helsinki, sempre nel giro di 60 minuti, aveva corso le stesse distanze. In quell'edizione vinse nientemeno che 5 ori, compresi anche i 3000 m a squadre e, ancora una volta, entrambe le prove di corsa campestre. Questa fu l'ultima volta in cui si corsero le gare di corsa campestre, perch\u00e9 a causa del gran caldo pi\u00f9 di met\u00e0 dei partecipanti abbandon\u00f2 la gara e molti altri dovettero essere portati in ospedale.\nTermin\u00f2 la sua carriera olimpica ad Amsterdam 1928, vincendo i 10000 m e due medaglie d'argento (5000 m e 3000 m siepi). Continu\u00f2 a gareggiare anche dopo i Giochi olimpici di Amsterdam, con tutte le intenzioni di partecipare anche a Los Angeles 1932, ma venne marchiato come professionista ed escluso dai giochi.\nDopo il ritiro gest\u00ec una merceria ad Helsinki e nel 1952 accese la fiamma olimpica ai Giochi della XV Olimpiade. Mor\u00ec il 2 ottobre 1973 e venne onorato con un funerale di Stato.\nPaavo Nurmi parlava correntemente il latino tanto che nel 1952 Gianni Brera, inviato de La Gazzetta dello Sport ai Giochi olimpici di Helsinki, lo intervist\u00f2 in latino che era l'unica lingua comune ai due visto che il campione finlandese non conosceva l'inglese..\nA lui sono state poi dedicate una statua sulla piazza di fronte allo Stadio Olimpico della capitale finlandese che lo raffigura in corsa e un'opera lirica intitolata \"\"Paavo Suuri. Suuri Juoksu. Suuri Uni\" (\"Paavo il Grande. Una grande corsa. Un grande sogno\"\"), composta dai finlandesi Tuomas Kantelinen e Paavo Haavikko. L'opera fu eseguita per la prima volta nell'agosto del 2000 allo Stadio Olimpico di Helsinki, nell'ambito delle celebrazioni di Helsinki Capitale europea della cultura 2000. Circa un migliaio di persone tra cantanti, musicisti e figuranti furono coinvolti nella rappresentazione, che vide anche l'utilizzo di un elicottero, un carro armato e veicoli dei vigili del fuoco per le scene che rievocavano la guerra."}
{"id": "28764", "revid": "1305772", "url": "https://it.wikipedia.org/wiki?curid=28764", "title": "Ambiente", "text": "Lambiente \u00e8 la situazione, \"l'intorno\" in cui o con cui un elemento, fisico o virtuale, o una persona, si rapporta e si relaziona."}
{"id": "28765", "revid": "1529788", "url": "https://it.wikipedia.org/wiki?curid=28765", "title": "Manciano", "text": "Manciano \u00e8 un comune italiano di abitanti della provincia di Grosseto in Toscana.\nIl centro sorge su una collina che domina da un lato la piana e la valle dell'Albegna e dall'altro lato l'area del Tufo.\nGeografia fisica.\nTerritorio.\nIl territorio comunale di Manciano si estende nell'entroterra della Toscana meridionale, nel territorio delle colline dell'Albegna e del Fiora. L'estremit\u00e0 occidentale digrada nella pianura maremmana, lungo il corso del fiume Albegna, a valle della localit\u00e0 di Marsiliana, mentre l'estremit\u00e0 nord-orientale penetra nell'area del Tufo lungo il corso del fiume Fiora che, da nord a sud, attraversa la parte orientale del territorio comunale.\nIl comune di Manciano confina a nord con i comuni di Roccalbegna e Semproniano, a nord-est con il comune di Sorano, a est con il comune di Pitigliano, a sud-est con i comuni laziali di Ischia di Castro e Canino, a sud col comune laziale di Montalto di Castro, a sud-ovest con il comune di Capalbio, a ovest con il comune di Orbetello, a nord-ovest con i comuni di Magliano in Toscana e Scansano.\nClima.\nIl territorio comunale \u00e8 classificato in zona E, che consente l'accensione degli impianti di riscaldamento fino a 14 ore giornaliere, nel periodo compreso tra il 15 ottobre e il 15 aprile.\nL'inverno \u00e8 pi\u00f9 freddo rispetto alle corrispondenti aree pianeggianti e costiere della provincia di Grosseto, per la posizione collinare in cui si trova; l'estate \u00e8 moderatamente calda ma difficilmente afosa.\nSecondo i dati medi del trentennio 1961-1990, la temperatura media del mese pi\u00f9 freddo, gennaio, si attesta a 4,7\u00a0\u00b0C; mentre quella del mese pi\u00f9 caldo, luglio, \u00e8 di +22,0\u00a0\u00b0C.\nNel medesimo trentennio, le precipitazioni medie annue fanno registrare il valore di 873\u00a0mm, mediamente distribuite in 85 giorni di pioggia, con minimo in estate e picco massimo in autunno per l'accumulo e in inverno per il numero di giorni piovosi.\nStoria.\nIl territorio di Manciano \u00e8 stato abitato sin dalle epoche preistoriche, come dimostrano i numerosi reperti risalenti al periodo eneolitico e all'et\u00e0 del Bronzo, rinvenuti nelle colline tra il capoluogo e Saturnia. La prima notizia del castello di Manciano risale al 1188, quando \u00e8 citato in un privilegio di Clemente III per la chiesa di Sovana. Possesso degli Aldobrandeschi del ramo di Santa Fiora a partire dal XII secolo, fu ceduto al ramo di Sovana nel 1272, per poi venire conquistato nel corso del XIV secolo prima dal Comune di Orvieto, poi dalla famiglia Baschi di Montemerano, e infine ereditato per matrimonio della famiglia Orsini di Pitigliano.\nNel 1416 venne conquistato dai senesi, che costruirono la rocca e potenziarono le difese migliorando la cinta muraria, i quali per\u00f2 furono costretti nel 1455 a restituire il centro agli Orsini. Nel 1557, Manciano fu concesso al duca Cosimo de' Medici: sotto il granducato il borgo fu trasformato in centro agricolo, e la fine delle sue funzioni militari port\u00f2 all'abbandono e al progressivo degrado delle opere architettoniche fortificate. Nel 1867, il centro fu toccato dalla campagna dell'Agro romano per la liberazione di Roma guidata da Giuseppe Garibaldi: a Manciano sost\u00f2 la colonna Nicola Guerrazzi.\nLa popolazione di Manciano fu protagonista di numerose attivit\u00e0 contro i nazifascisti durante la Resistenza e fu teatro di alcuni episodi che videro perire partigiani in combattimento (fra cui Delio Ricci, onorato con medaglia d'oro al valor militare). Il 12 giugno 1944 fu il primo centro della Toscana a vedere l'ingresso degli Alleati, mentre il 25 febbraio 1945, su parere del CLN di Grosseto, vi si tenne il primo esperimento di libere elezioni in Italia dopo il ventennio fascista: venne eletto sindaco l'avvocato Leto Morvidi (PCI), gi\u00e0 commissario prefettizio e importante figura di amministratore, parlamentare e giurista.\nSimboli.\nLo stemma di Manciano \u00e8 costituito da uno scudo sannitico di colore rosso su cui \u00e8 raffigurato un leone dorato. Lo stemma ha la seguente blasonatura ufficiale: \u00abdi rosso al leone d'oro, lampassato di rosso, con la branca destra trasformata in braccio umano, con la mano appalmata. Corona di Comune\u00bb.\nOnorificenze.\nManciano \u00e8 tra le citt\u00e0 decorate al valor militare per la guerra di Liberazione, insignita nel 1955 della Croce di guerra al valor militare per i sacrifici delle sue popolazioni e per la sua attivit\u00e0 nella lotta partigiana durante la seconda guerra mondiale:\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2010 la popolazione straniera residente era di 970 persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nCultura.\nIstruzione.\nBiblioteche.\nLa Biblioteca comunale Antonio Morvidi \u00e8 situata in via XX Settembre e fa parte del sistema bibliotecario provinciale di Grosseto. Fondata nel 1965 e inizialmente ospitata in alcuni locali del Palazzo Comunale, \u00e8 stata aperta completamente al pubblico nel 1970 in un edificio di piazza Matteotti. Nel 1977 viene spostata nell'attuale sede. Il patrimonio librario ammonta a circa volumi.\nSono stati aperti tre sportelli bibliotecari anche presso le frazioni di Marsiliana ( volumi), San Martino sul Fiora ( volumi) e Saturnia ( volumi), con un patrimonio librario complessivo di volumi.\nMusei.\nIl comune di Manciano dispone di due strutture museali che fanno parte della rete provinciale Musei di Maremma:\nPresso la frazione di Poggio Murella \u00e8 inoltre situato il museo della filarmonica Pietro Mascagni.\nGeografia antropica.\nSuddivisioni storiche.\nIl borgo di Manciano \u00e8 tradizionalmente suddiviso in sei rioni:\nAltre localit\u00e0 del territorio.\nAltre localit\u00e0 minori sono quelle di Campigliola, Casale Nuovo, La Sgrilla, Poggio Fuoco e Sgrillozzo.\nInfrastrutture e trasporti.\nManciano \u00e8 il punto di intersezione tra due importanti strade extraurbane che consentono collegamenti a lunga distanza, sia all'interno della provincia di Grosseto che con altre province e regioni. Le due strade si intersecano presso un incrocio all'interno dell'abitato.\nSport.\nLa principale squadra di calcio della citt\u00e0 \u00e8 l'U.S.D. Manciano Calcio, fondata nel 1952 che gareggia nel campionato di Promozione. Disputa le gare interne allo stadio comunale \"Lorenzo Niccolai\".\nAltre societ\u00e0 calcistiche nel comune sono la U.S.D. Marsiliana Aics, militante in Seconda Categoria, e la Montemerano A.S.D militante in Terza Categoria."}
{"id": "28768", "revid": "254059", "url": "https://it.wikipedia.org/wiki?curid=28768", "title": "Sorano", "text": "Sorano \u00e8 un comune italiano di abitanti della provincia di Grosseto in Toscana.\nGeografia fisica.\nTerritorio.\nIl territorio comunale di Sorano si estende nella parte orientale dell'area del Tufo. Confina a nord con il comune di Castell'Azzara, a est con i comuni laziali di Acquapendente, Proceno, Onano e Latera, a sud con il comune di Pitigliano, a ovest con i comuni di Manciano e Semproniano.\nIl capoluogo comunale \u00e8 situato 379 su una rupe di tufo che, da est, domina un tratto del corso del fiume Lente; si trova al centro di un territorio che si sviluppa prevalentemente a quote collinari, seppur intervallato da conche e rilievi. L'altitudine pi\u00f9 bassa si registra nel Pianetto di Sovana, presso l'omonima localit\u00e0, con quote attorno ai 270 metri, mentre le quote pi\u00f9 elevate, di tipo montano, si registrano sulla vetta che sovrasta la frazione di Montevitozzo (926 metri s.l.m.) e sul Monte Elmo (829 metri s.l.m.), due rilievi che interrompono in modo netto il paesaggio collinare.\nI fiumi principali sono il Fiora, che delimita a ovest il territorio comunale scorrendo da nord verso sud, e il fiume Lente, suo affluente di sinistra, che ha le sorgenti nel territorio comunale di Sorano. I corsi d'acqua minori, tra cui lo Stridolone, presentano carattere maggiormente torrentizio.\nUna serie di sorgenti termali, note come Terme di Sorano, sgorgano lungo un torrente che scorre a circa 3\u20134\u00a0km a sud del centro.\nClima.\nPur presentando microclimi diversi nelle varie zone in funzione dell'altitudine e dell'esposizione, il territorio comunale di Sorano si caratterizza per temperature minime invernali piuttosto basse e massime estive molto elevate; il capoluogo comunale fa registrare una sommatoria di 2048 gradi giorno che lo classificano in zona D, che consente l'accensione degli impianti di riscaldamento nel periodo 1\u00ba novembre e il 15 aprile, fino ad un massimo di 12 ore giornaliere.\nSecondo i dati medi del trentennio 1961-1990, la temperatura media del mese pi\u00f9 freddo, gennaio, si attesta a 4,5\u00a0\u00b0C; mentre quella dei mesi pi\u00f9 caldi, luglio e agosto, \u00e8 di +21,1\u00a0\u00b0C.\nLe precipitazioni medie annue si attestano a 1190\u00a0mm, mediamente distribuite in 81 giorni di pioggia, con minimo relativo in estate, picco massimo in autunno e minimo secondario in inverno per gli accumuli; il numero dei giorni piovosi invece \u00e8 pressoch\u00e9 identico in inverno, primavera ed autunno. Il valore di accumulo cos\u00ec elevato \u00e8 dovuto all'ubicazione geografica in una conca intermontana, che tende a favorire fenomeni precipitativi di moderata o forte intensit\u00e0.\nStoria.\nSorano nacque come antico possedimento della famiglia Aldobrandeschi, ma il territorio comunale era gi\u00e0 abitato sin dal periodo etrusco, come dimostrano i notevoli ritrovamenti di insediamenti e necropoli antiche. Dopo il matrimonio tra Anastasia, ultima erede degli Aldobrandeschi, e Romano Orsini nel 1293, il controllo di Sorano pass\u00f2 alla famiglia Orsini. Il centro segu\u00ec le vicissitudini storiche e politiche della vicina Pitigliano, dove era situata la residenza dei conti, e gli Orsini si impegnarono a potenziarlo fornendolo di fortificazioni efficaci, che resero Sorano un rifugio sicuro dagli attacchi nemici: pi\u00f9 volte infatti, nel corso del XV secolo, i senesi posero la fortezza di Sorano sotto assedio, riuscendo ad occuparla solamente nel 1417. Nel 1556, Sorano pass\u00f2 in mano ai Medici, che la inglobarono nel Granducato di Toscana assieme alla vicina Pitigliano.\nSimboli.\nLo stemma di Sorano \u00e8 costituito da uno scudo sannitico di colore bianco su cui \u00e8 raffigurato un castello sormontato da una croce d'oro. Lo stemma ha la seguente blasonatura ufficiale: \u00abd'argento al castello di sette torri d'oro, sormontato da una croce dello stesso\u00bb.\nMonumenti e luoghi d'interesse.\nArchitetture religiose.\nCappelle.\nGhetto ebraico.\nSorano conserva ancora oggi il Ghetto ebraico lungo l'omonima via, dove era attestata anche la presenza della sinagoga e del Forno delle Azzime. Un'altra sinagoga, trasformata oggi dall'amministrazione comunale in locale per mostre ed esposizioni, sarebbe stata identificata lungo \"via Selvi\" e risalirebbe a periodi precedenti all'istituzione del ghetto stesso, in quanto l'insediamento ebraico sarebbe antecedente a quest'ultima di almeno 50/60 anni.\nIl ghetto sarebbe stato istituito dai Medici nel 1619 dopo che era stato effettuato lo scambio dei territori della contea di Pitigliano e Sorano con quelli della contea di Monte San Savino tra la famiglia Orsini ed i Medici stessi.\nLa comunit\u00e0 ebraica abbandon\u00f2 Sorano ai primi del Novecento. Dopo l'ultima guerra mondiale il ghetto di Sorano si avvi\u00f2 verso una fase di degrado senza precedenti che raggiunse il culmine ed il totale abbandono verso i primi anni novanta. Fu in quel periodo che, grazie ad un'azione mirata dell'amministrazione comunale dell'epoca, fu avviata un'inversione di tendenza che comport\u00f2 anche il coinvolgimento di operatori economici privati, i quali effettuarono un'attenta opera di restauro e di riqualificazione di tutti i fabbricati del ghetto, riportandolo alle sue antiche vestigia.\nAlcuni segni che ricordano la presenza della comunit\u00e0 ebraica a Sorano sono visibili sui battenti delle porte d'ingresso dell'edificio che ospita l'hotel \"Locanda Aldobrandeschi\", a fianco della quale esiste ancora un'antica struttura che veniva utilizzata per lo stoccaggio del grano dato a garanzia nel cosiddetto \"prestito a grano\". All'ingresso del ghetto inoltre sono ancora visibili i segni dei cardini ove ruotava il portone che chiudeva il ghetto stesso all'imbrunire per poi essere riaperto la mattina successiva.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2009 la popolazione straniera residente era di 232 persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nCultura.\nIstruzione.\nBiblioteche.\nLa biblioteca comunale Manfredo Vanni \u00e8 situata presso la Fortezza Orsini e fa parte del sistema bibliotecario provinciale di Grosseto. \u00c8 stata istituita l'11 marzo del 1978 e dispone di un patrimonio librario di circa volumi.\nPresso la frazione di Montebuono, nei locali delle ex scuole elementari, \u00e8 situata la piccola biblioteca Romano Scali, inaugurata il 29 giugno 2010.\nMusei.\nIl comune di Sorano dispone di tre istituzioni museali che fanno parte della rete provinciale \"Musei di Maremma\":\nGeografia antropica.\nUrbanistica.\nIl paese di Sorano \u00e8 arroccato su una scoscesa rupe tufacea che presenta vari dislivelli. Il borgo \u00e8 caratterizzato inoltre da un dedalo di vicoli, cortili, archetti, portali bugnati, scale esterne, logge e cantine scavate nel tufo dove in passato venivano eseguite le varie fasi della vendemmia. Intorno al centro storico, Sorano possiede una piccola area urbana, sviluppatasi ordinatamente a partire dagli anni sessanta del XX secolo grazie a interventi urbanistici regolatori. Dal punto di vista urbanistico-architettonico si segnala la zona 167, realizzata in tufo e chiamata comunemente con il nome di \"Case Nuove\", tentativo di fondere architettura contemporanea e moderne esigenze con l'ambiente tufaceo e un contesto antico ormai consolidato: il quartiere \u00e8 stato edificato tra il 1969 e il 1976 per conto dell'IACP di Grosseto, su progetto di Lanfranco Benvenuti, Paolo Borghi e Luigi Rafanelli; tra gli edifici di maggior rilievo il condominio-torre di viale Brigate Partigiane, in quanto la pi\u00f9 rappresentativa tra le moderne architetture che formano lo skyline di Sorano.\nSuddivisioni storiche.\nStoricamente il centro di Sorano ha avuto numerosi toponimi differenti per identificare le proprie contrade e rioni. Le principali contrade di Sorano sono le seguenti:\nVi sono poi, sempre all'interno del centro storico, altre piccole zone che posseggono un proprio toponimo: \"Cantinone\", \"Casalino\", \"Cateratta\", \"Cimitorio\", \"Lazzaretto\", \"Ospedale\", \"Padella\", \"Pianello\", \"Portone\", \"Rigone\", \"Roccavecchia\", \"Rovine\" e \"Sotto l'Arco\". Nei documenti del comune si legge poi la presenza di antichi toponimi oggi scomparsi, come la \"contrada delle Scalette\" (XVII secolo) e la \"contrada della Porta di Sotto\" (XVII secolo) per indicare i Merli, poi divenuta \"contrada di Porta Nuova\" (XVIII secolo). Inoltre, l'attuale via Petrella era nota come \"contrada dell'Arco\" (XVIII secolo), mentre piazza Manfredo Vanni con parte di via Roma formava il cosiddetto \"Campo de' Fiori\" (XIX secolo).\nAltre localit\u00e0 del territorio.\nIl territorio \u00e8 costellato da numerose borgate rurali di poche unit\u00e0 che gravitano intorno ad una o pi\u00f9 frazioni limitrofe. Le principali sono: Casa della Fonte, Casa Faini, Casa Pennacchi, Casa Sbraci, Casa Topi-Gabrielli, Case Giovagnoli, Case Mariotti, Case Orienti, Case Rocchi, Case San Leopoldo, Casetta, Cerretino, Grotte Cavalieri, Il Poderetto, Il Poggio, La Dispensa, Le Capannelle, Le Pianacce, Le Porcarecce, Marcelli, Montesorano, Pantagnone, Pratolungo, Ronzinami, Sant'Anna, Sordino, Valle Castagneta.\nInfrastrutture e trasporti.\nIl territorio comunale di Sorano non possiede stazioni ferroviarie o strade di grande comunicazione nel proprio territorio comunale. Le principali vie sono le strade provinciali: tra le pi\u00f9 importanti si ricordano la strada provinciale 4 Santa Fiora-Pitigliano, la strada provinciale 12 San Quirico, e la strada provinciale 22 Sovana.\nSport.\nLe principali squadre di calcio del territorio comunale sono il \"G.S. Sorano A.S.D.\" e l\"'U.S. San Quirico\", entrambe militanti in prima categoria."}
{"id": "28771", "revid": "1529788", "url": "https://it.wikipedia.org/wiki?curid=28771", "title": "Metrologia", "text": "Secondo la terza edizione del \"Vocabolario internazionale di metrologia\" (VIM), la metrologia \u00e8 la scienza che si occupa della misurazione e delle sue applicazioni.\nStoria.\nLa metrologia \u00e8 una scienza multidisciplinare che per i suoi scopi si deve confrontare, sia con aspetti prettamente teorici (es. fisica di base, matematica e statistica) che pratici (es. tecnologia meccanica, elettronica), sino alla corretta gestione aziendale (es. gestione dei laboratori, analisi costi-benefici).\nLa metrologia \u00e8 una disciplina antica, infatti con il sorgere dei grandi imperi emerse la necessit\u00e0 di elaborare e adottare un sistema di misura uguale per tutti.\nNell'antico Egitto intorno al 3000 a.C. per le misure lineari si faceva riferimento alla distanza tra il gomito e la mano, detta cubito, per\u00f2 questa misura variava da persona a persona, quindi fu scelta la misura del cubito del faraone. \nAnche Sumeri, Assiri, Babilonesi, Persiani e Greci adottarono le proprie unit\u00e0 di misura, ci\u00f2 cre\u00f2 gravi problemi negli scambi commerciali. Questi problemi furono risolti solo quando Alessandro Magno impose un nuovo sistema politico-militare e una nuova fusione culturale. Con la rivoluzione francese si giunse ad una svolta: nasce il sistema metrico decimale. Varie spinte del mondo di quel tempo condussero l'assemblea costituente ad adottare un nuovo sistema basato sul metro, cio\u00e8 fondata su una grandezza naturale, la 40\u00a0000\u00a0000\u00aa parte del meridiano terrestre.\nDal 1875 a 1889 l'Ufficio internazionale dei pesi e delle misure ha costruito e distribuito una trentina di campioni del metro e del chilogrammo.\nIl metallo scelto era una lega di platino al 10% di iridio, metalli refrattari, che non erano ancora stati manipolati in tale quantit\u00e0 e di cui si richiedevano una purezza e un'omogeneit\u00e0 elevatissime per l'epoca.\nDa allora la scienza della misura, la metrologia, ha fatto grandi passi avanti, creando sistemi (tra cui anche il SI) che hanno arricchito e semplificato il sistema metrico decimale, di pari passo con l'evoluzione della scienza e della tecnologia.\nDefinizione.\nPer il \"VIM 3\", la metrologia comprende tutti gli aspetti, sia quelli teorici che quelli pratici, della misurazione, qualunque sia l'incertezza di misura e il campo d'applicazione. Per \"misurazione\" si intende il processo volto a ottenere sperimentalmente uno o pi\u00f9 valori che possono essere ragionevolmente attribuiti a una grandezza. A sua volta una \"grandezza\" \u00e8 la propriet\u00e0 di un fenomeno, corpo o sostanza, che pu\u00f2 essere espressa quantitativamente mediante un numero e un riferimento. Si osservi che nelle edizioni precedenti del \"VIM\" una grandezza era definita come \"la propriet\u00e0 di un fenomeno, corpo o sostanza, che pu\u00f2 essere distinta qualitativamente e determinata quantitativamente\"; nella nuova edizione, pertanto, la misurazione non pu\u00f2 essere applicata alle propriet\u00e0 nominali.\nMetrologia in Italia.\nin Italia, la legge n.273 dell'11 agosto 1991 ha istituito il Sistema nazionale di taratura (SIT), costituito dagli istituti metrologici primari e dai centri di taratura. Esso ha il compito di assicurare la riferibilit\u00e0 dei risultati delle misurazioni ai campioni nazionali.\nFino al 1\u00ba gennaio 2006 gli istituti metrologici primari italiani erano tre, ciascuno con competenze diverse:\nDal 1\u00ba gennaio 2006 l'Istituto elettrotecnico nazionale \"Galileo Ferraris\" e l'Istituto di metrologia \"Gustavo Colonnetti\" sono stati fusi in un unico ente: l'Istituto nazionale di ricerca metrologica (INRiM), diventando quasi l'unico presidio delle grandezze primarie italiane. Resta ancora escluso dall'unificazione il referente sulle radiazioni ionizzanti (INMRI-ENEA), con cui comunque vi sono delle strette collaborazioni."}
{"id": "28777", "revid": "1318658", "url": "https://it.wikipedia.org/wiki?curid=28777", "title": "Thor", "text": "Thor (in norreno \"\u00de\u00f3rr\"; lett. \"Fulmine\") \u00e8 una delle principali divinit\u00e0 germaniche. \u00c8 la personificazione del fulmine, della folgore e del tuono, e della tempesta. La mitologia norrena \u00e8 ricca di racconti sulle sue gesta e sulla sua perenne lotta contro gli \"J\u01ebtnar\". Thor rappresenta teologicamente il dio (e l'uomo) che possiede, oppure \u00e8 totalmente identificato, con l'\"arma\" divina, la \"virt\u00f9\", ossia la \"vista\" del principio cosmico (il \"Mj\u00f6llnir\", equivalente al \"Vajra\" vedico-tibetano). \u00c8 inoltre indicato come il protettore dell'umanit\u00e0.\nEtimologia.\nIl nome \"Thor\" (in norreno \"\u00de\u00f3rr\", latinizzata \"Thoro\") \u00e8 divenuto in islandese \"\u00de\u00f3r\", tedesco antico e olandese \"Donar\", anglosassone \"\u00de\u016bnor\", faroese \"T\u00f3rur\", svedese, norvegese e danese \"Tor\", frisone \"Tonger\"; la lettera runica \"\u00de\" si pronuncia \"th\".\nIl nome \"Thor\" e le sue varianti derivano tutte dal proto-germanico \"*Thunraz\", cio\u00e8 \"fulmine\", \"tuono\" (nelle lingue germaniche odierne \u00e8 divenuto in inglese \"thunder\", olandese \"donder\", tedesco \"Donner\").\nOrigini mitologiche.\nLe origini secondo il mito.\nSecondo la mitologia \u00e8 figlio di Odino, padre degli d\u00e8i, e di J\u01ebr\u00f0; appartenendo alla stirpe divina degli Aesir, egli dimora ad \u00c1sgar\u00f0r, nel regno di \u00der\u00fa\u00f0vangar e pi\u00f9 precisamente nella sala detta Bilskirnir: essa ha pi\u00f9 di cinquecentoquaranta stanze ed \u00e8 la dimora pi\u00f9 grande tra quelle degli d\u00e8i. Peraltro egli vi dimora assieme alla sua famiglia: sua moglie, la dea delle messi, del grano, del raccolto e della terra, \u00e8 chiamata Sif: poco si conosce di lei se non che abbia i capelli d'oro come il grano, fabbricati per lei dai nani dopo che Loki le aveva tagliato la chioma originaria. Thor ebbe comunque altre amanti: la gigantessa J\u00e1rnsaxa partor\u00ec suo figlio Magni mentre con Sif ebbe \u00der\u00fa\u00f0r e M\u00f3\u00f0i; secondo la tradizione ha anche un figliastro, Ullr, che era in realt\u00e0 figlio unicamente di Sif. Egli dispone inoltre di due servitori, R\u00f6skva e \u00dej\u00e1lfi, donatigli forse da un gigante.\nIl suo mezzo di trasporto era un carro trainato dalle due capre Tanngnj\u00f3str e Tanngrisnir e anche questi animali vantavano propriet\u00e0 portentose: per Thor, durante i suoi viaggi, era consuetudine cibarsene considerando che, conservando le pelli e le ossa intatte, il mattino seguente sarebbero rinate.\nNelle sue frequenti scorrerie era spesso accompagnato da Loki e nelle sue epiche gigantomachie traspare il senso di una mitica iniziazione che gli consentir\u00e0, dopo aver dimostrato tutto il suo valore, di ottenere i meritati \"gradi\". Caratterizzato da una corporatura nerboruta, capelli rossi e una fluente barba, Thor era forse pi\u00f9 vicino al concetto di \"dio degli uomini\": era infatti molto amato dagli scandin\u00e0vi, probabilmente pi\u00f9 di Odino stesso, tanto che i normanni insediatesi nel IX secolo a Dublino erano noti agli irlandesi come \"muintir Tomar\", ossia \"popolo di Thor\".\nLa figura del dio \u00e8 ancestrale e per questo associabile ad altre divinit\u00e0, a loro volta altrettanto antiche, della tradizione indoeuropea: i parallelismi con Indra, Taranis e Zeus sono infatti innumerevoli. Analogamente alla scansione della settimana compiuta dai Romani, infatti, nella cui concezione del tempo il \"gioved\u00ec\" corrisponde al giorno di Giove, cos\u00ec nella tradizione nordica \"Thursday\" \u00e8 il \"Thor's day\", ovvero il giorno dedicato a Thor.\nNella personalit\u00e0 del dio sono invece prominenti due tratti: quello del gigante accigliato e brutale, collerico e facilmente suscettibile, ma anche una raffigurazione pi\u00f9 bonaria e talvolta dai contorni comici.\nNel corso del Ragnar\u01ebk Thor uccider\u00e0 e sar\u00e0 ucciso da Mi\u00f0gar\u00f0sormr, il serpente che avvolge Mi\u00f0gar\u00f0r (la Terra): il dio uccider\u00e0 la bestia ma, ammorbato dal suo miasma, far\u00e0 solo nove passi prima di cadere a sua volta a terra morto, quasi a voler simboleggiare l'eterna lotta fra il bene e il male.\nL'origine evemeristica.\nGi\u00e0 in alcune saghe piuttosto antiche si pu\u00f2 riscontrare un tentativo di rendere leggendaria la figura del dio, bench\u00e9 anche Snorri Sturluson, nel prologo dell'Edda, ne faccia risalire l'origine evemeristica all'arcaica citt\u00e0 di Troia. Snorri stesso sottolinea come il dio si chiamasse inizialmente \"\u00abTr\u00f3r\u00bb\" e fosse figlio dello stesso re, Priamo. Vengono anche elencati i figli del dio e i loro nomi, che in realt\u00e0 costituiscono personificazioni delle virt\u00f9 e qualit\u00e0 di Thor stesso: per esempio \"\u00abHl\u00f3rridi\u00bb\" (o \"Hlori\"\u00f0i), cio\u00e8 \u00abcavaliere fortemente risonante\u00bb,\"\u00abEinridi\u00bb\" (oppure \"Einri\u00f0i\"), vale a dire \u00ab[colui che] cavalca da solo\u00bb; o ancora \u00ab\"Vinge\u00de\u00f3r\"\u00bb che significa \u00abThor della battaglia\u00bb (oppure \u00abThor che lega\u00bb, o \u00abThor che scuote [l'arma]\u00bb) ed infine \u00ab\"Vingener\"\u00bb, ossia \u00ab[colui che] scuote [l'arma]\u00bb.\nSimbolismo e culto.\nIl culto e la terminologia.\nLe fragorose e terribili tempeste che si mostrano nel cielo, accompagnate dal violento rombo di tuoni e fulmini, sono segno evidente del suo passaggio e della sua potenza divina. La stessa terminologia islandese manifesta l'influenza del dio e della sua figura nel lessico quotidiano, oltre che nell'immaginario collettivo scandinavo: infatti fino al XVII secolo, in Svezia, la parola corrispondente a \u00abtuono\u00bb (oggi \"\u00e5ska,\" di genere femminile) era \"\u00e5sekia,\" letteralmente \u00abil procedere del dio (ase) su un veicolo\u00bb.\nRimasugli del suo culto si trovano anche nel parlato delle terre orientali della Svezia, quando il termine \u00ab\"\u00e5sen k\u00f6r\"\u00bb corrisponde a \u00abil dio dio (ase) che guida il carro\u00bb, che esprime propriamente l'azione del tuonare; oppure quando il termine neutro \u00ab\"\u00e5saregn\"\u00bb esprime la \u00abpioggia del dio (ase)\u00bb, ossia il tipo di pioggia ritenuto pi\u00f9 fertile per la coltivazione dei campi. Sempre nella lingua svedese \u00e8 presente il termine \"Thor\u00e5k\" (oppure \"Tor\u00e5k\"), che esprime l'essenza del tuono (significa dunque \u00abtuono\u00bb) e si compone del nome del dio e del termine \"\u00e5ka,\" ossia \u00abandare su un veicolo\u00bb.\nIn norvegese antico si individuano inoltre i termini \"tored\u00f8nn\" e \"toresl\u00e5tt\", che esprimono egualmente il concetto di \u00abcolpo di tuono\u00bb; tuttavia, il primo si traduce pi\u00f9 precisamente come \u00abfracasso di Thor\u00bb, il secondo invece \u00abcolpo di Thor\u00bb.\nIn lingua islandese si ricordino i seguenti termini: \u00ab\"rei\u00f0arduna\"\u00bb (di genere femminile), \u00ab\"rei\u00f0arslag\"\u00bb (di genere neutro) e \u00ab\"rei\u00f0ar\u00deruna\"\u00bb (di genere femminile), che simboleggiano ed esprimono lo \u00abscoppio di tuono\u00bb, oltre che \u00ab\"rei\u00f0art\u00fdr\"\u00bb, ossia il \u00abdio del carro\u00bb.\nSimbologia.\nL'elemento naturale del lampo incarna la presenza fisica e ben visibile di Thor, mentre il tuono poderoso che ne accompagna la venuta, appunto, funge da prova udibile; allo stesso modo \u00e8 il lampo a manifestare l'incredibile e dicotomica potenza del dio: ora pu\u00f2 creare e generare fecondit\u00e0, ora invece palesare tutta la sua furia distruttiva. Grazie al suo mitico martello \"Mj\u00f6llnir\", per l'appunto, pu\u00f2 convogliare questa forma d'energia a proprio piacimento. Tale oggetto magico, inoltre, ha la facolt\u00e0 di trasmettere l'energia divina contro demoni e giganti, come testimoniato anche da diverse iscrizioni runiche che invocano il dio chiamandolo \"\u00abwigi\u00deonar\u00bb,\" cio\u00e8 \u00abThor consacratore\u00bb.\nA riprova dell'enorme influenza rivestita dal dio, il suo culto \u00e8 stato il pi\u00f9 diffuso in Islanda al momento della colonizzazione dell'isola: questo perch\u00e9, secondo l'immaginario collettivo dell'epoca, Thor figurava da protettore dell'ordine prestabilito delle cose ed anche da protettore della fertilit\u00e0, come evidenziato anche dal cosiddetto \"Libro dell'insediamento\".\nGli oggetti.\nLa forza di Thor, gi\u00e0 leggendaria, era potenziata ulteriormente da tre oggetti che portava sempre con s\u00e9 e che lo rendevano virtualmente invincibile: una cintura che raddoppiava la forza di chi la indossava, chiamata Megingj\u00f6r\u00f0, oltre che un paio di guanti di ferro detti J\u00e1rngreipr, necessari a brandire il portentoso martello Mj\u00f6llnir: l'oggetto magico, una volta scagliato, sarebbe capace di tornare dal proprio proprietario indipendentemente dalla distanza e dagli ostacoli. I contadini erano soliti indossare catenine con appesi martelletti proprio per ingraziarsi la divinit\u00e0.\nInfluenza culturale.\nDel mito di Thor sono rimaste alcune testimonianze in alcuni nomi:"}
{"id": "28778", "revid": "1652635", "url": "https://it.wikipedia.org/wiki?curid=28778", "title": "Mj\u00f6llnir", "text": "Il Mj\u00f6llnir, sovente semplificato in Mjolnir (lett. \"Molinatore\", \"Frantumatore\", dal verbo \"mj\u00f6ll\", \"frantumare\", e -\"nir\", suffisso di aggettivo; dal Norreno antico Mj\u01ebllnir &gt; Islandese moderno Mj\u00f6lnir, Danese Mj\u00f8lner, Norvegese Bokm\u00e5l Mj\u00f8lner, Norvegese Nynorsk Mj\u00f8lne, Svedese Mj\u00f6lner; correlato ai moderni inglese \"miller\", \"muller\" e tedesco \"M\u00fcller\", \"mugnaio\"), chiamato anche Martello di Thor, \u00e8 l'arma di \"Thor\" (lett. \"Fulmine\"), il dio personificante il fulmine e il tuono nella mitologia norrena. \u00c8 in genere rappresentato originariamente come un martello. \u00c8 realizzato dai nani, o, secondo l'Edda in prosa di Snorri Sturluson del XIII secolo, dal nano Sindri per una disputa con il dio Loki su chi avesse potuto creare l'arma pi\u00f9 meravigliosa per gli d\u00e8i.\nIl suo significato simbolico, teologico, \u00e8 comparabile a quello del Vajra vedico (il \"fulmine\" o \"diamante\", arma di Indra), e simboli simili, tra cui la svastica, come testimoniato dal fatto che in Scandinavia e Inghilterra venisse rappresentato anche come croce uncinata. Esso rappresenta dunque la struttura fondamentale della realt\u00e0 nella sua scaturigine dal principio divino originante, un significato che \u00e8 anche quello dell'Yggdrasill o dell'Irminsul, albero del cosmo.\nL'Edda di Snorri descrive le qualit\u00e0 del Mj\u00f6llnir dicendo che, possedendolo, il dio Thor \u00absarebbe stato in grado di colpire quanto fermamente volesse, qualsiasi fosse il suo bersaglio, e il martello non avrebbe mai fallito, e se lanciato a qualcosa, non l'avrebbe mai mancato e non sarebbe mai volato tanto lontano dalla sua mano da non poter tornare indietro, e, quando lo avesse voluto, esso sarebbe diventato tanto piccolo da poter essere custodito sotto la tunica\u00bb.\nCome Thor, anche il Mj\u00f6llnir gode oggi di popolarit\u00e0 grazie alla sua frequente presenza nei mezzi di comunicazione di massa (fumetti, videogiochi, film, ecc.), reinterpretati in chiave moderna e spesso banalizzata.\nDescrizione.\nL'aspetto di \"Mj\u00f6llnir\" non viene approfonditamente descritto nelle fonti mitologiche norrene, tanto quanto non vengono minuziosamente descritte le armi degli altri d\u00e8i Asi, come la magica lancia di Odino, \"Gungnir\", o la spada di T\u00fdr. Gli antichi scaldi norreni hanno infatti profuso molta pi\u00f9 attenzione nella descrizione dei sovrannaturali poteri di queste armi, invece che della loro foggia. Del martello fatato sappiamo per\u00f2 che aveva il manico un po' corto, sua unica mancanza, e che era dotato di \"occhi\", presumibilmente incisi sulla testa in metallo o sull'impugnatura.\nIl materiale iconografico vichingo ci ha lasciato diverse testimonianze esteriori del \"Mj\u00f6llnir\", principalmente sotto forma di monili. Tra le varie pietre runiche, l'unica degna di nota per la cura nella resa del martello di Thor \u00e8 il reperto svedese di Stenkvista, nella zona Skogstorp (contea di S\u00f6dermanland); tutte le altre semplificano al massimo la foggia del \"Mj\u00f6llnir\", in alcuni casi ridotto a un oggetto a met\u00e0 strada tra il martello e la scure.\nI monili in foggia di \"Mj\u00f6llnir\" ci testimoniano e confermano le informazioni fornite dai racconti mitologici. L'arma ha sempre un manico corto e tozzo e presenta un pomolo molto elaborato, ricordante in alcuni casi la testa di un uomo con naso, baffi, bocca e, cosa pi\u00f9 importante, occhi.\nMj\u00f6llnir nella mitologia norrena.\nIl magico martello da guerra \"Mjollnir\" venne donato agli Asi dai Nani. Secondo il mito raccontato nel \"Sk\u00e1ldskaparm\u00e1l\" di Snorri Sturluson, il dio Loki aveva fatto una scommessa con il Nano Brokkr sostenendo che suo fratello, il fabbro Sindri, non fosse capace di produrre manufatti prodigiosi quanto quelli prodotti dai Figli di Ivaldi, altra stirpe di Nani noti per l'aver forgiato la magica lancia Gungnir.\nI poteri magici di \"Mj\u00f6llnir\" erano:\n\"Mj\u00f6llnir\" aveva un'enorme potenzialit\u00e0 distruttiva ed era simbolicamente associato al lampo. Soltanto Thor e suo figlio, Magni, erano in grado di sollevarlo. Il racconto di come Thor venne in possesso di Mj\u00f6llnir viene narrato nel poema \"\u00de\u00f3rsdr\u00e1pa\" del XII secolo.\nPer maneggiare quest'arma formidabile, anche un dio come Thor aveva bisogno di speciali guanti in ferro forgiati dai nani. Inoltre Thor possedeva una speciale cintura magica che raddoppiava la sua potenza divina (ed ergo anche quella di Mj\u00f6llnir) quando indossata. L'impatto di Mj\u00f6llnir causava potenti rombi di tuono, e dal nome di questa divinit\u00e0 deriva la parola \"tuono\" in molte lingue germaniche: in norreno, \"\u00fe\u00f3rr\" significa \"tuono\" (\"Donner\" in tedesco).\nCon il suo martello Thor indugiava nella sua passione preferita: uccidere i giganti. La maggioranza dei miti pervenutici sulle imprese di Thor e iscrizioni su monumenti, indicano che Thor era uno tra gli dei preferiti degli antichi scandinavi.\nNel Trymskvida, la pi\u00f9 leggera e divertente avventura di Thor, il gigante Thrym ruba di nascosto Mj\u00f6llnir al dio e chiede in cambio la bella Freia.\nL'importanza di \"Mj\u00f6llnir\", arma a un tempo letale e fruttificante, \u00e8 tale che i figli di Thor, M\u00f3\u00f0i e Magni, non potranno separarsene. Cos\u00ec, alla morte del padre, perito nel Ragnar\u01ebk insieme alla sua nemesi, il Mi\u00f0gar\u00f0sormr, i due d\u00e8i erediteranno il magico martello e lo lasceranno al fianco di Thor quando lui si resusciter\u00e0 attimi dopo la sua morte. Cos\u00ec Thor potr\u00e0 avere ancora il suo magico martello Mjollnir.\nMj\u00f6llnir nella cultura vichinga.\nRiproduzioni del martello erano molto popolari in Scandinavia e utilizzate nei Bl\u00f3t e in altre cerimonie sacre, ad esempio i matrimoni. Nel 1925, a Gotland, un martello venne posto sul letto degli sposi novelli per portare fertilit\u00e0 alla nuova famiglia. Durante il periodo di conversione al Cristianesimo, fu in competizione con il simbolo della croce e talvolta indossato contemporaneamente ad essa oppure, in certe raffigurazioni, la croce era sovrastata dal martello con i due occhi, diventando in tal modo una sorta di fusione Cristo-Thor (cfr. i monili del \"Goldschmuck von Hiddensee\", risalente al X secolo).\nNella tradizione islandese, l'uso rituale del Martello di Thor era pratica grandemente diffusa: tracciando il segno del Martello si creava un vincolo magico contro i ladri e si segnava il confine tra due propriet\u00e0 terriere.\nLa croce in pietra di Ungava.\nNel 1964, l'archeologo Thomas E. Lee rinvenne nel Qu\u00e9bec (Canada) una formazione rocciosa artificiale a forma di \"T\" alta 3,3 metri e pesante 1,8 tonnellate da lui attribuita ai vichinghi. Il \"Martello di Thor\", come LlLee ribattezz\u00f2 il monumento, si trova nella penisola di Ungava, lungo le rive del fiume Arnaud, da un tempo precedente l'arrivo in loco degli Inuit. Teorie pi\u00f9 recenti vorrebbero il Martello costruito dagli inuit stessi: si tratterebbe di una delle pietre miliari note come \"inukshuk\".\nMj\u00f6llnir nella cultura moderna.\nLa maggior parte degli etenisti germanici, hanno adottato il simbolo del \"Mj\u00f6llnir\" come simbolo della fede, pi\u00f9 comunemente rappresentato come dei ciondoli o altri piccoli gioielli.\nRiproduzioni di \"Mj\u00f6llnir\" sono oggi vendute nelle gioiellerie e indossate da un'utenza variegata: studiosi, cultori o simpatizzanti della mitologia norrena e dell'antica storia scandinava; amanti della musica \"heavy metal\" scandinava; accoliti delle religioni eteniste. Infine, \"Mj\u00f6llnir\" viene adoperato anche da nazionalisti ed estremisti di estrema destra perch\u00e9 assimilabile alla svastica.\nIl martello di Thor \u00e8 indubbiamente uno degli antichi simboli oggi pi\u00f9 popolari a livello di massa, fondamentalmente per via del fumetto Marvel di \"Thor\" e alle band viking ed epic metal.\nDa maggio 2013, il \"Martello di Thor\" fa parte all'elenco degli emblemi approvati dal Dipartimento degli Affari dei Veterani degli Stati Uniti d'America per essere apposti sulle lapidi dei veterani (se etenisti).\nFumetti.\nSecondo il fumetto Marvel (e poi il film uscito nelle sale italiane nel 2011, Thor) \"Mjollnir\" \u00e8 fatto di un metallo asgardiano chiamato Uru e (come dice Odino) \" \u00e8 stato forgiato nel cuore di una stella morente \". Sempre Odino, quando spogli\u00f2 Thor dei suoi poteri e lo band\u00ec da Asgard per la sua arroganza, prese in mano il martello e pronunci\u00f2 questa frase \" chiunque impugner\u00e0 questo martello, se ne sar\u00e0 degno, ricever\u00e0 il potere di Thor\". Solo altri due riusciranno a impugnare il mjollnir: Capitan America e un alieno di nome Beta Ray Bill. Nel film anche Visione riesce a brandirlo.\nAnche Iron Man riusc\u00ec ad impugnare il martello e a trasportarlo, mentre entrambi erano in condizione di imponderabilit\u00e0, nell'orbita della Terra.\nNell'Universo Ultimate della Marvel, Mjolnir viene immaginato come un ibrido tra un martello da guerra e un'ascia.\nNel manga giapponese Soul Eater, il personaggio che rappresenta la Death Schyte dell'Est Europeo si chiama Marie Mjollnir, conosciuta come \"la Sbriciolatrice\" data la sua immensa forza fisica.\nNella serie di light novel Ch\u016bniby\u014d demo koi ga shitai!, Dekomori Sanae chiama Mighty Mjolnir Maul le sue due code ai capelli appesantite con dei sacchetti di sabbia.\nMusica.\nLa prima apparizione in ambito musicale del \"Mjollnir\" \u00e8 da ricercarsi nella celebre \"Immigrant Song\" dei Led Zeppelin (1970), brano che ha tradizionalmente inaugurato il sodalizio tra il rock pesante e temi mitologici dando vita a intere categorizzazioni musicali metal moderne. L'immagine potente ed evocativa del \"Martello degli Dei\" risult\u00f2 talmente efficace, all'epoca, da essere immediatamente associata al gruppo (in particolare al suo poderoso batterista, John Bonham) al pari dell'effigie del ben noto dirigibile: \"Hammer of the Gods\" \u00e8 anche il titolo della biografia ufficiale della \"band\". Nel 2017 la canzone venne inserita nella colonna sonora del film .\nNel 1984 i Manowar dedicarono un intero album al \"Mj\u00f6llnir\" intitolato \"Sign of the Hammer\". Oltre al titolo dell'album anche la copertina inneggia al martello di Thor riproducendolo stilizzato su campo rosso. Il tributo al tonante e alla sua mitica arma continua con la canzone \"Thor the Powerhead\", vero inno Epic Metal a Thor ed alla mitologia Norrena.\nGli Amon Amarth dedicarono al martello di Thor il loro terzo album, \"The Crusher\", e lo nominano nella \"title-track\" dell'album \"Twilight of the Thunder God\". Inoltre il suo nome \u00e8 citato anche nel testo del brano \"Asator\", contenuto nell'album \"With Oden on Our Side.\"\nI T\u00fdr hanno inciso nell'album di debutto \"How Far to Asgaard\" la canzone \"Hail to the Hammer\" (\"Onore al Martello\") e citano \"Mj\u00f6llnir\" indirettamente anche in altri brani come \"The Hammer of Thor\" (\"Il Martello di Thor\"), dall'album \"Ragnarok\" e nella prima traccia dell'album \"By the Light of the Northern Star\", \"Hold the Heathen Hammer High\" (\"Brandisci alto il Martello pagano\") e chiamandolo, invece, per nome nella stessa \"title-track\".\nL'album \"Order of the Black\" dei Black Label Society raffigura in copertina il martello \"Mj\u00f6llnir\" con il classico teschio della band.\nVideogiochi.\nIl \"Mj\u00f6llnir\" compare in diversi videogiochi:"}
{"id": "28779", "revid": "2730", "url": "https://it.wikipedia.org/wiki?curid=28779", "title": "Seggiano", "text": "Seggiano \u00e8 un comune italiano di 997 abitanti della provincia di Grosseto in Toscana.\nDistante circa 60\u00a0km dal capoluogo, il centro \u00e8 situato su una delle ultime propaggini collinari nord-occidentali del massiccio del Monte Amiata, in posizione dominante rispetto al sottostante corso del fiume Orcia e ai suoi tributari Vivo ed Ente.\nGeografia fisica.\nTerritorio.\nIl territorio comunale si estende su una superficie inferiore ai 50\u00a0km\u00b2, tra le pendici nord-occidentali del massiccio montuoso di origine vulcanica del Monte Amiata ed un tratto della Val d'Orcia, nel punto in cui si insinua dalla provincia di Siena verso quella di Grosseto. Confina a nord con il comune di Castiglione d'Orcia e la provincia di Siena, a est con la medesima provincia e con il comune di Abbadia San Salvatore, mentre a sud e a ovest confina con il comune amiatino di Castel del Piano.\nSe si eccettuano quote di bassa collina nei pressi degli alvei dei torrenti, il territorio comunale si estende prevalentemente a quote collinari e montuose. Una specie di ulivo, denominata olivastra seggianese, \u00e8 coltivata anche quote di bassa montagna. Questo per via della buona esposizione che consente la produzione di olio a varie altitudini.\nClima.\nI 2204 gradi giorno includono l'intero territorio comunale di Seggiano in zona E, consentendo l'accensione degli impianti di riscaldamento per un massimo di 14 ore giornaliere nel periodo 15 ottobre-15 aprile.\nStoria.\nIl centro sorse agli inizi del X secolo come possedimento dell'abbazia di San Salvatore al Monte Amiata, che dopo l'anno Mille cedette una parte dei diritti all'Abbazia di Sant'Antimo.\nIl dominio senese ebbe inizio nella seconda met\u00e0 del Duecento, durante il quale esercitavano forti influenze le famiglie dei Salimbeni fino a tutto il Trecento e gli Ugurgieri dal Quattrocento in poi.\nIl centro rimase nell'ambito territoriale della Repubblica di Siena fino al 1555, anno in cui entr\u00f2 a far parte del Granducato di Toscana, seguendone le sorti da quel momento in poi.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2010 la popolazione straniera residente era di 164 persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nCultura.\nIstruzione.\nBiblioteche.\nLa biblioteca comunale di Seggiano \u00e8 stata fondata nel 1977 ed \u00e8 situata in viale Trento e Trieste.\nGeografia antropica.\nLe contrade.\nAll'interno dell'area storica del borgo si possono individuare tre contrade:\nPiazza.\nSi tratta della contrada pi\u00f9 antica, il suo territorio si estende dalla piazza principale del paese (Piazza Umberto I) fino alla altezza del vecchio Municipio situato in vicolo del Giuggiolo, a questo livello si identifica infatti il confine con la contrada della Torretta. Il territorio prosegue fino all'altezza di Via Trento e Trieste, all'altezza del quale comincia il territorio della contrada della Fonte. Nel suo territorio si ritrova la chiesa di San Bernardino. I suoi colori sociali sono il bianco e il nero.\nTorretta.\nLa contrada dal territorio pi\u00f9 piccolo, che parte dal vicolo del Giuggiolo qui si continua per tutta via Armando Diaz fino a raggiungere via Santa Caterina, dove confina con la Fonte e la Piazza.\nIngloba nel suo territorio l'oratorio di San Rocco e una parte dei giardini comunali.\nVerso nord il confine con la piazza \u00e8 dato dalla Piaggia di Mattia. I volori sociali sono il biaco ed il celeste.\nFonte.\nContrada dal territorio pi\u00f9 esteso che si dirama da via Trento e Trieste, inglobando al suo interno la via Cupa e la quasi totalit\u00e0 dei giardini comunali, fino ad arrivare in localit\u00e0 la Fonte.\nSi ritiene parte di tale contrada anche la zona di pi\u00f9 recente edificazione denomimata Porto Bello. Al suo interno anche la chiesa della Madonna della Carit\u00e0 e il cimitero.\nI colori sociali sono il rosso e il nero.\nAl di fuori dal centro storico si indivuduano due ulteriori contrade di pi\u00f9 recente costituzione.\nCastello.\nInclude nel suo territorio la zona rurale dei poderi del versante senese del comune, inglobando nel suo territorio il Castello di Potentino, e la frazione di Poggioferro, oltre che tutti i terreni coltivati che guardano sulla Val d'Orcia. I suoi colori sono il verde e il giallo.\nPescina.\nContrada che va dalla zona di Portobello, fino al versante Seggianese del monte amiate, inglobando nel suo territorio tutte le frazioni montane del comune. I suoi colori sono il giallo e il rosso.\nDa ricordare anche le altre localit\u00e0 o borgate che compongono il territorio comunale: Altori, Capanne, Casebrezza, Case Benocci, Case Marchi, Coldelrosso, Mugnaini, Paradiso, Piagge, Poggio a Leccio, Poggioferro, Poggiolo, Trefonti"}
{"id": "28781", "revid": "125162089", "url": "https://it.wikipedia.org/wiki?curid=28781", "title": "\u00c1sgar\u00f0r", "text": "\u00c1sgar\u00f0r (in norreno, spesso anglicizzato come Asgard) \u00e8 nella mitologia norrena la residenza degli Asi (\u00c6sir).\nQuesto mondo era separato dal mondo dei mortali, detto Mi\u00f0gar\u00f0r. Molti indicano questo luogo come fosse una citt\u00e0, in realt\u00e0 non lo \u00e8 mai stato, essa \u00e8 un insieme di immense sale, ma viene indicata come \"citt\u00e0\" per via della sua grandezza.\nOriginariamente il mondo che chiamiamo \"\u00c1saheimr\" (ovvero dove si trova \u00c1sgar\u00f0r) era chiamato \"Go\u00f0heimr\" (\"Terra degli D\u00e8i\"), ma, come avvenne con Mi\u00f0gar\u00f0r, i primi ricercatori confusero la parola per \"D\u00e8i\" con quella della sua casta principale e \"Go\u00f0heimr\" divenne \u00c1sgar\u00f0r nella maggior parte delle fonti.\nUbicazione.\nNell'interpretazione evemeristica di Snorri, sviluppata nell'introduzione all\"'Edda\" e nella \"Ynglinga saga\", la citt\u00e0 di \u00c1sgar\u00f0r viene identificata con la Troia omerica, nel Tyrkland (Turchia).\nTuttavia, nell\"'Edda\", Snorri d\u00e0 una descrizione confusa e contraddittoria della sua ubicazione, anche se frequentemente indica che si trova in cielo, l\u00ec dove sorge anche il Valhalla. Oltre all'identificazione con Troia, l'autore riporta altri due riferimenti a una collocazione terrena: il racconto del leggendario viaggio del re Gylfi, che parte dalla Svezia e arriva nell'\u00c1sgar\u00f0r per trovare sapienza e conoscenza, senza lasciare la terra, e la citazione del \"Carme di Grimnir\", che situa la casa del dio Baldr \u00ab\"in quella terra dove io so che non vi sono / rune malefiche\"\u00bb.\nLa costruzione.\nI muri che circondano \u00c1sgar\u00f0r furono costruiti da un gigante (spesso identificato come gigante del ghiaccio), che in cambio avrebbe dovuto ricevere come sposa Freia e anche il sole e la luna. Questo purch\u00e9 il lavoro fosse completato entro sei mesi e senza alcun aiuto da esterni. Il gigante chiese se avesse potuto usare il suo cavallo, Sva\u00f0ilf\u0153ri, gli d\u00e8i acconsentirono ma questo suo cavallo si rivel\u00f2 un eccezionale lavoratore, tanto che era il doppio pi\u00f9 veloce del suo padrone. Per evitare di onorare l'accordo Loki attir\u00f2 lontano il cavallo magico del gigante, trasformandosi in una giumenta. Il lavoro non venne completato in tempo e gli d\u00e8i pertanto evasero il pagamento. Thor uccise il gigante e quando Loki usc\u00ec dalla foresta diede alla luce Sleipnir, il migliore di tutti i cavalli, che divenne il destriero di Odino.\nStruttura.\nNota: Si usa il termine sala, secondo l'usanza nordica, per indicare l'edificio principale nel quale avevano luogo i conviti e le feste.\n\u00c1sgar\u00f0r \u00e8 un , suddiviso in 12 palazzi principali, in cui dimorano gli d\u00e8i citati nel \"Gr\u00edmnism\u00e1l\".\nAltri luoghi di rilievo:"}
{"id": "28783", "revid": "53177979", "url": "https://it.wikipedia.org/wiki?curid=28783", "title": "Basket", "text": ""}
{"id": "28785", "revid": "834", "url": "https://it.wikipedia.org/wiki?curid=28785", "title": "Volley", "text": ""}
{"id": "28788", "revid": "183666", "url": "https://it.wikipedia.org/wiki?curid=28788", "title": "Gustave Caillebotte", "text": "Biografia.\nFormazione.\nGustave Caillebotte nacque il 19 agosto 1848 a Parigi, in una lussuosa dimora in rue du Faubourg-Saint-Denis, in una famiglia di estrazione altoborghese. Il padre di Gustave, Martial Caillebotte (1799-1874), era un imprenditore tessile di successo ed era anche un giudice al \"tribunal de commerce\" del dipartimento della Senna; la madre, invece, si chiamava C\u00e9leste Daufresne ed era stata sposata da Martial in terze nozze. Nel 1851 sarebbe nato il fratello Ren\u00e9, che morir\u00e0 all'et\u00e0 di 25 anni, mentre nel 1853 fu il turno di Martial (battezzato con lo stesso nome del padre), il quale sar\u00e0 legato a Gustave da uno stretto rapporto affettivo. La fanciullezza di Caillebotte fu tranquilla e agiata: il piccolo, d'altronde, non era funestato da preoccupazioni economiche e trascorreva le estati nella tenuta di famiglia a Yerres, un paesino a sud di Parigi dove matur\u00f2 un'ardente passione per il canottaggio e dove, con tutta probabilit\u00e0, ha iniziato a interessarsi anche alle Belle Arti.\nCaillebotte, dunque, all'inizio disegnava e dipingeva per puro diletto. Il suo sogno, infatti, era quello di diventare avvocato: iscrittosi al liceo Louis-le-Grand di Vanves nel 1857, avrebbe conseguito la laurea in legge nel 1869 (\"dipl\u00f4me de bachelier en droit\"). Nel luglio 1871 fu chiamato alle armi per combattere nella guerra franco-prussiana: fortunatamente non per\u00ec nel corso del conflitto (come, sfortunatamente, accadde a un altro pittore impressionista, Bazille): sarebbe stato dismesso solo il 7 marzo 1871. Terminata la guerra Caillebotte rinunci\u00f2 alle sue velleit\u00e0 forensi e inizi\u00f2 a seguire i suoi sogni pi\u00f9 autentici, diventando in breve tempo ingegnere navale, orticoltore, filatelico e, soprattutto, pittore.\nFu in particolare la pittura di Giuseppe De Nittis, conosciuta a Napoli in occasione di un viaggio compiuto con il padre nel 1872, a persuaderlo ad abbandonare definitivamente la carriera giuridica e a consacrarsi alle Belle Arti. La sua formazione fu di stampo prettamente accademico: egli, infatti, si accost\u00f2 alle lezioni di L\u00e9on Bonnat, maestro all'\u00c9cole des beaux-arts con il quale apprese i primi rudimenti della pittura e del disegno, oltre che uno studio accurato del supporto. Studente curioso ed entusiasta, Caillebotte raggiunse una sostanziale autonomia artistica in brevissimo tempo: inizi\u00f2, nel frattempo, ad ampliare indipendentemente la propria cultura figurativa e ad informare personali orientamenti di gusto, in primo luogo a contatto con le opere del gi\u00e0 ricordato De Nittis e di Edgar Degas, entrambi autori alla ricerca un modo per affidarsi all'immediata impressione del vero secondo assunti sostanzialmente naturalistici e antiaccademici. Sedotto da queste premesse Caillebotte strinse con De Nittis e Degas una bella e solida amicizia e inizi\u00f2 a frequentare insieme a loro gli animati dibattiti serali al Caf\u00e9 Guerbois, dove conobbe anche Manet e tutti quegli altri giovani artisti vicini a quelle che, da l\u00ec a qualche anno, sarebbero state le nuove tendenze impressioniste.\nEt\u00e0 adulta.\nPer Caillebotte il 1874 fu un anno ricco di eventi. Innanzitutto il 24 dicembre di quell'anno mor\u00ec il padre di Gustave, lasciando un notevole patrimonio che garant\u00ec all'intera famiglia una vita decisamente agiata: Caillebotte, dunque, non fu mai funestato da problematiche economiche significative. Sempre nel 1874 inoltre, vediamo l'impegno impressionista di Caillebotte consolidarsi, sino a culminare nella partecipazione alla prima mostra del movimento tenutasi in quell'anno nello studio del fotografo Nadar. Caillebotte partecip\u00f2 pi\u00f9 o meno assiduamente ai vari appuntamenti impressionisti, realizzando opere di grande pregio: speciale menzione meritano \"Il ponte dell'Europa\", \"Strada di Parigi in un giorno di pioggia\", \"I piallatori di parquet\".\nErgendosi a paladino della pittura impressionista, inoltre, aiut\u00f2 economicamente i suoi amici pi\u00f9 in difficolt\u00e0 (come Monet, il quale soffriva di una mancanza cronica di denaro) e organizz\u00f2 quasi tutte le mostre del gruppo, talvolta finanziandole, a partire dalla seconda: celebre il caso della terza mostra impressionista del 1877, giustamente nota come \u00abmostra di Caillebotte\u00bb visto che fu lui a reperire il denaro e le opere occorrenti per il regolare svolgimento dell'esibizione. Non a caso, Caillebotte non \u00e8 ricordato solo come un pittore, bens\u00ec pure come un munifico mecenate: di questo, in particolare, si parler\u00e0 nel paragrafo \"Attivit\u00e0 collezionistica\".\nGradualmente, tuttavia, l'interesse per la pittura in Caillebotte scem\u00f2. Dopo il 1882, infatti, tent\u00f2 inutilmente di tenere unito il gruppo impressionista, il quale stava perdendo ogni spinta propulsiva, ma, visti vani i suoi sforzi e deluso dal comportamento di alcuni, decise di abbandonare momentaneamente la pittura per dedicarsi ad altre attivit\u00e0, come la navigazione di diporto, la filatelia, il giardinaggio. Dopo la morte della madre C\u00e9leste, scomparsa cinquantanovenne, Gustave e Martial misero in vendita la grande casa familiare nella rue de Miromesnil e poi la tenuta di Yerres: si verific\u00f2 dunque un cambiamento radicale nella vita dei due uomini, alla base del quale vi era la pratica assidua della navigazione a vela e del giardinaggio.\nCon il denaro ereditato e quello ricavato dalla vendita degli immobili, infatti, Gustave e Martial acquistarono un appartamento in boulevard Haussmann e un terreno situato sulla riva della Senna, al Petit Gennevilliers, che con successive acquisizioni raggiunger\u00e0 l'estensione di circa un ettaro. Su questo terreno trovarono luogo una casa, un giardino, un orto e una serra: in questo piccolo eden Caillebotte fu ben felice di posare i pennelli e dedicarsi al giardinaggio. Nella tenuta al Petit Gennevilliers Caillebotte trascorrer\u00e0 il resto della sua vita, sino alla morte, sopraggiunta il 21 febbraio 1894, a causa di un'improvvisa congestione polmonare. La sua scomparsa suscit\u00f2 unanime cordoglio, e fu pianta soprattutto da Camille Pissarro (\u00abuna persona che possiamo rimpiangere, \u00e8 stato buono e generoso e, ci\u00f2 che non guasta, un pittore di talento\u00bb) e Claude Monet (\u00abaveva tanti doni naturali quanto buoni sentimenti e, quando l'abbiamo perso, era appena all'inizio della sua carriera\u00bb).\nStile e contenuti.\nNonostante l'impegno impressionista Caillebotte interpret\u00f2 gli stilemi del movimento in modo assolutamente personale, senza abdicare alla propria formazione e ubbidendo soprattutto alla propria sensibilit\u00e0. Alla poetica dell'attimo fuggente e irripetibile, colto in un solo battito di ciglia, egli prefer\u00ec infatti la solida costruttivit\u00e0 del disegno, gi\u00e0 appreso durante il discepolato con Bonnat: in aperta controtendenza con l'impostazione impressionista, d'altronde, egli era solito meditare a lungo sulle composizioni, realizzando talora diversi schizzi preparatori. L'originalit\u00e0 del Caillebotte, dunque, sta proprio nel mirabile equilibrio con cui riusciva a fondere la sua dichiarata matrice accademica con gli spunti di modernit\u00e0, intelligentemente soppesati e impiegati. Non desta meraviglia, pertanto, che lo stile di Caillebotte non \u00e8 interamente impressionista, bens\u00ec presenta anche contaminazioni accademiste e realiste.\nIl repertorio figurativo di Caillebotte, in particolare, \u00e8 colmo di temi tratti dalla quotidianit\u00e0 e dalla contemporaneit\u00e0. Caillebotte, infatti, era troppo affascinato dalla realt\u00e0 quotidiana per dimenticare, anche per un attimo, i piallatori che raschiavano i parquet degli eleganti palazzi haussmanniani, o i giovani canottieri che si consacrano agli ozi campagnoli vogando placidamente sulla Senna, o magari il fascino umbratile di un'ordinaria giornata di pioggia a Parigi. Quadro dopo quadro, immagine dopo immagine, Caillebotte perseguiva la scoperta di quell'aspetto epico che, come sosteneva il suo amico Baudelaire, permea la vita moderna fin nei suoi pori pi\u00f9 profondi:\nA questa rivoluzione nei contenuti, improntata all'estetica baudelairiana, corrisponde un profondo rinnovamento del linguaggio pittorico. L'innovazione tecnologica che pi\u00f9 profondamente condizion\u00f2 l'arte di Caillebotte fu in particolare la fotografia, strumento grazie al quale l'artista abbandon\u00f2 i convenzionalismi accademici e approd\u00f2 a vedute che sembrano delineate con il grandangolo, a figure volutamente tagliate dai margini del dipinto e a punti di vista arditamente disposti, con scorci dall'alto e dal basso. Queste composizioni (ma in questo caso sarebbe pi\u00f9 corretto chiamarle inquadrature, stante l'analogia con le istantanee fotografiche) riprendono inoltre i vari soggetti con pi\u00f9 spontanea sincerit\u00e0, senza filtri o pose di alcuna sorta.\nAttivit\u00e0 collezionistica.\nDopo che nel 1876 il fratello minore Ren\u00e9 lo ammon\u00ec dell'inesorabile brevit\u00e0 della vita, Caillebotte - intimamente turbato - dispose il suo testamento a soli ventotto anni. Una delle clausole ivi previste, in particolare, contemplava un lascito della sua intera collezione artistica al governo francese. Caillebotte, infatti, fu uno dei pi\u00f9 convinti collezionisti di pitture impressioniste e, qualora ne avesse l'opportunit\u00e0, non esitava ad aiutare i suoi colleghi acquistandone le opere. Pian piano arriv\u00f2 ad accumulare opere d'arte di vari artisti a lui contemporanei: Camille Pissarro (diciannove), Claude Monet (quattordici), Pierre-Auguste Renoir (dieci), Alfred Sisley (nove), Edgar Degas (sette), Paul C\u00e9zanne (cinque) ed \u00c9douard Manet (quattro).\nAlla morte di Caillebotte gli Impressionisti erano velenosamente osteggiati dall\"'establishment\" artistico, ancora deferente ai convenzionalismi promossi dall'Acad\u00e9mie des beaux-arts. Prevedendo con saggezza i futuri sviluppi dell'arte francese Caillebotte seppe provvedervi in tempo e nel proprio testamento scrisse:\nCon mirabile lungimiranza, dunque, Caillebotte ordin\u00f2 che i dipinti impressionisti non venissero dimenticati \u00abin una soffitta o in un museo di provincia\u00bb, e perci\u00f2 dispose affinch\u00e9 venissero consacrati all'ufficialit\u00e0 del palazzo del Lussemburgo, per poi entrare a far parte del patrimonio artistico del Louvre. L'esecuzione del lascito testamentario di Caillebotte, com'\u00e8 d'altronde prevedibile, fu ricca di difficolt\u00e0 e imprevisti: all'epoca, infatti, vigeva un vivo contrasto tra l'arte viva e i poteri ufficiali, e furono in molti a protestare rumorosamente contro l'ingresso delle opere impressioniste nelle collezioni statali, ritenendolo \u00abun'offesa alla nostra scuola\u00bb. Dietro queste virulente polemiche serpeggiava la malcelata paura di un riconoscimento ufficiale di quelle opere cos\u00ec bistrattate dalla critica ufficiale ma che, se esposte in un museo prestigioso come il Louvre, sarebbero inevitabilmente andate incontro a uno sfolgorante successo.\nDopo tre anni di complicate trattative, durante i quali Renoir in veste di esecutore testamentario tratt\u00f2 insieme ad altri intellettuali francesi per la stipula del negoziato, lo Stato Francese rispett\u00f2 (anche se parzialmente) le volont\u00e0 di Caillebotte e accett\u00f2 parte dei dipinti nel proprio patrimonio collezionistico: ben sei Renoir (tra cui la \"Liseuse\", l\"'Altalena\", il \"Bal au moulin de la Galette\"), otto Monet (tra cui la \"Gare Saint-Lazare\" e le \"Barche, Regate ad Argenteuil\"), sette Pissarro (tra cui i \"Tetti rossi\"), due Manet, sei Sisley, due C\u00e9zanne (\"tra cui l\u2019Estaque\") e sette Degas entrarono dunque a far parte di una raccolta pubblica. Questa collezione nel 1937 sarebbe poi andata a formare la base del Museo del Jeu de Paume, la celebre succursale impressionista del Louvre, per poi essere trasferiti nel 1986 nel museo d'Orsay, il museo parigino dedicato all'arte del XIX secolo.\nOpere.\nDi seguito si riporta un elenco delle opere d'arte di Gustave Caillebotte per le quali \u00e8 disponibile una trattazione specifica su Wikipedia:"}
{"id": "28791", "revid": "15756", "url": "https://it.wikipedia.org/wiki?curid=28791", "title": "Scarlino", "text": "Scarlino \u00e8 un comune italiano di abitanti della provincia di Grosseto in Toscana.\nGeografia fisica.\nTerritorio.\nIl territorio comunale si estende su una superficie di poco inferiore ai 90\u00a0km\u00b2 dalle pendici nord-occidentali di Poggio Ballone fino alla fascia costiera alta e frastagliata del promontorio delle Bandite di Scarlino, area protetta all'interno della quale spiccano le suggestive Cala Violina e Cala Martina. A nord del promontorio, si trova il Porto del Puntone, nel cuore dell'omonima frazione balneare. Il territorio comunale confina a nord-ovest con il comune di Follonica, a nord con il comune di Massa Marittima, a est con il comune di Gavorrano, a sud con il comune di Castiglione della Pescaia, mentre a ovest \u00e8 bagnato dal Mar Tirreno affacciandosi nella parte orientale del Golfo di Follonica.\nA livello di altitudine, il territorio si estende dal livello del mare fino ai 559 metri s.l.m. del Monte d'Alma, una delle pendici settentrionali del massiccio collinare di Poggio Ballone. Il centro di Scarlino \u00e8 situato a 229 metri s.l.m.\nClima.\nLungo il litorale, il clima \u00e8 di tipo mediterraneo, le cui caratteristiche tendono gradualmente ad attenuarsi sia con l'altitudine collinare che procedendo verso l'entroterra.\nI 1840 gradi giorno registrati nel centro di Scarlino includono l'intero territorio comunale in zona D, che consente l'accensione degli impianti di riscaldamento per un massimo di 12 ore giornaliere nel periodo 1\u00ba novembre-15 aprile.\nIn base ai dati medi disponibili per il trentennio 1951-1980 per l'unica stazione meteorologica situata all'interno del territorio comunale e di seguito riportati nella tabella, la temperatura media annua si aggira sui +14,7\u00a0\u00b0C ai 229 metri s.l.m. del centro di Scarlino, mentre le precipitazioni medie annue risultano relativamente contenute facendo registrare 766\u00a0mm nella medesima localit\u00e0, mentre lungo il tratto costiero i valori sono ulteriormente inferiori.\nStoria.\nPare che il territorio di Scarlino fosse gi\u00e0 abitato in epoca preistorica: ci\u00f2 \u00e8 testimoniato da ritrovamenti nei pressi della Rocca Pisana databili all'et\u00e0 del Bronzo. Altri ritrovamenti di et\u00e0 ellenistica (IV-II secolo a.C.) sono a riprova che esistevano gi\u00e0 degli insediamenti anteriori allo sviluppo del borgo altomedievale, mentre il rinvenimento lungo la costa (Puntone, Portiglioni) di edifici e di un porto di epoca romana conferma la presenza di vivaci attivit\u00e0 di commercio gi\u00e0 prima del Medioevo.\nLa prima menzione di Scarlino \u00e8 in un documento datato 973 dove viene nominato un certo Lamberto Aldobrandeschi. Dominio dei conti Aldobrandeschi fino al XII secolo, fatta eccezione per alcune parentesi in cui pass\u00f2 sotto i vescovi di Roselle e sotto gli Alberti, il nucleo centrale del borgo venne acquistato nel 1227 dal Comune di Pisa a Ranieri di Tinacci e ad Ildebrandino detto il Conte Rosso. Pisa modific\u00f2 sostanzialmente la rocca degli Aldobrandeschi e complet\u00f2 la cinta muraria unendo dentro un'unica fortificazione i terzieri di Sopra, di Mezzo e di Sotto. Il dominio pisano continu\u00f2 fino al 1399, anno in cui Scarlino pass\u00f2 agli Appiani, i quali costituirono il piccolo Stato di Piombino.\nScarlino rimase sotto Piombino fino al 1815, seppure si segnalano alcuni tentativi di appropriazione da parte dei Medici e di Siena, mai andati a buon fine, e pass\u00f2 cos\u00ec al Granducato di Toscana. Nel 1834, tuttavia, il comune di Scarlino fu declassato a frazione e accorpato a Gavorrano. Partecip\u00f2 attivamente ai moti risorgimentali e si ricorda il soggiorno di Giuseppe Garibaldi presso la residenza di Angiolo Guelfi, nelle vicinanze di Scarlino Scalo, nell'estate del 1849, con la conseguente fuga del condottiero nizzardo da Cala Martina alla volta di Porto Venere il 2 settembre dello stesso anno. Nel 1960 il comune si stacc\u00f2 da Gavorrano, ritornando nuovamente autonomo. Con la costruzione del porto turistico del Puntone e la valorizzazione del borgo antico medievale, Scarlino si presenta oggi come un vivace centro abitato che vede nel turismo la principale risorsa.\nSimboli.\nLo stemma di Scarlino \u00e8 costituito da uno scudo sannitico di color azzurro su cui \u00e8 presente una stella dorata sormontata da una stella minore e circondata da altre otto stelle pi\u00f9 piccole. Lo stemma ha la seguente blasonatura ufficiale: \u00abd'azzurro, ad una stella accostata da 8 stelle poste fra le sue punte e sormontate da una nona stella di grandezza intermedia. Il tutto d'oro, entro una linea chiusa, composta da nove archi, pure d'oro\u00bb.\nLa blasonatura del gonfalone \u00e8 invece la seguente: \u00abTroncato di giallo e d'azzurro, riccamente ornato di ricami d'argento e caricato dello stemma sopra descritto con la iscrizione centrata in argento &lt;Comune di Scarlino&gt;\u00bb.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2010 la popolazione straniera residente era di 230 persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nCultura.\nIstruzione.\nBiblioteche.\nA Scarlino si trova la Biblioteca comunale Carlo Mariotti, inaugurata nel 1983 dopo una donazione effettuata dal Mariotti di una collezione antica e dei locali del palazzo all'inizio di via Citerni. La biblioteca contiene un patrimonio librario di circa volumi. Una prima biblioteca era gi\u00e0 stata fondata nel 1877 dalla Fratellanza Artigiana.\nMusei.\nIl comune di Scarlino dispone di tre musei dedicati al territorio, tutti facenti parte della rete museale provinciale \"Musei di Maremma\":\nParco nazionale delle Colline Metallifere Grossetane.\nIl comune di Scarlino \u00e8 inserito all'interno del Parco nazionale delle Colline Metallifere grossetane, insieme ai comuni di Follonica, Gavorrano, Massa Marittima, Monterotondo Marittimo, Montieri e Roccastrada. Le cosiddette \u201cporte del parco\u201d, punti di ingresso ideale all'interno del territorio, con centro d'accoglienza e info-point per l'organizzazione di itinerari o visite guidate, sono ubicate presso la Rocca Pisana e presso il Museo archeologico del Portus Scabris al Puntone.\nGeografia antropica.\nSuddivisioni storiche.\nIn epoca medievale il borgo di Scarlino era diviso in terzieri: terziere di Sopra, terziere di Mezzo e terziere di Sotto. Oggi per riferirsi alle suddivisioni del vecchio centro si usano invece le denominazioni contrada \"Rocca\" (colori azzurro e rosso), contrada \"Centro\" (colori azzurro e bianco) e contrada \"San Donato\" (colori giallo e nero).\nScarlino, data la sua posizione sul crinale del Monte Alma, non ha mai sviluppato un'area urbana, fatta eccezione per il quartiere \"Zona 167\", realizzato negli anni ottanta, poco distante dal centro e considerato parte del capoluogo comunale.\nAltre localit\u00e0 del territorio.\nTra le altre localit\u00e0 del territorio si ricordano la localit\u00e0 rurale di Pian d'Alma, per met\u00e0 situata nel comune di Castiglione della Pescaia, Portiglioni, i piccoli agglomerati dell'Imposto e Le Case, e l'area industriale del Casone.\nEconomia.\nScarlino \u00e8 sede di uno dei pi\u00f9 rilevanti insediamenti industriali della provincia di Grosseto, il \"Casone\", per la presenza, in particolare, di industrie chimiche. Ad esempio, tra le pi\u00f9 importanti, citiamo la Nuova Solmine (ex ENI) che produce acido solforico e la Huntsman Tioxide che sintetizza biossido di titanio. Per la realizzazione del polo industriale \u00e8 stata sacrificata una parte del cosiddetto padule di Scarlino, che costituiva una delle ultime tracce delle paludi caratterizzanti la Maremma. Successivamente al funzionamento nei decenni del polo industriale sono sorti problemi di impatto ambientale; specialmente inquinamento da arsenico, contenuto nelle ceneri di pirite stoccate in loco.\nIl degrado ambientale che ne deriva fa di questa area della pianura di Scarlino una delle zone pi\u00f9 inquinate della Toscana.\nDal 1996 \u00e8 in funzione, sempre presso l'area industriale del Casone, il Cogeneratore, impianto di produzione di energia elettrica ottenuto recuperando i vecchi forni di arrostimento della pirite. L'impianto era stato concepito per il recupero energetico da rifiuti industriali. Dal 1996 al 2003 ha bruciato CDR e biomasse. Dal 2003 ha bruciato biomasse; attualmente \u00e8 entrato nell'interesse dell'amministrazione provinciale per lo smaltimento del CDR.\nTurismo.\nScarlino \u00e8 anche bandiera gialla dei Comuni Ciclabili per il terzo anno consecutivo \nSport.\nLa principale squadra di calcio del territorio comunale \u00e8 la Scarlino calcio, militante nel campionato di prima categoria."}
{"id": "28792", "revid": "392652", "url": "https://it.wikipedia.org/wiki?curid=28792", "title": "Vogon", "text": "I Vogon sono una specie aliena presente nella serie di romanzi di fantascienza \"Guida galattica per gli autostoppisti\", nata nel 1978, dello scrittore britannico Douglas Adams, nonch\u00e9 nella miniserie televisiva del 1981 e del film del 2005 a tali romanzi ispirate.\nI Vogon sono descritti come burocrati rozzi, ottusi, antipatici, facili ad arrabbiarsi e del tutto incapaci di relazionarsi con altre specie senza reciproco disprezzo, e pi\u00f9 sgradevoli di un incidente stradale; la loro specie \u00e8 sopravvissuta solo grazie alla loro ostinazione (adattando il loro fegato dispeptico a cervello) giacch\u00e9 l'evoluzione, \u00abdisgustata\u00bb dalla comparsa del primo esponente di tale specie su Vogsphere (il loro pianeta natale), non le ha permesso di evolvere ulteriormente.\nLa loro poesia \u00e8 al terzo posto tra quelle peggiori dell'universo e il suo ascolto pu\u00f2 provocare gravi danni fisici e mentali giacch\u00e9 i Vogon la usano come strumento di tortura applicando al corpo dei malcapitati dispositivi elettronici atti a \u00abdare risalto maggiore all'esperienza poetica\u00bb. Nel primo romanzo della serie la sua origine \u00e8 spiegata come un fallimentare tentativo dei Vogon di avvicinarsi al livello culturale delle altre specie senzienti.\nLa maggior parte dei Vogon \u00e8 impiegata negli uffici della burocrazia galattica e nella Flotta costruzioni Vogon, un lavoro che permette loro di vivere una vita socialmente accettabile pur seminando distruzione nell'universo. Il lettore infatti, nelle prime pagine della \"Guida galattica\", incontra i Vogon allorch\u00e9 essi si apprestano a distruggere la Terra per permettere il passaggio di una superstrada iperspaziale, salvo che l'operazione si riveler\u00e0 inutile in quanto il progetto \u00e8 stato nel frattempo abortito, ma la comunicazione non \u00e8 loro giunta per via della burocrazia imperante pure nel resto dell'universo.\nIl comandante della flotta \u00e8 il \u00abprostetnico\u00bb Vogon Jeltz, autore di un famoso poema, citato in uno dei libri della serie. Durante le discussioni, il loro motto preferito \u00e8 \u00abResistere \u00e8 inutile!\u00bb, a cui si richiama quello analogo, che gli autori di \"\" (1987) hanno attribuito ai Borg (\u00abLa resistenza \u00e8 inutile\u00bb)."}
{"id": "28801", "revid": "125863783", "url": "https://it.wikipedia.org/wiki?curid=28801", "title": "Billie Holiday", "text": "Nata da genitori non sposati, Sarah Julia Fagan e il musicista Clarence Halliday, noto come Clarence Holiday, quando scelse il suo nome d'arte prese il cognome d'arte del padre e il nome \"Billie\" in omaggio all'attrice Billie Dove..\nBiografia.\nLa madre di Billie, Sarah \"Sadie\" Fagan, ballerina di fila, rimase incinta dopo un rapporto occasionale con Clarence Holiday, un suonatore di banjo. Entrambi erano adolescenti.&lt;br&gt;\nIl padre non si occup\u00f2 quasi mai di lei, abbandonandola quasi subito dopo la nascita per seguire le orchestre itineranti con cui suonava.\nLa piccola trascorse i primi anni a Baltimora (spesso indicata come citt\u00e0 di nascita, ma recenti ricerche hanno indicato che era nata in realt\u00e0 a Filadelfia, dove sua madre Sadie lavorava come domestica). Successivamente Billie e la madre si separarono: Sadie, che non riceveva alcun sostegno economico, neanche dal padre della piccola, si trasfer\u00ec a New York dove trov\u00f2 lavoro come domestica. Affid\u00f2 Billie ai propri genitori e a una cugina, che tratt\u00f2 la bambina duramente. Nella casa di Baltimora abitava anche la madre del nonno della bambina, che da giovane, schiava in una grande piantagione della Virginia, aveva avuto sedici figli dal proprio padrone. Sul proprio essere discendente di una donna mulatta, Billie Holiday rifletter\u00e0 amaramente quando ricorder\u00e0 di essere stata vittima di razzismo anche da parte di chi, tra i neri, considerava la sua pelle troppo chiara. &lt;br&gt;\nSub\u00ec uno stupro a undici anni, lo denunci\u00f2, ma fu rinchiusa per due mesi in riformatorio per adescamento perch\u00e9, discriminata in quanto nera, non fu creduta.\nAncora bambina, Billie raggiunse la madre a New York e cominci\u00f2 a procurarsi da vivere prostituendosi in un bordello clandestino di Harlem; per guadagnare qualche soldo in pi\u00f9 lavava gli ingressi delle case del quartiere: non si faceva pagare solo dalla tenutaria del bordello, che in cambio le lasciava ascoltare i dischi di Bessie Smith e Louis Armstrong sul fonografo del salotto. Quando la polizia scopr\u00ec il lupanare, Billie fu arrestata e condannata a quattro mesi di riformatorio. Rimessa in libert\u00e0, per evitare di tornare a prostituirsi cerc\u00f2 lavoro come ballerina in un locale notturno. Il provino inizialmente non riusc\u00ec perch\u00e9 non sapeva ballare, ma fu assunta immediatamente quando la sentirono cantare; a quindici anni inizi\u00f2 la carriera di cantante nei club di Harlem.\nIn questo periodo le colleghe iniziarono a chiamarla \"Lady\" (la signora), perch\u00e9 si rifiutava di ricevere le banconote delle mance dei clienti, come facevano tutte, infilate nella camicetta o tra le gambe. Nel 1933, diciottenne, mentre cantava al \"Log Cabin\", fu notata dal produttore John Hammond, che le organizz\u00f2 alcune sedute in sala d'incisione con suo cognato Benny Goodman. Tra il 27 novembre e il 3 dicembre 1933 incise i suoi primi due dischi con l'orchestra di Goodman: \"Your Mother's Son-in-law\" e \"Riffin' the Scotch\", che passarono inosservati. Hammond tuttavia continu\u00f2 a credere in lei. Nel 1935 le procur\u00f2 un contratto con il pianista Teddy Wilson per alcune incisioni sotto l'etichetta Brunswick, che ebbero successo e fecero conoscere Billie. \u00abSi imponeva per la sua voce intensamente drammatica, per la capacit\u00e0 di \"volare\" sul tempo e per l'emozione che sapeva trasmettere anche su testi banali\u00bb.\nNel 1936 cominci\u00f2 a incidere col proprio nome per l'etichetta Vocalion. Successivamente lavor\u00f2 con grandi nomi del jazz come Count Basie, Artie Shaw e Lester Young, al quale fu legata da un intenso rapporto d'amicizia e per il quale coni\u00f2 il soprannome \"Prez\" (\"il presidente\"), mentre egli invent\u00f2 per lei \"Lady Day\".\nBillie Holiday, con l'aiuto e il supporto di Artie Shaw, fu tra le prime cantanti nere ad esibirsi assieme a musicisti bianchi. Nei locali dove cantava, Holiday doveva usare l'ingresso riservato ai neri e rimanere chiusa in camerino fino all'entrata in scena. Una volta sul palcoscenico, si trasformava in \"Lady Day\"; portando sempre una o pi\u00f9 gardenie bianche tra i capelli, che divenne il suo segno distintivo.\nNel 1939, sfidando le discriminazioni razziali, cant\u00f2 una canzone coraggiosa, \"Strange Fruit\" (Grammy Hall of Fame Award 1978): lo \"strano frutto\" era il corpo di un nero ucciso dai bianchi ed appeso a un albero. La canzone divise il pubblico - Holiday pot\u00e9 eseguirla solo se la direzione del club lo consentiva - ed attir\u00f2 l'attenzione di Harry J. Anslinger, un agente del FBN (\"Federal Bureau of Narcotics\") noto per essere assai razzista anche per gli standard dell'epoca: Anslinger le ordin\u00f2 di non eseguire pi\u00f9 la canzone; quando Holiday rifiut\u00f2 di obbedire, l'agente la fece pedinare per coglierla nell'atto di acquistare stupefacenti (Holiday assumeva marijuana ed eroina), cosa che poi avvenne e cost\u00f2 a Holiday 18 mesi di carcere.\nAll'inizio degli anni quaranta, affront\u00f2 un matrimonio tormentato con il musicista Joe Guy e la morte della madre. Ci\u00f2 non le imped\u00ec di realizzare eccellenti incisioni per la Commodore con l'orchestra del pianista Eddie Heywood come ad esempio il singolo \"Embraceable You\" 1944 (Grammy Hall of Fame Award 2005).\nNel 1947 apparve nel film-musical \"La citt\u00e0 del jazz\", accanto a Louis Armstrong. Assunse poi un nuovo impresario, Norman Granz, che le procur\u00f2 scritture con importanti musicisti jazz: Benny Carter, Oscar Peterson, Ben Webster, Coleman Hawkins, Buck Clayton, Tony Scott e il pianista Mal Waldron, che negli ultimi anni l'accompagn\u00f2 in tutti i concerti.\nNel 1954 and\u00f2 in tourn\u00e9e in Europa. Fu in Italia una sola volta, nel 1958, dal 3 al 9 novembre, a Milano, ma in un teatro di avanspettacolo. Il pubblico, non abituato al jazz, non grad\u00ec lo spettacolo e Holiday non pot\u00e9 nemmeno cantare tutti i brani in scaletta: dopo il quinto pezzo fu fatta tornare in camerino. Il 9 novembre, ultimo giorno di permanenza a Milano, fu organizzato da appassionati e intenditori di jazz uno spettacolo \"riparatore\" al \"Gerolamo\", in piazza Beccaria, grazie al fido Mal Waldron. Il pubblico le tribut\u00f2 una vera ovazione.\nAll'inizio del 1959 la cantante scopr\u00ec di essere affetta da cirrosi epatica. Su invito del medico, decise di smettere di bere, ma riprese poco dopo. In maggio il suo peso scese di 9 chili. Molte persone che le erano vicine, tra cui il suo manager, il giornalista Allan Morrison e diversi amici, cercarono di convincerla a ricoverarsi in ospedale, senza successo. Il 15 marzo mor\u00ec il suo vecchio amico Lester Young. I parenti di Young non permisero a Billie Holiday di cantare al suo funerale e questo la turb\u00f2 profondamente.\nIl 31 maggio 1959 la cantante fu trovata a terra incosciente nel suo appartamento di New York. Fu immediatamente ricoverata ma anche arrestata perch\u00e9 nella sua stanza avevano trovato della droga. Al \"Metropolitan Hospital Center\" le analisi evidenziarono problemi al fegato e disturbi cardiovascolari.\nFu piantonata per l'intera degenza su ordine di Anslinger, l'agente del FBN che l'aveva perseguitata a causa della canzone \"Strange Fruit\" gi\u00e0 nel 1939. Il trattamento di Holiday prevedeva anche del metadone per contrastare l'astinenza da oppioidi: lo ricevette per 10 giorni, durante i quali le sue condizioni migliorarono, ma poi la somministrazione venne interrotta su ordine di Anslinger e Holiday peggior\u00f2 nuovamente. Anslinger inoltre proib\u00ec le visite, la fece rimuovere dalla lista dei pazienti critici e la fece ammanettare al letto, nonostante le proteste che stavano avvenendo all'esterno dell'ospedale.\nIl 15 luglio Holiday ricevette l'estrema unzione secondo il rito cattolico; la sua morte avvenne dopo due giorni, alle 3:10 antimeridiane del 17 luglio 1959. Il referto medico della morte evidenzi\u00f2 un edema polmonare e un'insufficienza cardiaca.\nLascito culturale.\nLa carriera e la vita di Billie Holiday furono segnate dall'ostilit\u00e0 dei suprematisti bianchi, dalla dipendenza dall'alcool e dalla droga, da relazioni burrascose e da problemi finanziari. Anche la sua voce ne risent\u00ec e nelle sue ultime registrazioni l'impeto giovanile lasci\u00f2 il posto al rimpianto. Il suo impatto sugli altri artisti fu comunque notevole in ogni fase della sua carriera.\nTra le canzoni pi\u00f9 famose del repertorio di Billie Holiday, vanno ricordate \"God Bless the Child\" (da lei composta) (Grammy Hall of Fame Award 1976), \"Lover Man\" del 1945 anch'essa premiata con il Grammy Hall of Fame Award 1989, \"I Loves You Porgy\" e \"The Man I Love\" di George Gershwin, \"Billie's Blues\", \"Fine and Mellow\", \"Stormy Weather\", \"Strange Fruit\". Quest'ultima canzone fu negli anni quaranta l'inno della protesta per i diritti civili, in un'epoca in cui il suprematismo bianco era estremamente forte (i neri non avevano diritto al voto n\u00e9 ad un giusto processo, i linciaggi di neri ad opera di bianchi erano purtroppo frequenti, specie nel Sud). Il pezzo ebbe un enorme impatto e per questo venne osteggiato, in quanto prima canzone pop a parlare esplicitamente di tali temi:\nBillie Holiday nel 1956 scrisse la sua autobiografia, \"Lady Sings the Blues\". In Italia \u00e8 stata pubblicata da Longanesi nel 1959 con il titolo \"La signora canta il blues\", nella traduzione di Mario Cantoni.\nNel 2002 l'album \"Lady Day: The Complete Billie Holiday on Columbia 1933\u20131944\" vince il Grammy Award for Best Historical Album.\nCitazioni e riferimenti.\nAnche dopo la morte, Billie Holiday continu\u00f2 ad influenzare cantanti affermate come Janis Joplin, Nina Simone e in Italia Giorgia Todrani. "}
{"id": "28802", "revid": "834", "url": "https://it.wikipedia.org/wiki?curid=28802", "title": "Eleanora Fagan Gough", "text": ""}
{"id": "28803", "revid": "834", "url": "https://it.wikipedia.org/wiki?curid=28803", "title": "Lady Day", "text": ""}
{"id": "28805", "revid": "554814", "url": "https://it.wikipedia.org/wiki?curid=28805", "title": "Follonica", "text": "Foll\u00f2nica \u00e8 un comune italiano di abitanti della provincia di Grosseto in Toscana. Si trova nel territorio delle Colline Metallifere grossetane, al centro dell'omonimo golfo.\nGeografia fisica.\nTerritorio.\nIl territorio comunale si estende su una superficie di poco superiore ai 55\u00a0km\u00b2, estendendosi dalle coste del Mar Tirreno, bagnate dalle acque del Golfo di Follonica, fino all'entroterra collinare dove si sviluppano le prime propaggini delle Colline Metallifere grossetane, in posizione retrostante rispetto alla pianura della Maremma grossetana, in questo tratto formata dal fiume Pecora fino alla sua foce. A livello altimetrico, si passa dal livello del mare fino ai 308 metri s.l.m. di Poggio al Chiecco.\nIl territorio comunale confina a nord con il comune di Suvereto e la provincia di Livorno, a nord-est con il comune di Massa Marittima, a sud-est con il comune di Scarlino, a sud-ovest \u00e8 bagnato dal Mar Tirreno, mentre a nord-ovest confina nuovamente con la provincia di Livorno e il comune di Piombino.\nClima.\nIl territorio comunale \u00e8 caratterizzato da un clima mediterraneo, con caratteristiche pi\u00f9 marcate lungo il tratto litoraneo, che tendono gradualmente ad attenuarsi procedendo verso l'entroterra e salendo di altitudine.\nI 15-27 gradi giorno registrati nel centro di Follonica includono l'intero territorio comunale in zona D, che consente l'accensione degli impianti di riscaldamento nel periodo 1\u00ba novembre-15 aprile per un massimo di 12 ore giornaliere.\nIn base ai dati medi disponibili per il trentennio 1951-1980 per le stazioni meteorologiche situate all'interno del territorio comunale e di seguito riportati nella tabella, la temperatura media annua varia dai +15,7\u00a0\u00b0C di Follonica (5 metri s.l.m.) ai +15,9\u00a0\u00b0C della localit\u00e0 di Tesorino (38 metri s.l.m.), mentre le precipitazioni medie annue risultano piuttosto contenute in tutto il territorio comunale, con 655\u00a0mm a Follonica e 694\u00a0mm presso la localit\u00e0 di Tesorino.\nOrigini del nome.\nVi sono differenti e possibili origini del toponimo:\nLe ipotesi tornano periodicamente a prevalere, anche per la presenza dell'antica strada romana, la via Aurelia e i molti ruderi e reperti di datazione etrusca.\nStoria.\nCome centro abitato, Follonica \u00e8 certamente giovane, la sua data di nascita infatti coincide con la costruzione delle \"Reali e Imperiali Fonderie\" volute da Leopoldo II di Toscana nel 1834. Ma come localit\u00e0 e punto di approdo, \"Fullona\" viene menzionata per la prima volta nel 1038 in un atto di donazione di terreni all'abbazia di Sestinga centro religioso in prossimit\u00e0 di Vetulonia, proprietaria di gran parte dell'Alta Maremma. Il documento pi\u00f9 probante e che sicuramente fa riferimento all'attuale, \u00e8 quello che sancisce una compravendita di grano del 1312 alla \"foce della Fullona.\"\nNel 1399 l'area dell'attuale centro abitato entr\u00f2 a far parte della Signoria di Piombino, seguendone gli eventi fino al 1815. Negli anni 70 del XV secolo, Iacopo III Appiani ricostru\u00ec, ampliando, la vecchia torre costiera. Nella prima met\u00e0 del XVI secolo, Iacopo VI Appiani vi impiant\u00f2 delle fonderie metallifere, facendo costruire un pontile.\nPer tutta l'epoca medievale e moderna rimarr\u00e0 sempre un piccolo villaggio costiero sprovvisto di fortificazioni murate, ad eccezione della prima menzionata torre d'avvistamento.\nLa storia di Follonica \u00e8 soprattutto legata, in antico, a quella del Castello di Valli, i cui ruderi ancor oggi campeggiano a nord della citt\u00e0 su un'altura che domina il Golfo e la cui prima traccia storica si ha addirittura nell'884: \u00e8 senza dubbio l'unico centro abitato sino appunto al 1834 quando, attorno alle fonderie, si cominci\u00f2 a sviluppare il villaggio, che comunque, sino al 1838, rimase sotto la giurisdizione di Valli. Da quell'anno, cominci\u00f2 l'ascesa di Follonica di pari passo con l'importanza economica e culturale che venivano assumendo le sue fonderie, in un crescendo che ne ha fatto la citt\u00e0 odierna; infatti la fonderia leopolda all'epoca era la seconda fonderia pi\u00f9 importante d'Europa e faceva affari con tutte le citt\u00e0.\nOccorre inoltre precisare che l'uso del ferro e dei suoi derivati (ghisa in particolare) sono tipici della citt\u00e0 sin dal tempo degli etruschi. Sono stati una grande risorsa per lo sviluppo siderurgico di tutta la zona e, ancora oggi, si possono vedere le tracce degli altiforni nelle vicine Colline metallifere.\nFino al 1923 fu frazione di Massa Marittima, poi venne elevata a comune autonomo, con il Regio Decreto n\u00b01373 del 14 giugno 1923, divenendo cos\u00ec primo comune italiano nato durante il governo fascista. Lo sviluppo in tutto il territorio limitrofo di attivit\u00e0 minerarie basata sull'estrazione e la spedizione della pirite, fece conoscere a Follonica un enorme incremento demografico, divenendo residenza di molti minatori immigrati in Maremma da varie regioni italiane. Durante la seconda guerra mondiale, la citt\u00e0 fu pesantemente bombardata dagli Alleati e rimase inoltre in mano ai tedeschi fino al 24 giugno 1944. Il 22 febbraio 1960 segn\u00f2 la fine della storica vocazione siderurgica della citt\u00e0, quando gli stabilimenti Ilva vennero trasferiti alle acciaierie di Piombino. Nel 1981 Follonica raggiunse la quota dei 21.000 residenti e la citt\u00e0 si espanse con la costruzione di nuovi quartieri (Salciaina e Pratoranieri). Il titolo di citt\u00e0 \u00e8 stato conferito a Follonica giuridicamente nel 2006.\nSimboli.\nLo stemma di Follonica \u00e8 costituito da uno scudo sannitico che riproduce l'immagine di una nave romana con la prua in primo piano che solca il mare. Sopra troneggia una corona da citt\u00e0. Lo stemma ha la seguente blasonatura ufficiale: \u00abcampo di cielo alla prora di nave romana navigante in mare e movente dal lato sinistro dello scudo, il tutto al naturale\u00bb.\nLa blasonatura del gonfalone \u00e8 invece la seguente: \u00abDrappo bianco, riccamente ornato di ricami d'argento e caricato dello stemma comunale con l'iscrizione centrata in argento &lt;Comune di Follonica&gt;\u00bb.\nMonumenti e luoghi d'interesse.\nArchitetture civili.\nVillaggio-fabbrica.\nL'area comunemente nota come \"ex Ilva\" \u00e8 un comprensorio che racchiude gli stabilimenti ormai dismessi dell'Ilva, nucleo originario di quella citt\u00e0-fabbrica voluta dal granduca Leopoldo II di Lorena per il trattamento dei minerali dell'isola d'Elba. Il nucleo originario risaliva gi\u00e0 al XVI secolo, quando gli Appiani di Piombino fanno qui costruire, accanto ad un mulino gi\u00e0 esistente, una ferriera per fondervi il ferro delle miniere di Rio nell'Elba. Con il passaggio al Granducato di Toscana, il granduca istitu\u00ec l'\"Imperiale e Reale Amministrazione delle Miniere di Rio e delle Fonderie del Ferro di Follonica\" (IRAMFF), avviando un intenso programma di rinnovamento tecnologico degli impianti e facendo di Follonica uno dei pi\u00f9 moderni e funzionali poli della siderurgia a livello nazionale. Nel 1850 i Lorena lasciarono la gestione delle fonderie alla Banca Bastogi, mentre nel 1867 vennero affidate alla nuova \"Societ\u00e0 Anonima Alti Forni e Fonderie di Piombino\", che assunse nel 1918 la denominazione di \"Ilva\". L'attivit\u00e0 siderurgica continu\u00f2 fino al 21 febbraio 1960, anno in cui cess\u00f2 definitivamente la produzione nello stabilimento. Oggi sono ancora presenti gli edifici risalenti agli anni della citt\u00e0-fabbrica, alcuni dei quali restaurati. Di seguito sono elencati le architetture pi\u00f9 rappresentative:\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2010 la popolazione straniera residente era di persone.\nLe nazionalit\u00e0 maggiormente rappresentate in base alla loro percentuale sul totale della popolazione residente erano:\nCultura.\nIstruzione.\nScuole.\nA Follonica si trovano vari istituti superiori che hanno come bacino di utenza la parte nord della provincia di Grosseto e la parte sud di quella di Livorno. Tra questi un liceo con diversi indirizzi, un istituto tecnico commerciale con indirizzi economico e turistico e un istituto professionale per i servizi di manutenzione e assistenza tecnica e l'indirizzo servizi socio-sanitari.\nBiblioteche.\nLa citt\u00e0 di Follonica dispone della cosiddetta Biblioteca della Ghisa, situata all'interno dell'Area ex ILVA in un edificio conosciuto come Palazzo del forno quadro, edificato nel 1578 e che costituiva la pi\u00f9 importante struttura fusoria dell'epoca in Italia, ricostruito tra il 1838 e il 1840 e adibito a officina meccanica. La biblioteca \u00e8 stata istituita nel 1970 e dispone di un patrimonio librario di circa volumi.\nMusei.\nLe due strutture museali fanno parte della rete provinciale \"Musei di Maremma\":\nInoltre:\nMedia.\nMusica.\n\"Follonica\" \u00e8 il titolo di una canzone dei Baustelle dell'album \"I mistici dell'Occidente\". Il testo di tale canzone racconta la fine di un amore sulla spiaggia della citt\u00e0, descritta come ricoperta di rifiuti: ci\u00f2 \u00e8 stato oggetto di polemica tra il sindaco della citt\u00e0 Eleonora Baldi ed il gruppo senese.\nFollonica \u00e8 stata menzionata anche nella canzone Sette fili di canapa di Mario Castelnuovo che partecip\u00f2 al Festival di Sanremo 1982.\nGeografia antropica.\nSuddivisioni storiche.\nLa citt\u00e0 \u00e8 divisa in pi\u00f9 quartieri (o rioni), molti dei quali concorrono tra loro in occasione del Carnevale o del Palio:\nSuddivisioni amministrative.\nI rioni sono stati raggruppati in quartieri pi\u00f9 ampi affidati ad un responsabile del comune con la carica di consigliere di quartiere: \"167 Ovest-Campi alti\"; \"San Luigi-Capannino-Corti Nuove\"; \"Centro-Aree rurali\"; \"Zona Nuova-Pratoranieri\"; \"Cassarello-Salciaina-167 Est-Senzuno\".\nFrazioni.\nIl comune di Follonica non possiede frazioni all'interno del proprio territorio. Merita tuttavia ricordare la localit\u00e0 di Pratoranieri, ceduta dal comune di Piombino a quello di Follonica nel 1970, in precedenza quindi frazione, ma oggi ormai considerata quartiere data la forte espansione urbana che l'ha di fatto unita al resto della citt\u00e0.\nAltre localit\u00e0 del territorio.\nLe altre localit\u00e0 rurali da segnalare sono: Campo Cangino, Casa Valli, Montioni, Palazzi, Pecora Vecchia, Tesorino e Valle Petraia.\nParchi urbani.\nFollonica \u00e8 considerata una citt\u00e0 molto verde per la presenza di aree attrezzate e parchi in ogni luogo della citt\u00e0.\nI grandi parchi urbani a Follonica sono due:\nQueste due pinete principali e altri parchi di Follonica rientrano tra le aree naturali protette della Maremma toscana. Fanno anche da cornice alle varie spiagge cittadine creando zone d\u2019ombra attrezzate con giochi per bambini, fontane, panchine e tavoli da pic nic.\nLa superficie sottoposta a tutela, dal Puntone di Scarlino fino a Senzuno, interessa una superficie complessiva di 55 ettari, di cui 11 sono adibiti a giardino pubblico e aiuole fa parte della Riserva naturale Tomboli di Follonica.\nEconomia.\nSecondo il censimento del 2001, risultavano insistere sul territorio del comune 467 attivit\u00e0 industriali con 1.692 addetti pari al 21,98% della forza lavoro occupata, 764 attivit\u00e0 di servizio con 1.751 addetti pari al 22,75% della forza lavoro occupata, altre 788 attivit\u00e0 di servizio con 2.479 addetti pari al 32,20% della forza lavoro occupata e 122 attivit\u00e0 amministrative con 1.776 addetti pari al 23,07% della forza lavoro occupata.\nRisultavano perci\u00f2 occupati complessivamente 7.698 individui, pari al 36,79% del numero complessivo di abitanti del comune.\nIndustria.\nDopo la dismissione delle fonderie nel 1960, l'attivit\u00e0 industriale ha subito un ridimensionamento. In secondo piano l'attivit\u00e0 delle piccole e medie imprese manifatturiere dell'industria meccanica e conserviera (il grosso della manodopera locale \u00e8 per\u00f2 assorbito dagli stabilimenti di Piombino e Scarlino), mentre la tradizionale lavorazione del legno e del sughero, tipica in tutta la regione, riscuote successo al dettaglio stagionale.\nTurismo.\nFollonica ha una tradizione turistica risalente agli Anni 1960. La politica del Piano Spiagge adottata dal comune stabilisce che gli arenili ad appannaggio degli stabilimenti balneari e spiagge attrezzate o in concessione siano il 49,1%, mentre le spiagge libere ricoprono il 50,9%, realizzando a un sostanziale equilibrio fra le aree di arenile che possono essere destinate a libero uso rispetto alle aree in concessione. \nIl comune si fregia della Bandiera Blu, riconoscimento conferito dalla FEE alle migliori localit\u00e0 costiere europee e delle 5 vele Legambiente dal 2016.\nInfrastrutture e trasporti.\nFerrovie.\nA Follonica \u00e8 presente l'omonima stazione ferroviaria, posta lungo la Ferrovia Tirrenica.\nDal 1902 al 1944 il collegamento con Massa Marittima era garantito tramite la Ferrovia Massa Marittima-Follonica, un'infrastruttura nata quale ferrovia mineraria. Interrotta per cause belliche, la ferrovia non fu pi\u00f9 ricostruita e in sua vece funziona l'autoservizio che percorre la strada regionale 439, gi\u00e0 Strada statale 439 Sarzanese Valdera.\nSport.\nLa principale attivit\u00e0 sportiva a Follonica \u00e8 l'hockey su pista. La societ\u00e0 Follonica Hockey \u00e8 nata nel 1952 ed \u00e8 stata quattro volte campione d'Italia, campione d'europa nel 2006 e vincitrice della Coppa Intercontinentale nel 2007. Disputa gli incontri al Palasport Armeni.\nLa principale squadra di calcio della citt\u00e0 \u00e8 l\"Unione Sportiva Follonica Gavorrano\", nata dalla fusione tra il Real Follonica e l\u2019US Gavorrano, che milita nel campionato di serie D, la citt\u00e0 del golfo \u00e8 attuale sede dei soli allenamenti della prima squadra, in attesa del rifacimento dello stadio Nicoletti; per il settore giovanile i campi Nicoletti e Baldaccheri di Follonica restano invece la sede principale sia per gare che per allenamenti.\nFollonica ha una lunga tradizione nelle corse equestri: fino al 2009 l'Ippodromo dei Pini si trovava nel centro abitato. Nel 2009 \u00e8 stato inaugurato poco fuori dalla citt\u00e0 un nuovo ippodromo (che porta lo stesso nome), mentre il vecchio ippodromo \u00e8 stato riconvertito e sostituito dal Parco Centrale. All'ippodromo di Follonica si svolgono da sempre corse al trotto. L'evento pi\u00f9 significativo della stagione \u00e8 rappresentato dal Gran Premio Citt\u00e0 di Follonica, una prova di gruppo riservata ai cavalli di quattro anni sulla distanza del miglio. Dal 2018, con la chiusura dell'Ippodromo del Casalone di Grosseto, sono state trasferite le corse al galoppo che prima si tenevano nel capoluogo.\nNel Giro d'Italia 1994 l'ottava tappa, una cronometro individuale si \u00e8 conclusa a Follonica con la vittoria di Evgenij Berzin. Nel 2008 la prima tappa della prima edizione del Giro della Provincia di Grosseto si \u00e8 conclusa a Follonica con la vittoria di Filippo Pozzato. Nel 2018 a Follonica si sono svolte due tappe della cinquantatresima edizione della Tirreno-Adriatico. Stessa cosa nel 2019 e nel 2020.\nOgni anno, l'ultimo weekend di ottobre, si tiene a Follonica il Trofeo Maremma, gara di rally che ha festeggiato nel 2019 i quarantatr\u00e9 anni di vita e che \u00e8 valida per il Trofeo Rally Toscano di ACI Sport.\nLa citt\u00e0 \u00e8 anche il punto di arrivo della Motocavalcata Colle di Val d'Elsa-Follonica, motoraduno annuale.\nLo sport della pallamano \u00e8 rappresentato dalla societ\u00e0 Pallamano Follonica, fondata nel 1973 e che milita in Serie A2.\nIl palazzetto dello sport PalaGolfo \u00e8 la sede di allenamento della Nazionale Italiana di Ginnastica Ritmica.\nSul lungomare all'inizio del quartiere Pratoranieri e nel vecchio casello idraulico alla fine dello stesso quartiere hanno sede rispettivamente il CNF (Circolo Nautico Follonica) e il GV LNI follonica (Lega Navale Follonica)."}
{"id": "28806", "revid": "968255", "url": "https://it.wikipedia.org/wiki?curid=28806", "title": "Massa Marittima", "text": "Massa Marittima \u00e8 un comune italiano di abitanti della provincia di Grosseto in Toscana.\nCentro principale dell'area delle Colline Metallifere grossetane, \u00e8 membro dell'Unione di comuni montana Colline Metallifere. Come localit\u00e0 turistica maremmana ha ottenuto importanti riconoscimenti per la qualit\u00e0 ambientale.\nGeografia fisica.\nTerritorio.\nIl centro di Massa Marittima \u00e8 situato su una delle propaggini meridionali delle Colline Metallifere, che dominano la sponda sinistra del fiume Pecora, corso d'acqua che ha le proprie sorgenti nella parte nord-orientale del territorio comunale, a sud-ovest della localit\u00e0 di Niccioleta.\nIl comune di Massa Marittima confina a nord-ovest con il comune di Monterotondo Marittimo, a nord-est con il comune di Montieri, a est con il comune di Roccastrada, a sud con i comuni di Gavorrano e Scarlino, a sud-ovest con il comune di Follonica, a ovest con il comune di Suvereto della provincia di Livorno.\nLa parte occidentale e meridionale del territorio comunale digrada verso la pianura maremmana, mentre nella parte sud-orientale si estende il lago dell'Accesa di origine carsica, di cui \u00e8 emissario il fiume Bruna.\nPur all'interno di un'area a bassa sismicit\u00e0, \u00e8 da segnalare un terremoto di magnitudo (Ml) 3,3, avvenuto alle ore 23:12:16 italiane del giorno 16 febbraio 2008. Il terremoto \u00e8 stato localizzato dalla Rete Sismica Nazionale dell'INGV e dalla rete MedNet nel distretto sismico Colline Metallifere.\nClima.\nLa citt\u00e0 di Massa Marittima e gran parte del territorio comunale sono caratterizzati da un clima con temperature inferiori rispetto alla corrispondente area pianeggiante e fascia costiera, a causa delle prevalenti quote collinari. L'inverno risulta pertanto pi\u00f9 freddo rispetto ai limitrofi comuni occidentali e meridionali, mentre l'estate \u00e8 generalmente calda ma senza particolari eccessi di umidit\u00e0 relativa e di conseguenti condizioni afose.\nSecondo i dati medi del trentennio 1961-1990, la temperatura media del mese pi\u00f9 freddo, gennaio, si attesta a 4,7\u00a0\u00b0C; mentre quella del mese pi\u00f9 caldo, luglio, \u00e8 di +22,7\u00a0\u00b0C.\nLe precipitazioni medie annue si attestano a 897\u00a0mm, mediamente distribuite in 91 giorni di pioggia, con minimo in estate, picco massimo in autunno per gli accumuli e in inverno per il numero di eventi piovosi.\nStoria.\nIl territorio intorno a Massa Marittima fu abitato sia in epoca preistorica che protostorica, come testimoniano numerosi ritrovamenti databili dal Paleolitico all'et\u00e0 del Bronzo, fra i quali ricordiamo quelli di Pianizzoli, Valmora, Le Tane e Vado all'Arancio. Insediamenti etruschi sono stati invece rinvenuti nella zona del lago dell'Accesa e non solo (Campo al Ginepro, Macchia del Monte, Poggio Corbello, Poggio Castiglione, Podere Nuovo e Valpiana) databili in un lungo periodo di tempo che va dal IX al V secolo a.C.. Ulteriore prova dell'esistenza di un probabile insediamento nel luogo in cui oggi grossomodo sorge Massa Marittima \u00e8 dato dalle \"Res Gestae\" di Ammiano Marcellino, dove viene citata una \"Massa Veternensis\" come luogo di nascita di Costanzo Gallo, nipote di Costantino, riconducibile forse alla localit\u00e0 di Massa Vecchia.\nIl nome di Massa compare per la prima volta in un documento del X secolo, in un elenco di castelli e corti venduti al chierico Ropprando dal marchese Lamberto il 18 aprile 973 e successivamente ricomprati da Ermengarda, rimasta vedova di Lamberto, il 15 febbraio 986. Il secolo che sanc\u00ec l'inizio della definitiva fioritura della citt\u00e0 fu il secolo XI, quando avvenne il graduale trasferimento a Massa Marittima della sede episcopale di Populonia, saccheggiata dai pirati greci e distrutta dalla flotta di Niceta, prefetto di Costantinopoli: una lettera di papa Alessandro II al vescovo Tegrino del 1062 testimonia il gi\u00e0 avvenuto trasferimento del vescovo a Massa. Inizialmente postasi in accomandigia a Pisa (1216), la citt\u00e0 conobbe l'apice del suo splendore negli anni in cui si costitu\u00ec in libero comune (1225-1337), avvenuta in connessione con lo sfruttamento minerario, di giacimenti di rame, e soprattutto di argento, una risorsa fondamentale per lo sviluppo dei commerci, diffusamente estratta nelle colline metallifere in et\u00e0 medievale. In quest'epoca Massa conobbe una grande espansione urbanistica e vennero realizzati edifici di grande pregio architettonico, visibili ancora oggi. L'argento non era solamente una materia prima molto richiesta per gli scambi col medio oriente, ma permetteva alle grandi compagnie di mercanti-banchieri, pi\u00f9 che altro senesi, di inserirsi, tramite la monetazione, nel settore monetario, la finanza internazionale di pi\u00f9 alto livello. Dal 1\u00ba maggio 1317 per almeno un anno la citt\u00e0 batt\u00e9 anche moneta propria, il Grosso da 20 denari e il Denaro piccolo, e si ha notizia della circolazione delle sue monete fino alla fine del 1319. Nell'orbita economica di Siena, con la quale si leg\u00f2 in rapporti sin dalla met\u00e0 del XIII secolo, partecipando al fianco di essa nella battaglia di Montaperti (1260), s\u00ec un\u00ec ad essa in quattro leghe (1264, 1276, 1307, 1319) e ne fu completamente assoggettata nel 1335.\nIl periodo della dominazione senese coincide con una crisi economica generalizzata per la Toscana, in cui il mondo comunale degrada verso le signorie. Ovunque i contadi vennero sfruttati, causandone il depauperamento, e lo spopolamento. Si attua quella dicotomia tra citt\u00e0 e campagne che perdura ancora oggi: ovunque, e specialmente in Maremma, si manifest\u00f2 la concentrazione delle piccole propriet\u00e0 in grandi latifondi, attuando una feudalizzazione di ritorno, che determin\u00f2 un degrado sia sociale, con le popolazioni assoggettate al rapporto mezzadrile, sia del paesaggio agrario. Le pestilenze (le pi\u00f9 gravi nel 1348 e nel 1400) causarono un calo demografico che spinse la citt\u00e0 sulla china di una decadenza fino ad allora sconosciuta. Nel 1554, durante la guerra tra Siena e il duca Cosimo de' Medici, la fortezza di Massa capitol\u00f2, assediata dagli spagnoli guidati da Carlo Gonzaga. Il 3 febbraio 1555 la citt\u00e0 fu inglobata nel Granducato di Toscana.\nDurante il dominio mediceo, la necessit\u00e0 di una bonifica fu riconosciuta solo dal granduca Ferdinando I, ma questo tentativo iniziale non venne proseguito: le sorti di Massa e della Maremma furono trascurate, fatte salve le attivit\u00e0 siderurgiche di Valpiana. Cosicch\u00e9 la carenza di manutenzione dei corsi d'acqua fece ritornare in pessimo stato le condizioni ambientali. La malaria spopol\u00f2 nuovamente la citt\u00e0 e, all'estinzione della casata dei Medici nel 1737, Massa contava solamente 527 abitanti. Nel corso del secolo XVIII, sotto i Lorena, la citt\u00e0 rifior\u00ec nuovamente: il 18 marzo 1766 il granduca Pietro Leopoldo divise lo Stato senese in due province. La provincia inferiore aveva capo a Grosseto ed era a sua volta suddivisa in quattro capitanati, Grosseto, Arcidosso, Sovana e Massa. Negli anni tra il 1770 e il 1790 furono bonificate le aree del padule di Ghirlanda, di quello delle Venelle, del Pozzaione e dell'Aronna. Leopoldo II di Lorena, nel XIX secolo, continu\u00f2 le opere di miglioramento ambientale e di sviluppo economico: furono riaperte le miniere di lignite di Montebamboli, e di allume di Montioni, che restituirono a Massa il ruolo di citt\u00e0 mineraria. Il Granduca dette nuovo impulso alle ferriere di Valpiana e rese Follonica citt\u00e0 della ghisa.\nMassa partecip\u00f2 attivamente ai moti risorgimentali che portarono all'unit\u00e0 d'Italia. Garibaldi stesso pass\u00f2 per Massa Marittima, di cui in seguito divenne cittadino onorario, e furono proprio alcuni giovani massetani, i fratelli Lapini, tra gli altri, ad aiutarlo a raggiungere Cala Martina per imbarcarsi verso Porto Venere nel settembre 1849. Nel 1923 la citt\u00e0 di Follonica, da sempre frazione di Massa Marittima, si costitu\u00ec comune autonomo. Sul finire della seconda guerra mondiale, infine, si registrano a Massa episodi di lotte partigiane e un forte impegno nella Resistenza, nonch\u00e9 dolorose tragedie umane: si ricordano l'eccidio degli ottantatr\u00e9 minatori di Niccioleta (13 giugno 1944) e il barbaro omicidio di Norma Pratelli Parenti, eroina della Resistenza e medaglia d'oro al valore militare (22 giugno 1944).\nNel dopoguerra Massa Marittima si consolid\u00f2 centro minerario, finch\u00e9 nel 1994 non chiuse l'ultima miniera. La citt\u00e0 vive principalmente di turismo, grazie alla presenza di numerose opere d'arte e alla valorizzazione degli antichi mestieri, legati principalmente alle miniere.\nSimboli.\nLo stemma di Massa Marittima \u00e8 costituito da uno scudo sannitico di color rosso su cui \u00e8 presente un leone rampante dorato. In alto \u00e8 situato un rastrello rosso tra gigli blu, attribuito ad una concessione dell'imperatore Carlo IV in visita alla citt\u00e0. Lo scudo \u00e8 timbrato da una corona di citt\u00e0. Lo stemma ha la seguente blasonatura ufficiale: \u00abdi rosso al leone d'oro; al capo d'Angi\u00f2\u00bb.\nFu istituito per la prima volta nel 1225 in seguito al raggiungimento della piena autonomia di libero comune. Il colore rosso denotava la forte identit\u00e0 ghibellina dei propri abitanti.\nOnorificenze.\nMassa Marittima \u00e8 tra le citt\u00e0 decorate al valor militare per la guerra di liberazione, insignita della medaglia d'argento al valor militare per i sacrifici delle sue popolazioni e per l'attivit\u00e0 nella lotta partigiana durante la seconda guerra mondiale:\nMonumenti e luoghi d'interesse.\nArchitetture religiose.\nChiese minori.\nTra le numerose chiese del territorio comunale si ricordano anche la chiesa dei Santi Francesco e Lodovico a Montebamboli, le chiese delle localit\u00e0 di Cura Nuova e della Pesta, i ruderi della pieve di Perolla, la chiesa di San Benedetto a Massa Vecchia, la chiesa della Madonna del Buonconsiglio al Padule, l'oratorio della Santissima Annunziata a Pian dei Mucini e la chiesa di Santa Maria Maddalena a Montarsenti.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2009 la popolazione straniera residente era di 836 persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nReligione.\nLa citt\u00e0 \u00e8 sede della diocesi di Massa Marittima-Piombino. Erede dell'antica diocesi di Populonia, ha assunto l'attuale denominazione negli anni settanta del XX secolo, con l'esponenziale crescita economica e demografica della citt\u00e0 di Piombino.\nCultura.\nIstruzione.\nMusei.\nI seguenti musei fanno parte della rete provinciale \"Musei di Maremma\":\nSono inoltre presenti anche una mostra sul Risorgimento massetano, ospitata all'interno del museo archeologico; la mostra sulla Resistenza nelle Colline metallifere; e infine il Parco dei pozzini minerari nella valle dello Stregaio lungo la strada che porta a Monterotondo Marittimo.\nInoltre:\nCucina.\nTutti e tre i dolci differiscono nei metodi di preparazione dai quelli pi\u00f9 conosciuti di Siena.\nGeografia antropica.\nSuddivisioni storiche.\nIl centro storico di Massa Marittima \u00e8 tradizionalmente diviso in tre terzieri:\nOltre a queste suddivisioni del centro storico, riconosciute dalla comunit\u00e0 e regolamentate dall'associazione dei terzieri massetani, esistono aree urbane successive, nate dalla fine dell'Ottocento in poi, tra cui si ricordano la zona del \"Poggio\", delle \"Monacelle\" e della \"Camilletta\".\nAltre localit\u00e0 del territorio.\nOltre alle frazioni principali, vi sono altre sette localit\u00e0 che invece, secondo lo statuto, hanno il titolo di borgata.\n\u00c8 noto per essere stato il luogo in cui aveva sede un'importante miniera di pirite.\nInoltre nei pressi del centro abitato si trova un'enorme discarica mineraria prodotta con gli scarti della produzione della pirite.\nAltre localit\u00e0 minori sono Castellaccia, Fenice, Massa Vecchia, Montepozzali, Pian dei Mucini, Rialla, Serrabottini e Vetreta.\nInfrastrutture e trasporti.\nFerrovie.\nIl comune di Massa Marittima era dotato di una ferrovia che collegava la citt\u00e0 con Follonica, realizzata nel 1902, con trazione a vapore che effettuava sia servizio viaggiatori locale che servizio merci, soprattutto trasporto del minerale proveniente dalla miniera di Val d'Aspra. Nel giugno 1944, in seguito ad un bombardamento, la ferrovia fu chiusa e dismessa definitivamente nel 1967.\nLe stazioni ferroviarie del comune di Massa Marittima poste lungo il tragitto erano: la stazione di Massa Marittima (capolinea nord situata nella frazione di Ghirlanda), la stazione di Schiantapetto, la stazione di Poggio Guardione, la stazione di Valpiana e la stazione di Cura Nuova (da cui partiva una diramazione per Roma).\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nSport.\nLa principale societ\u00e0 sportiva del comune \u00e8 la Societ\u00e0 Sportiva Massetana Calcio, fondata nel 1908, ha cambiato diverse denominazioni nella sua storia e nel 1975 ha ricevuto la stella d'argento al merito sportivo del CONI. Milita in terza categoria e disputa gli incontri interni allo stadio comunale \"Angelino Elmi\", inaugurato nel 1968. In citt\u00e0 aveva sede anche la AGD Massa Marittima, nata nel 2011, non pi\u00f9 attiva. Presso la frazione di Valpiana ha sede invece il Gruppo Sportivo Valpiana 1986, compagine di seconda categoria.\nLo sport della pallamano \u00e8 rappresentato dalla societ\u00e0 U.S. Olimpic, fondata nel 1971 da Mario Tarabochia. Attualmente \u00e8 la societ\u00e0 massetana pi\u00f9 blasonata.\nLa societ\u00e0 ha per molti anni militato in serie minori ma nel 2015 ha raggiunto la promozione in serie A2 dalla quale \u00e8 retrocessa in serie B tre anni dopo, nel 2018.\nLa societ\u00e0 ha fornito molti giocatori sia alla nazionale di pallamano che a quella di beachandball.\nNel 2018 il CONI ha conferito alla societ\u00e0 la stella d'argento all'attivit\u00e0 sportiva\nTurismo.\nMassa Marittima \u00e8 bandiera gialla dei Comuni Ciclabili per il terzo anno consecutivo ottenendo un punteggio di 1 bike smile. ."}
{"id": "28807", "revid": "767487", "url": "https://it.wikipedia.org/wiki?curid=28807", "title": "Monterotondo Marittimo", "text": "Monterotondo Marittimo \u00e8 un comune italiano di abitanti della provincia di Grosseto in Toscana.\nGeografia fisica.\nTerritorio.\nIl territorio comunale si estende su una superficie superiore ai 100\u00a0km\u00b2, nella parte occidentale delle Colline Metallifere. Confina a nord con i comuni di Monteverdi Marittimo, Pomarance e Castelnuovo di Val di Cecina della provincia di Pisa, a est con il comune di Montieri, a sud con il comune di Massa Marittima e a ovest con il comune di Suvereto e la provincia di Livorno.\nI centri abitati si sviluppano dai 168 metri s.l.m. di Frassine, nella parte occidentale del territorio comunale, fino ai 539 metri s.l.m. di Monterotondo Marittimo.\nNonostante il territorio comunale sia classificato nella zona 3, nei pressi della localit\u00e0 di Monterotondo Marittimo si ebbe l'epicentro del terremoto delle Colline Metallifere del 19 agosto 1970, che raggiunse la magnitudo 5,01 della Scala Richter ed il VI grado della Scala Mercalli.\nClima.\nI 2.270 gradi giorno che si registrano nel centro di Monterotondo Marittimo includono il territorio comunale in zona E, consentendo l'accensione degli impianti di riscaldamento nel periodo 15 ottobre-15 aprile per un massimo di 14 ore giornaliere.\nIn base ai dati medi disponibili per il trentennio 1951-1980 per le stazioni meteorologiche situate all'interno del territorio comunale e di seguito riportati nella tabella, la temperatura media annua varia dai +12,9\u00a0\u00b0C di Monterotondo Marittimo (515 metri s.l.m.) ai +14,9\u00a0\u00b0C del Lago Boracifero (204 metri s.l.m.). Le precipitazioni medie annue, pur presentando una difforme distribuzione nel territorio, tendono ad avere accumuli abbondanti per l'influenza dei rilievi delle Colline Metallifere che creano effetto stau con venti di ponente, libeccio ed ostro: esse variano dagli 883\u00a0mm del Lago Boracifero ai 1.005 di Monterotondo Marittimo.\nStoria.\nIl paese sorse in epoca medievale come antico possedimento dell'Abbazia di Monteverdi Marittimo, localit\u00e0 situata in territorio pisano; successivamente il luogo venne controllato dalla famiglia Alberti. Nel corso del Duecento il centro pass\u00f2 sotto il controllo di Massa Marittima che lo mantenne fino alla prima met\u00e0 del Trecento(1359) quando, a seguito della sua caduta, venne inglobato nella Repubblica di Siena. Il paese rimase sotto il dominio senese fino a met\u00e0 Cinquecento quando entr\u00f2 a far parte del Granducato di Toscana.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2009 la popolazione straniera residente era di 313 persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nCultura.\nIstruzione.\nBiblioteche.\nLa biblioteca comunale di Monterotondo Marittimo \u00e8 stata fondata nel 1968 e si trova in via Bardelloni. Dispone di un patrimonio librario di circa volumi.\nMusei.\nMonterotondo Marittimo \u00e8 uno dei sette Comuni che compongono il Parco Tecnologico Archeologico delle Colline Metallifere Grossetane. Le finalit\u00e0 istituzionali del Parco riguardano il recupero, la conservazione e la valorizzazione del patrimonio ambientale, storico-culturale e tecnico-scientifico delle Colline Metallifere, segnate in particolar modo dall'esperienza mineraria\nI siti di competenza nel territorio comunale di Monterotondo Marittimo sono:\nLa porta del Parco cio\u00e8 il centro di accoglienza e informazioni all'interno del comune di Monterotondo Marittimo \u00e8 situata in Via Pietro Gori nel centro abitato di Monterotondo Marittimo.\nSport.\nCalcio.\nNel paese \u00e8 presente la societ\u00e0 calcistica dell'USD Monterotondo che milita nel girone C del campionato di Promozione Toscana. Disputa le sue partite allo stadio \"Pian di Giunta\".\nGeografia antropica.\nFrazioni.\nDa segnalare anche alcuni piccoli agglomerati non inquadrabili con lo status di frazione: Bagni del Re, Griccioni, I Boschetti, Il Poggio, Lagoni e San Federigo."}
{"id": "28808", "revid": "1305772", "url": "https://it.wikipedia.org/wiki?curid=28808", "title": "Matrice ortogonale", "text": "In matematica, e pi\u00f9 precisamente in algebra lineare, una matrice ortogonale \u00e8 una matrice invertibile la cui trasposta coincide con la sua inversa.\nNel campo complesso, una matrice invertibile la cui trasposta coniugata coincide con l'inversa \u00e8 detta matrice unitaria.\nDefinizione.\nData una matrice invertibile formula_1, indicando con formula_2 la sua trasposta si definisce formula_1 ortogonale se:\novvero la trasposta \u00e8 l'inversa.\nIn modo equivalente, una matrice ortogonale \u00e8 una matrice che rappresenta una isometria dello spazio euclideo, oppure \u00e8 una matrice di cambiamento di base fra due basi ortonormali.\nSi pu\u00f2 ricavare che il numero di parametri indipendenti in una matrice ortogonale di dimensione formula_5 \u00e8 formula_6.\nPropriet\u00e0.\nBasi ortonormali.\nUna matrice quadrata \u00e8 ortogonale se e solo se le sue colonne formano una base ortonormale dello spazio euclideo formula_7 con l'ordinario prodotto scalare. In effetti questa propriet\u00e0 \u00e8 semplicemente la rilettura della relazione formula_8. \nRileggendo similmente la relazione formula_9, si ricava l'enunciato duale del precedente: una matrice quadrata reale \u00e8 ortogonale se e solo se le sue righe formano una base ortonormale di formula_7.\nIsometrie.\nGeometricamente, le matrici ortogonali descrivono le trasformazioni lineari di formula_7 che sono anche isometrie. Queste preservano il prodotto scalare dello spazio, e quindi gli angoli e le lunghezze. Ad esempio, le rotazioni e le riflessioni sono isometrie.\nViceversa, se formula_12 \u00e8 un qualsiasi spazio vettoriale di dimensione finita dotato di un prodotto scalare definito positivo, e formula_13 \u00e8 un'applicazione lineare con:\nper tutti gli elementi formula_15, formula_16 di formula_12, allora formula_18 \u00e8 una isometria ed \u00e8 rappresentata in ogni base ortonormale di formula_12 da una matrice ortogonale.\nIn uno spazio euclideo di dimensione 2 e 3, ogni matrice ortogonale esprime una rotazione intorno ad un punto o un asse, o una riflessione, o una composizione di queste due trasformazioni.\nGruppo ortogonale.\nDalla definizione segue subito che l'inversa di ogni matrice ortogonale, cio\u00e8 la sua trasposta, \u00e8 anch'essa ortogonale.\nAnalogamente, il prodotto di due matrici ortogonali \u00e8 una matrice ortogonale. Infatti:\nQuesto dimostra che l'insieme delle matrici ortogonali formula_21 forma un gruppo, il gruppo ortogonale, che \u00e8 un gruppo di Lie e viene indicato con formula_22.\nLa sua dimensione \u00e8 formula_23. Intuitivamente, la dimensione \u00e8 calcolata nel modo seguente: gli formula_24 numeri di una matrice ortogonale sono vincolati dalle formula_24 uguaglianze della definizione, ciascuna delle quali \u00e8 caratterizzata da una coppia di indici formula_26 che vanno da 1 a formula_27, ma l'equazione relativa a formula_26 con formula_29 equivale a quella relativa a formula_30 e quindi ci sono solo formula_31 equazioni indipendenti, e quindi formula_23 gradi di libert\u00e0.\nMatrice ortogonale speciale.\nIl determinante di ogni matrice ortogonale \u00e8 formula_33 o formula_34. Questo si pu\u00f2 dimostrare come segue:\nUna matrice ortogonale con determinante positivo si dice \"matrice ortogonale speciale\". \nL'insieme di tutte le matrici ortogonali speciali formano un sottogruppo di formula_22 di indice 2, chiamato gruppo ortogonale speciale e denotato formula_37.\nAutovalori e decomposizioni.\nAutovalori.\nTutti gli autovalori di una matrice ortogonale, anche quelli complessi, hanno valore assoluto formula_33. Autospazi relativi a differenti autovalori sono ortogonali tra loro.\nDecomposizioni lungo piani.\nData una matrice ortogonale formula_39, esiste una matrice ortogonale formula_40, tale che:\ndove formula_42 denotano matrici di rotazione formula_43. Intuitivamente, questo risultato dice che ogni matrice ortogonale descrive una combinazione di rotazioni e riflessioni su piani ortogonali. Le matrici formula_42 corrispondono alle coppie di autovalori complessi coniugati di formula_39.\nDecomposizione QR.\nSe formula_46 \u00e8 una arbitraria matrice di tipo formula_47 di rango formula_27 (cio\u00e8 formula_49), si pu\u00f2 sempre scrivere:\ndove formula_39 \u00e8 una matrice ortogonale di tipo formula_47 e formula_53 \u00e8 una matrice triangolare superiore di tipo formula_21 con valori positivi sulla diagonale principale. La decomposizione QR pu\u00f2 essere dimostrata applicando l'ortogonalizzazione di Gram-Schmidt alle colonne di formula_46.\nQuesta decomposizione risulta utile per risolvere numericamente i sistemi di equazioni lineari e i problemi di minimi quadrati.\nMatrici ortogonali e rappresentazione delle algebre di Clifford.\nAlle matrici ortogonali si pu\u00f2 attribuire un secondo significato geometrico che si collega alle rappresentazione matriciale delle algebre di Clifford. Ad esempio, i vettori della base canonica di formula_56 sono formula_57 e formula_58 e un generico vettore formula_59 di questo piano cartesiano si pu\u00f2 scrivere:\nLa matrice ortogonale:\nrappresenta la riflessione rispetto alla bisettrice formula_62, poich\u00e9 scambia le due componenti di ogni vettore piano:\nLa matrice ortogonale:\nrappresenta invece la riflessione rispetto all'asse formula_15, poich\u00e9 il punto formula_66 ha come immagine formula_67:\nPer i due prodotti di queste matrici si trova:\nSi tratta delle due rotazioni nel piano di formula_71 e di formula_72, rotazioni opposte: quindi le due matrici formula_73 anticommutano. In formule:\nSi considerino ora formula_75 ed formula_76 come vettori di base del piano bidimensionale delle loro combinazioni lineari:\nsfruttando la composizione:\nsi trova:\nPer il quadrato di una di queste entit\u00e0 in particolare:\nSi pu\u00f2 quindi definire come prodotto interno di formula_46 e formula_82 la precedente composizione, a meno della matrice unit\u00e0 formula_83. Questo \u00e8 lecito in quanto chiaramente si tratta di una forma bilineare simmetrica positiva.\nIl prodotto interno di una entit\u00e0 matriciale e vettoriale con s\u00e9 stessa fornisce il quadrato della sua norma.\nDato che le entit\u00e0 base anticommutano si vede che:\nLe entit\u00e0 formula_75 ed formula_76 sono \"ortogonali\" secondo entrambe le loro interpretazioni: sono matrici ortogonali e rappresentano vettori di base ortogonali in quanto matrici anticommutative.\nMatrici ortogonali trigonometriche.\nMatrice ortogonale 3\u00d73.\nQueste matrici sono anche matrici di rotazione di coordinate. Utilizzando le equazioni di rotazione di uno spazio \"n\"-dimensionale si possono costruire matrici ortogonali trigonometriche di dimensione formula_21."}
{"id": "28811", "revid": "287204", "url": "https://it.wikipedia.org/wiki?curid=28811", "title": "Imperialismo russo in Asia", "text": "Limperialismo russo in Asia inizi\u00f2 intorno agli anni novanta dell'Ottocento e si concluse bruscamente nel 1905, a seguito della sconfitta patita nella guerra contro il Giappone.\nLa politica russa in Estremo Oriente.\nIntorno al cambio di secolo l'Impero russo guadagn\u00f2 spazio di manovra in Asia grazie alla sua alleanza con la Francia ed alla rivalit\u00e0 tra Gran Bretagna e Germania. Malgrado le condizioni favorevoli, lo zar Nicola II fall\u00ec nell'orchestrare una politica coerente nell'estremo Oriente principalmente a causa dei conflitti tra i suoi ministri. Le mosse scoordinate ed incoerenti della Russia nella regione portarono alla guerra russo-giapponese del 1904 \u2013 1905.\nDal 1895 l'Impero tedesco tentava di competere con la Francia allo scopo di ottenere un atteggiamento pi\u00f9 favorevole da parte della Russia e gli uomini di stato britannici speravano di poter negoziare con lo zar un accordo per determinare le relative sfere d'influenza in Asia. Questa situazione permise alla Russia di intervenire nel nord-est del continente dopo la vittoria giapponese sulla Cina nel 1895. Nei negoziati che seguirono il Giappone fu costretto a fare concessioni nella Penisola di Liaotung ed a Port Arthur (Lushun) nel sud della Manciuria.\nL'anno seguente Vitte utilizz\u00f2 capitali francesi per istituire la Banca Cino-Russa. L'obiettivo di questa banca era di finanziare la costruzione di ferrovie attraverso il nord della Manciuria abbreviando cos\u00ec il tragitto della Transiberiana. Entro due anni la Russia acquis\u00ec concessioni nella Penisola di Liaotung e a Port Arthur ed inizi\u00f2 a costruire un tronco ferroviario da Harbin, nella Manciuria centrale, fino a Port Arthur, sulla costa.\nDalla rivolta dei Boxer allo scoppio della guerra.\nNel 1900 la Cina reag\u00ec alle violazioni nella sua sovranit\u00e0 perpetrate dagli stranieri con un movimento fortemente xenofobo che venne conosciuto come Rivolta dei Boxer. La Russia invi\u00f2 nel nord della Cina, come le altre potenze europee, Giappone e Stati Uniti un contingente di militari per difendere i propri interessi ed i propri connazionali.\nNello stesso tempo una forza di 180.000 soldati russi venne inviata in Manciuria per garantire la sicurezza delle linee ferroviarie. Il Giappone, con l'appoggio di Stati Uniti e Gran Bretagna chiese il ritiro delle truppe dalla Manciuria. Vitte ed alcuni altri diplomatici russi cercarono un compromesso col Giappone proponendo uno scambio tra Manciuria e Corea ma un gruppo di nemici politici dello stesso Vitte, reazionari, cortigiani e comandanti militari rifiutarono ogni compromesso. Lo zar approv\u00f2 il loro punto di vista non considerando seriamente le minacce giapponesi, malgrado l'alleanza di questi con la Gran Bretagna, ed il governo russo si comport\u00f2 in modo ambiguo fino a quando, agli inizi del 1904, il Giappone dichiar\u00f2 guerra.\nLa guerra.\nNella guerra che segu\u00ec il Giappone pot\u00e9 sfruttare al meglio la sua posizione geografica e ci\u00f2 unito alla superiorit\u00e0 tecnologica dei suoi armamenti ed al morale delle sue truppe gli dette la superiorit\u00e0 sul mare mentre l'azione della Russia fu spesso pesantemente danneggiata dall'indolenza e incompetenza di molti suoi comandanti. Nel gennaio del 1905, dopo otto mesi di assedio, la base russa di Port Arthur dovette arrendersi ed in marzo i giapponesi costrinsero i russi a ritirarsi a nord di Mukden.\nA maggio le ultime speranze russe, riposte in una flotta ottenuta unendo le squadre navali del Baltico e del Mediterraneo, svanirono nella battaglia degli Stretti di Tsushima che vide la flotta giapponese vittoriosa. Teoricamente la Russia avrebbe ancora forse potuto ribaltare le sorti del conflitto spostando il grosso del suo esercito attraverso l'Asia, ma lo scoppio della rivoluzione popolare e le pressioni internazionali indussero lo zar a chiedere la pace. La Russia accett\u00f2 la mediazione del Presidente degli Stati Uniti Theodore Roosevelt e cedette le pi\u00f9 meridionali delle Isole Sachalin al Giappone riconoscendo anche la sua influenza in Corea e nel sud della Manciuria.\nConseguenze della guerra Russo-Giapponese.\nLa guerra Russo-Giapponese fu un punto di svolta nella storia russa. Essa port\u00f2 ad un vasto movimento di rivolta contro il governo che fu costretto a dare inizio a profonde riforme sia in campo sociale che economico. Per contro nello stesso periodo gruppi di potere legati a posizioni reazionarie aumentarono la loro influenza sulla corte. In politica estera la Russia riprese i tentativi per estendere la sua influenza nei Balcani e prese parte a tutti i principali intrighi internazionali delle potenze occidentali. Il risultato di una tale politica fu infine quello di essere trascinata in una guerra mondiale senza averne assolutamente la preparazione necessaria."}
{"id": "28812", "revid": "2157991", "url": "https://it.wikipedia.org/wiki?curid=28812", "title": "Classificazione climatica dei comuni italiani", "text": "La classificazione climatica dei comuni italiani \u00e8 stata introdotta dal Decreto del presidente della Repubblica n. 412 del 26 agosto 1993. Il decreto, disponibile sul sito della gazzetta ufficiale, regolamenta \"la progettazione, l'installazione, l'esercizio e la manutenzione degli impianti termici degli edifici ai fini del contenimento dei consumi di energia, in attuazione dell'art. 4, comma 4, della L. 9 gennaio 1991, n. 10\".\nL'articolo 2 suddivide il territorio italiano in sei zone climatiche, nominate dalla A alla F in base alla temperatura media esterna giornaliera. Il criterio utilizzato per tale suddivisione \u00e8 la misurazione dei gradi giorno (abbreviato GG), e non l'ubicazione geografica. Nella tabella A allegata al decreto, sono elencati i singoli comuni con la loro classificazione climatica. \nLa zona climatica di appartenenza indica in quale periodo dell'anno e per quante ore al giorno \u00e8 possibile accendere il riscaldamento negli edifici pubblici e privati. I sindaci dei comuni possono ampliare, a fronte di comprovate esigenze (temperature rigide in autunni o primavere), i periodi annuali di esercizio e la durata giornaliera di accensione dei riscaldamenti, dandone immediata notizia alla popolazione.\nTabella.\nLa tabella sottostante \u00e8 riassuntiva delle caratteristiche affibbiate ad ogni singola zona climatica. I 2 comuni che rientrano nella zona A (Lampedusa e Linosa e Porto Empedocle), ad esempio, possono accendere il riscaldamento dal 1\u00b0 dicembre al 15 marzo per massimo 6 ore al giorno. Al di fuori di tali periodi gli impianti termici possono essere attivati solo in presenza di situazioni climatiche e meteorologiche che ne giustifichino l'esercizio e comunque con una durata giornaliera non superiore alla met\u00e0 di quella consentita a pieno regime. La durata di attivazione degli impianti non ubicati nella zona F deve essere comunque compresa tra le ore 5:00 e le ore 23:30 di ciascuna giornata."}
{"id": "28814", "revid": "104485", "url": "https://it.wikipedia.org/wiki?curid=28814", "title": "Nematoda", "text": "Il phylum Nematoda (dal greco: \"\u03bd\u1fc6\u03bc\u03b1\", nema = filo ed \"-\u03b5\u1f30\u03b4\u03ae\u03c2\", -eid\u00e8s = forma) \u00e8 costituito da circa specie ad oggi descritte di animali triblastici, protostomi, pseudocelomati, vermiformi a simmetria bilaterale. I nematodi sono anche chiamati vermi cilindrici perch\u00e9 presentano un corpo cilindrico a sezione trasversale circolare, differendo cos\u00ec dai platelminti, o \"vermi piatti,\" che mostrano uno schiacciamento dorso-ventrale. I Nematodi, al contrario dei Platelminti, presentano un vero e proprio tubo digerente dotato di bocca e ano.\nEcologia.\nIl phylum comprende sia specie conducenti vita libera sia parassiti.\nLe specie libere sono numerose nei terreni umidi, nei sedimenti dei fondali acquatici e nelle sorgenti termali. I nematodi sono rappresentati in ciascun livello trofico della rete alimentare degli organismi eterotrofi. Alcune specie libere sono erbivore, altre fungivore o batterivore. Altre specie sono invece carnivore e si nutrono di microrganismi, piccoli invertebrati e di altri nematodi, compresi individui della stessa specie (\"cannibalismo\").\nI nematodi parassiti infestano un gran numero di animali e di piante. Alcuni nematodi vivono sulla superficie di organismi acquatici e molti riescono a infestare i vertebrati terrestri, compreso l'uomo, insinuandosi nel sistema digerente, in quello circolatorio o incistandosi nell'apparato muscolare. Altri parassiti sono dotati di un apparato boccale provvisto di stiletti atto alla perforazione delle pareti cellulari delle radici delle piante, in modo da potersi alimentare dei succhi vegetali; sulle piante possono provocare deperimenti, ingiallimenti e appassimenti delle foglie, formazione di galle sulle radici. La loro attivit\u00e0 \u00e8 causa della perdita di numerosi raccolti; in particolare le colture agrarie possono subire attacchi da nematodi Tilenchidi, Heteroderidi, Pratilenchidi, Afelenchoididi e Longidoridi.\nAnatomia e fisiologia.\nEssendo organismi pseudocelomati, i nematodi presentano una cavit\u00e0 posta fra il canale alimentare e la parete del corpo.\nLa parete \u00e8 formata (partendo dall'esterno) da:\nLa cuticola \u00e8 costituita in prevalenza da collagene (10 strati), una proteina fibrosa che protegge l'animale dagli urti. Lo strato epidermico sottostante si estende lungo lo pseudoceloma con 4 rigonfiamenti epidermici: 2 laterali, 1 dorsale e 1 ventrale. Questi cordoni sono attraversati da canali escretori e nervi longitudinali. Lo strato muscolare longitudinale si estende poi tra i cordoni sotto l'epidermide ed \u00e8 a contatto con il \"liquido pseudocelomatico\" che funge da idroscheletro e riempie la cavit\u00e0. Ogni fibra muscolare forma una sinapsi diretta con i cordoni nervosi dorsale e ventrale che attraversano i rigonfiamenti epidermici. Questa \u00e8 una condizione atipica nel regno animale poich\u00e9 in genere la fibra muscolare si lega a quella nervosa tramite una \"giunzione neuro-muscolare\". L'assenza di strati muscolari circolari non permette ai nematodi movimenti complessi ed essi possono solo flettere od ondulare il proprio corpo utilizzando le particelle di sedimento come leve per effettuare gli spostamenti.\nI nematodi sono organismi proctodeati. In genere la bocca, posta all'estremit\u00e0 anteriore e delimitata da labbra, \u00e8 trilobata e ogni lobo reca delle mascelle cuticolari. La bocca \u00e8 collegata all'intestino tramite un esofago che serve a pompare l'alimento direttamente nella cavit\u00e0 intestinale che, quando non contiene il cibo, rimane schiacciata dalla pressione che la parete del corpo esercita sul liquido pseudocelomatico. La digestione avviene inizialmente nel lume intestinale per poi terminare all'interno delle cellule che tappezzano l'intestino. Nelle femmine gli scarti della digestione vengono poi espulsi per contrazione dei muscoli del retto attraverso l'ano posto nella zona vicina l'estremit\u00e0 posteriore, mentre i maschi hanno una cloaca in cui hanno termine anche i dotti deferenti.\nLa circolazione delle sostanze nutritive e gli scambi gassosi necessari per l'attivit\u00e0 metabolica delle cellule avvengono grazie al liquido pseudocelomatico che bagna le varie cellule del corpo e il suo compito \u00e8 facilitato dai movimenti dell'organismo. La cuticola della parete del corpo \u00e8 inoltre provvista di pori per mezzo dei quali avvengono gli scambi gassosi tra l'animale e l'ambiente esterno.\nI prodotti di rifiuto dell'attivit\u00e0 metabolica vengono eliminati tramite un sistema escretore a forma di \"H\": \u00e8 formato da due canali escretori che attraversano i cordoni epidermici laterali e che si uniscono nella zona centrale e ventrale dove sboccano all'esterno attraverso un \"nefridioporo\" (o poro escretore).\nIl sistema nervoso \u00e8 formato da un gruppo di gangli connessi a un anello nervoso che circonda l'intestino e da cui si diramano cordoni nervosi sia anteriormente verso la bocca, sia posteriormente verso la coda. I cordoni nervosi posteriori attraversano i rigonfiamenti epidermici e poi si riuniscono nei gangli vicini l'estremit\u00e0.\nI nematodi presentano organi sensoriali, quali \"setole\" e \"papille\" inserite nella cuticola, che hanno \"funzione meccano-recettrice\", ossia percepiscono gli stimoli tattili. Altri organi di senso sono gli \"anfidi\", posti nella regione boccale, e i \"fasmidi\", posti nell'estremit\u00e0 posteriore, che hanno \"funzione chemio-sensoriale\", cio\u00e8 servono per la percezione di segnali chimici (odori) emanati dall'ambiente e dalle possibili prede e predatori. Inoltre questi organi sono importanti per la percezione dei feromoni, i segnali chimici prodotti dalle femmine per attirare i maschi nel luogo dell'accoppiamento.\nPresentano il fenomeno dell'eutelia, ovvero gli individui adulti sono formati da un numero costante di cellule variabile da specie a specie.\nRiproduzione e sviluppo.\nLa maggior parte delle specie \u00e8 dioica e gli apparati riproduttori maschile e femminile sono a \"frusta\", cio\u00e8 formati da lunghi tubuli avvolti su s\u00e9 stessi.\nI maschi possiedono un testicolo collegato tramite un \"condotto deferente\" alla cloaca. L'orifizio \u00e8 posto nell'estremit\u00e0 posteriore che \u00e8 dotata di spicole che hanno la funzione di mantenere divaricato il poro femminile durante l'accoppiamento.\nL'apparato riproduttore femminile \u00e8 costituito da uno o una coppia di ovari collegati a un utero per mezzo di \"ovidotti\". L'utero \u00e8 poi connesso a una vagina che sbocca all'esterno tramite il poro genitale femminile, posto nella regione centrale del ventre.\nCon l'accoppiamento gli spermatozoi risalgono l'utero e fecondano le uova negli ovidotti. Le specie possono essere ovipare od ovovivipare e non si ha stadio larvale. Infatti dallo zigote si producono direttamente degli \"stadi giovanili\" simili all'adulto, ma sessualmente immaturi. Gli stadi giovanili subiscono 4 mute cuticolari prima di diventare adulti. I cicli biologici dei nematodi parassiti sono pi\u00f9 complessi e verranno descritti in dettaglio nella parte riguardante ciascun ordine."}
{"id": "28815", "revid": "1697540", "url": "https://it.wikipedia.org/wiki?curid=28815", "title": "Predosa", "text": "Predosa (\"La P\u00ebriosa;\" IPA: , in piemontese) \u00e8 un comune italiano di 1.992 abitanti della provincia di Alessandria, in Piemonte, situato sulla sinistra del fiume Orba.\nStoria.\nFin dall'epoca longobarda il territorio era inserito nei possedimenti dell'abbazia di San Colombano di Bobbio attraverso il controllo dell'Abbazia di Santa Giustina di Sezz\u00e8 (Sezzadio), assieme ai tanti possedimenti, il territorio era inserito nel grande feudo reale ed imperiale monastico.\nZona di confine del territorio del comune di Alessandria, veniva considerato parte del quartiere di Gamondio e fino al XV secolo segu\u00ec le sorti della citt\u00e0.\nOccupato da Filippo Spinola e Luigi de Montagna Castro Pallavicini, per conto di Guglielmo di Monferrato, nel 1450, fu avamposto monferrino per incursioni nel territorio del Ducato di Milano, allo scopo di danneggiare il commercio tra Alessandria e il capoluogo lombardo.\nAssediato da Corrado da Fogliano, con la collaborazione dei genovesi del doge Pietro Campofregoso, lo Spinola resistette asserragliato nel castello predosino. La mancata espugnazione del borgo fece venir meno l'appoggio dei genovesi e fu l'inizio del deterioramento dei rapporti tra la Repubblica di Genova e il Ducato di Milano. Nel frattempo, lo Spinola, attirato con l'inganno alla corte del duca, spar\u00ec in circostanze misteriose.\nNel 1454, con la pace di Venezia, Predosa torn\u00f2 a far parte del Ducato di Milano. Nel 1470 fu infeudato alla famiglia Beccaria, che lo mantenne fino al 1591. Alla morte di Aureliano Beccaria fu oggetto di una contesa giudiziaria tra Milano, la figlia del Beccaria e la veneranda Congregazione di San Paolo Decollato di Pavia, nominata erede universale a scapito della figlia.\nMesso praticamente in vendita, il borgo fu acquistato con regolare contratto dal marchese Ludovico Guasco di Solero il 18 settembre 1619.\nNel 1707 pass\u00f2 ai Savoia e da allora segu\u00ec le sorti del Regno Sabaudo.\nSolo nel 1929 acquis\u00ec - dal Comune di Alessandria - i territori collinari di Castelferro e Mantovana, e per compenso quello pianeggiante di Retorto.\nCastelferro.\nCronologia storica\nMantovana.\nLe notizie su Mantovana risalgono al 1500. Compresa nel territorio del Ducato di Monferrato e di Mantova sarebbe stata costituita per volont\u00e0 dei Gonzaga come insediamento a difesa dei confini, ovvero come ampliamento della \"Cascina Mantoana\" di propriet\u00e0 della famiglia dei Gandini esiliata da Mantova.\nLa chiesa, ampliata a pi\u00f9 riprese, sorta come Cappella e benedetta nel 1776 venne eretta a Parrocchia nel 1921.\nLa Cantina sociale venne fondata nel 1955 e dotata di moderni sistemi di stoccaggio e lavorazione delle uve. Particolarmente apprezzata la sua produzione DOC da uve rosse.\nSimboli.\nLo stemma e il gonfalone del comune di Predosa sono stati concessi con decreto del presidente della Repubblica del Decreto del 28 aprile 1971.\nMonumenti e luoghi d'interesse.\nIl Museo dell'oro.\nIl Museo dell'oro \u00e8 costituito da due sale nei locali messi a disposizione dall'amministrazione comunale. Nella prima sala sono illustrati i giacimenti auriferi primari di tutta Italia, nella seconda i depositi alluvionali della Val Padana.\nLa storia dei singoli giacimenti \u00e8 illustrata da documenti, alcuni dei quali risalgono al Seicento, da carte topografiche, da titoli minerari del XIX e XX secolo, da una raccolta bibliografica, da opuscoli, giornali, foto e attrezzi usati dai cercatori d'oro.\nSono esposti anche campioni d'oro rinvenuti nel torrente Orba e minerali auriferi, nonch\u00e9 scaglie e polveri d'oro raccolte in diversi fiumi.\nParco paesaggistico dell'Orba.\n\"Terre d'Orba\" dipinte da Cesare Viazzi, fotografate b/n da Elisabetta Goggi, \u00e8 la esposizione - allestita nel Palazzo Comunale nel luglio 2011 - che mostra come questo paesaggio, dopo pi\u00f9 di un secolo, nonostante lo sviluppo, sia rimasto incontaminato.\nInfrastrutture e trasporti.\nPredosa \u00e8 attualmente servita da corse dell'autolinea 62 - Alessandria - Predosa - Ovada esercita dalla societ\u00e0 ARFEA.\nIn passato la cittadina era attraversata dalla tranvia Novi Ligure-Ovada, le cui corse cessarono nel 1953.\nNel 2012 la Regione Piemonte ha sospeso anche il servizio Trenitalia sulla ferrovia Alessandria - Ovada, lungo la quale esiste una fermata ferroviaria a servizio di Predosa.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "28816", "revid": "298229", "url": "https://it.wikipedia.org/wiki?curid=28816", "title": "Atletica", "text": "Nel linguaggio comune con il termine atletica si intende di regola l'atletica leggera."}
{"id": "28817", "revid": "123046407", "url": "https://it.wikipedia.org/wiki?curid=28817", "title": "Fumetti di Alien", "text": "Dal 1979 in poi sono stati prodotti varie serie a fumetti incentrati sul personaggio dello Xenomorfo, la creatura extraterrestre del film Alien di Ridley Scott.\nStoria editoriale.\nAnni ottanta.\nA seguito del primo film \"Alien\" nel 1979, venne edito \"Alien: the Illustrated Story\", versione a fumetti del lungometraggio scritto da Dan O'Bannon e Ronald Shusett. Con il successo del sequel \"Aliens - Scontro finale,\" diretto da James Cameron nel 1986, seguirono altre storie a fumetti. Nel luglio 1988 esord\u00ec la serie a fumetti priva di titolo ma identificata come \"Aliens: Book I\". La serie \u00e8 formata da sei numeri scritti da Mark Verheiden e disegnata da Mark A. Nelson, ed \u00e8 ambientata dieci anni dopo la fine di quelli del film \"Aliens - Scontro finale\". In questa miniserie si raccontano le vicissitudini della bambina Newt, ormai ragazza, e del sergente Hicks, sfigurato in volto dalle ferite subite negli eventi del film.\nIl successo della serie permette a Mark Verheiden di scrivere l'anno successivo un seguito, \"Aliens: Book II,\" miniserie in quattro numeri pubblicata ad agosto 1989, disegnata da Denis Beauvais. Gli eventi raccontati si legano alla serie precedente: ormai la Terra \u00e8 in mano agli alieni e Newt con Hicks deve trovare un posto dove sopravvivere; nel finale della serie si ritrova il personaggio di Ripley, protagonista della serie cinematografica.\nAnni novanta.\nNel giugno 1990 esordisce la terza e ultima miniserie della trilogia, \"Aliens: Earth War,\" in quattro numeri, disegnato da Sam Keith, dove Newt e Hicks si riuniscono a Ripley e insieme lotteranno per la riconquista della Terra.\nNel maggio 1992 Mark Verheiden scrisse un epilogo della trilogia pubblicata sulla rivista contenitore \"Dark Horse Presents\", \"The Alien\", una breve storia che vede l'arrivo nell'orbita terrestre delle astronavi della specie aliena il cui scheletro si vede nel film Alien, e le cui intenzioni vengono spiegate nel primo episodio della serie a fumetti. \nNel 1996 la trilogia venne una ristampa in tre volumi:\nIl successo della trilogia spinge lo scrittore Steve Perry a presentarne una versione romanzata di ogni singola serie.\nNel corso degli anni seguono altre miniserie come \"Aliens: Genocide\" (1991) e \"Aliens: Hive\" (1992) e volumi singoli come \"Aliens: Sacrifice\" (1993) e \"Aliens: Pig\" (1997), o miniserie in 12 volumi come \"Aliens: Colonial Marines\" (1993).\nAnni 2010.\nNel 2016 viene edito da Dark Horse Comics \"Aliens: Defiance\", di Brian Wood, contemporaneamente alla produzione del film \"\". Ambientata in luoghi diversi e in altra epoca (17 anni dopo l'originario \"Alien\"), questa serie nel 2017 inaugura la serie a fumetti \"Aliens\", edito da SaldaPress, che intende pubblicare le traduzioni italiane delle varie serie di fumetti dedicate ad Alien in passato da Dark Horse.\nNel 2018-2019 Dark Horse Comics (in inglese) e SaldaPress (in italiano), pubblicano un adattamento a fumetti della sceneggiatura di \"Alien\u00b3\" scritta nel 1987 da William Gibson.\nCrossover.\nPredator.\nNel 1990 il regista Stephen Hopkins dirige \"Predator 2\", nel quale viene mostrata l'astronave usata dall'alieno per arrivare sulla Terra oltre al teschio di un Alien. A giugno esord\u00ec l'albo \"Aliens vs Predator,\" scritto da Randy Stradley e disegnato da Chris Warner, e racconta di come i Predator usino lanciare uova di alieni su vari pianeti, aspettare che questi si diffondano, per poi scendere e dar loro la caccia. Nel luglio 1993 comincia la pubblicazione di \"Aliens Predator: The Deadliest of the Species\", miniserie in dodici numeri scritta da Chris Claremont, intanto Randy Stradley pubblica altre storie che seguono il suo primo albo. Gli albi di Claremont e Stradley terminano entrambi nell'agosto 1995. Il successo della serie fumettistica ha spinto quasi dieci anni dopo, nel 2004, il regista inglese Paul W. S. Anderson a dirigerne una trasposizione cinematografica, \"Alien vs Predator\" (dove la parola \"Alien\" \u00e8 presentata al singolare). Nel 2000, sempre con Predator, incontra il Terminator in \"Aliens vs Predator vs The Terminator\" il quale \u00e8 anche il seguito degli eventi narrati nel film \"Alien - La clonazione\" (\"Alien Resurrection\", 1997).\nTop Cow.\nInsieme al Predator, la creatura aliena incontra altri due personaggi, Witchblade e Darkness:\nDark Horse Comics.\nLa Dark Horse ha pubblicato vari Crossover che ripropongono l'accostamento di Aliens e Predator, in certi casi anche accostando i supereroi pi\u00f9 famosi della DC Comics come Batman, Superman e il Corpo delle Lanterne Verdi, oppure con il Giudice Dredd, il Terminator, Buffy Summers e Vampirella.\nElenco completo: "}
{"id": "28818", "revid": "1696391", "url": "https://it.wikipedia.org/wiki?curid=28818", "title": "Ucraina", "text": "LUcraina (pronunciato \"Ucra\u00ecna\"; in italiano ; , ) \u00e8 uno Stato dell'Europa orientale con una superficie di ( se si esclude il territorio della Crimea, occupato e annesso dalla Russia) in cui risiedono abitanti al 2018 e la sua capitale \u00e8 Kiev. Ha uno sbocco sul Mar Nero e sul Mar d'Azov a sud e confina con la Russia a est, con la Bielorussia a nord, con Polonia, Slovacchia e Ungheria a ovest e con Romania e Moldavia a sud-ovest.\nLa lingua ufficiale \u00e8 l'ucraino. Molto diffuso nelle regioni orientali e nel sud (in particolare in Crimea) \u00e8 il russo, che nella Repubblica autonoma di Crimea \u00e8 anche lingua ufficiale assieme al tataro di Crimea.\nIl territorio dell'attuale Ucraina \u00e8 abitato dal 32.000 avanti Cristo; durante il Medioevo la regione, fu il punto centrale della cultura degli slavi orientali, con la federazione tribale del Rus' di Kiev che costitu\u00ec la base dell'identit\u00e0 ucraina. A seguito della frammentazione in diversi principali nel XIII secolo e la devastazione creata dall'invasione mongola della Russia, l'unit\u00e0 territoriale croll\u00f2 e l'area fu contesa, divisa e governata da diverse potenze, inclusa la Confederazione polacco-lituana, l'Austria-Ungheria, l'Impero ottomano e il Regno russo. Durante i secoli XVII e XVIII emerse e prosper\u00f2 un etmanato cosacco, ma il suo territorio fu infine diviso tra la Polonia e l'Impero russo. A seguito della rivoluzione russa si costitu\u00ec un movimento nazionale ucraino per l'auto-determinazione, e il 23 giugno 1917 venne fondata la Repubblica Popolare Ucraina. La Repubblica Socialista Sovietica Ucraina fu un membro fondatore dell'Unione Sovietica nel 1922; la nazione riconquist\u00f2 l'indipendenza nel 1991, a seguito della dissoluzione dell'URSS.\nA seguito dell'indipendenza, l'Ucraina si dichiar\u00f2 uno Stato neutrale; form\u00f2 una limitata associazione militare con la Russia ed altre nazioni della Comunit\u00e0 degli Stati Indipendenti, stabilendo anche un Partenariato per la pace con la NATO nel 1994. Nel 2013, dopo che il governo del Presidente Viktor Janukovy\u010d aveva deciso di sospendere l'accordo di associazione tra l'Ucraina e l'Unione europea e di avere relazioni economiche pi\u00f9 strette con la Russia, iniziarono una serie di manifestazioni di protesta note come Euromaidan, che durarono diversi mesi e che culminarono nella rivoluzione che rovesci\u00f2 Janukovy\u010d e port\u00f2 all'insediamento di un nuovo governo. Questi eventi costituirono la premessa per la dichiarazione unilaterale di indipendenza della Crimea seguita dall'annessione alla Russia del marzo 2014 non riconosciuta dal governo ucraino. Gli stessi eventi portarono anche alla guerra del Donbass, un conflitto attivo con separatisti appoggiati dai russi dall'aprile 2014, fino all'invasione russa del febbraio 2022. Il 7 aprile 2014 anche parte dell'Oblast' di Donec'k dichiar\u00f2 unilateralmente l'indipendenza dall'Ucraina in seguito a un referendum e pochi giorni dopo l'autonominato presidente della Repubblica Popolare di Doneck Pavel Gubarev dichiar\u00f2 la futura annessione alla Russia. Allo stesso modo, parte dell'Oblast' di Luhans'k dichiar\u00f2 la propria indipendenza come Repubblica Popolare di Lugansk. L'Ucraina si candid\u00f2 come componente economico dell'Accordo di associazione inclusivo di un\u2019area di libero scambio approfondita con l'Unione europea il 1\u00b0 gennaio 2016.\nL'Ucraina \u00e8 un paese in via di sviluppo, che si posiziona 74\u00b0 nell'indice di sviluppo umano. \u00c8 uno dei paesi pi\u00f9 poveri d'Europa per PIL pro capite, e la corruzione risulta molto diffusa. Tuttavia, per la presenza di estese pianure fertili, l'Ucraina \u00e8 uno dei maggiori esportatori di grano del mondo. L'Ucraina \u00e8 uno stato unitario con un sistema semipresidenziale e separazione dei poteri in legislativo, esecutivo e giudiziario. La nazione \u00e8 membro delle Nazioni Unite, del Consiglio d'Europa, dell'OSCE, del GUAM e del Triangolo di Lublino.\nEtimologia.\nIl toponimo \"Ucraina\" deriva dall'antico slavo orientale \"u okraina\", formato da \"u\" (\"vicino, presso\") e \"okraina\" (periferia) la radice slava \"kraj\" (\"limite\", \"bordo\"). Pertanto \"ukraina\" significa \"al margine\", o \"sul confine\", oppure \"in periferia\". In lingua ucraina \"krajina\" significa semplicemente \"paese, terra\". \"Kraj\" e \"krajina\" sono termini semanticamente analoghi all'italiano \"marca\".\nGeografia.\nL'Ucraina, con i suoi di estensione \u00e8 il secondo stato pi\u00f9 grande d'Europa, dopo la Russia europea e prima della Francia metropolitana. Il confine dell'Ucraina con gli altri stati \u00e8 lungo , suddivisi fra Russia (1\u00a0576\u00a0km), Moldavia (939\u00a0km), Bielorussia (891\u00a0km), Romania (169\u00a0km a sud, 362 a ovest), Polonia (428\u00a0km), Ungheria (103\u00a0km), e Slovacchia (90\u00a0km), oltre ai \u00a0km di costa marittima.\nIl paesaggio ucraino si estende principalmente nel bassopiano sarmatico e consiste prevalentemente di fertili pianure o steppe attraversate da diversi fiumi, tra cui il Dnepr, il Donec, il Dnestr e il Bug meridionale che vanno a gettarsi nel Mar Nero e nel pi\u00f9 piccolo Mar d'Azov. Nella parte sudoccidentale il delta del Danubio costituisce il confine con la Romania. Le poche catene montuose presenti sono le propaggini dei Carpazi, a ovest, la cui cima pi\u00f9 alta \u00e8 il Hoverla con e le montagne della penisola di Crimea. L'Ucraina ha anche diversi altopiani, come quello di Volinia-Podolia ad ovest e l'altopiano del Dnipro, sulla sponda destra del fiume. Ad est si trovano le cime sud-occidentali del rialto centrale russo sulle quali corre il confine con la Federazione Russa. Presso il Mar d'Azov si trova la catena del Donec e l'altopiano di Azov. Le nevi che si sciolgono sui monti alimentano i fiumi e cascate.\nLe citt\u00e0 pi\u00f9 importanti sono Kiev ( abitanti, in ucraino \"Kyiv\"), Charkiv (), Dnipro (), Donec'k (), Odessa (\"Odesa\"; ), Zapori\u017e\u017eja (), Leopoli (; \"L'viv\";), Kryvyj Rih ().\nSecondo alcune stime elaborate nel 1887 dai geografi del dipartimento militare dell'Impero austro-ungarico, nei pressi della citt\u00e0 ucraina di Rachiv nella Transcarpazia (di coordinate ) sarebbe situato il centro geografico dell'Europa; vi sono altri luoghi considerati centro del continente, a seconda degli studiosi e dei metodi di misurazione utilizzati.\nTra le risorse naturali dell'Ucraina vi solo ferro, carbone, manganese, gas naturale, olio, sale, zolfo, grafite, titanio, magnesio, caolinite, nichel, mercurio, legname e abbondanza di terre coltivabili. Ciononostante, il Paese soffre di diversi problemi ambientali, come la presenza inadeguata di acqua potabile, l'inquinamento dell'aria e dell'acqua, la deforestazione e la contaminazione da radiazioni nel nord-est per effetto del disastro di \u010cernobyl'. Il trattamento dei rifiuti pericolosi \u00e8 ancora poco sviluppato in Ucraina.\nClima.\nIn Ucraina il clima \u00e8 di tipo temperato continentale nell'interno e mediterraneo nella costa meridionale della Crimea: lungo il Mar Nero l'inverno \u00e8 relativamente mite, mentre nelle zone interne le temperature di gennaio sono molto pi\u00f9 basse, con punte al di sotto dei . Le precipitazioni annuali variano notevolmente da zona a zona: mentre in Ucraina occidentale cadono di pioggia l'anno, in Crimea il valore si riduce ad appena 400\u00a0mm.\nLa temperatura media di gennaio a Kiev \u00e8 di \u22126\u00a0\u00b0C.\nPopolazione.\nL'Ucraina \u00e8 l'ottavo paese per numero di abitanti in Europa: conta infatti 42.234 milioni di abitanti (2018) con una densit\u00e0 media di 73 persone per km\u00b2. Il 67% (2005) della popolazione vive in aree urbane; le regioni pi\u00f9 densamente popolate sono quelle orientali e occidentali, mentre nella sezione centrale dell'Ucraina, fatta eccezione per l'area urbana di Kiev, il popolamento \u00e8 molto pi\u00f9 rado. Il tasso di crescita annuo \u00e8 negativo dal 1993: nel 2018 \u00e8 stato di \u22120,60%, riflette una situazione di incertezza del paese dopo il crollo dell'URSS e la grave crisi economica che ne \u00e8 scaturita. La speranza di vita alla nascita \u00e8 di 72,4 anni (2018), mentre il tasso di mortalit\u00e0 infantile \u00e8 del 7,7\u2030 (2018).\nGli ucraini costituiscono la maggioranza della popolazione (73%). Tra le minoranze vi sono russi (22%) \u2013 presenti soprattutto verso il confine orientale e in Crimea \u2013, bielorussi (0,9%), ebrei (0,9%), romeno-moldavi (0,9%), bulgari (0,5%), polacchi (0,4%), ungheresi (0,3%) e tatari di Crimea (che subirono deportazioni durante la seconda guerra mondiale). Gli ebrei, assai numerosi prima degli anni quaranta, si sono ridotti della met\u00e0, come risultato della Shoah e delle emigrazioni favorite dalle autorit\u00e0 sovietiche negli anni ottanta. Sono numerosi, peraltro, gli ucraini che risiedono in Russia e nelle altre ex repubbliche sovietiche, ed esistono delle forti comunit\u00e0 anche in Europa centrale, Canada e Stati Uniti.\nEtnie.\nL'Ucraina ha una vasta variet\u00e0 di gruppi etnici, il maggiore dei quali \u00e8 quello ucraino, seguito dalla numerosa minoranza russa, che non coincide per\u00f2 con la pi\u00f9 ampia popolazione russofona. Altre etnie minoritarie sono i bielorussi, i rumeni, i tatari di Crimea, gli ungheresi, i polacchi, gli ebrei, gli armeni, i greci, i tatari e molti altri ancora, tra cui non mancano rom, tedeschi, popolazioni caucasiche e turche.\nSeguono le percentuali dei gruppi etnici in Ucraina secondo il censimento del 2001:\nItaliani in Crimea.\nUna comunit\u00e0 di origine italiana (soprattutto pugliese), consistente in alcune migliaia di persone, si era stanziata in Crimea verso la met\u00e0 dell'Ottocento. Con l'avvento del comunismo alcuni rientrarono in Italia, ma rimasero circa 1200 persone che nel 1942 vennero deportate in Kazakistan. Sia durante il percorso della deportazione (con carri piombati), sia nei luoghi di arrivo, circa i due terzi di loro perirono per malattie e stenti. Circa duecento persone rientrarono a Ker\u010d (Crimea) ai tempi di Chru\u0161\u010d\u00ebv. Essi e i loro discendenti si trovano ancora l\u00e0, altri sono dispersi sul territorio dell'ex Unione Sovietica.\nReligione.\nPunto di incontro tra etnie e culture differenti, l'Ucraina presenta un panorama religioso molto composito, sebbene, secondo un sondaggio del 2018, il numero dei cristiani ortodossi raggiunga il 71,1% della popolazione, mentre il numero dei non-religiosi raggiunge l'11% della popolazione.\nLa confessione pi\u00f9 diffusa \u00e8 il cristianesimo ortodosso che tuttavia fa capo a due diverse giurisdizioni: la Chiesa ortodossa ucraina (Patriarcato di Mosca) e la Chiesa ortodossa dell'Ucraina (a sua volta nata dall'unificazione delle precedenti Chiesa ortodossa ucraina - Patriarcato di Kiev e Chiesa ortodossa autocefala ucraina).\nIl secondo gruppo religioso \u00e8 rappresentato dai cattolici di rito orientale, afferenti alla Chiesa greco-cattolica ucraina in piena comunione con la Santa Sede. Si aggiungono inoltre 863 comunit\u00e0 cattoliche di rito latino con circa un milione di fedeli, per lo pi\u00f9 Polacchi e Ungheresi diffusi prevalentemente nelle regioni occidentali del paese.\nAnche i protestanti sono circa un milione e il loro numero \u00e8 notevolmente cresciuto dopo l'indipendenza del paese. Bench\u00e9 diviso in varie Chiese, il gruppo pi\u00f9 consistente \u00e8 quello dei pentecostali (oltre ), seguito dagli evangelici ( fedeli); si contano poi gruppi di calvinisti, luterani, metodisti, avventisti e mormoni.\nI testimoni di Geova in Ucraina nel 2014 hanno raggiunto il nuovo massimo di 150\u00a0906 proclamatori attivi, e hanno contribuito al riconoscimento dell'obiezione di coscienza nel paese grazie a un verdetto della Corte Suprema dell'Ucraina del 28 agosto 2015, nonostante la mobilitazione militare, nel caso Vitalij \u0160alajko.\nPer quanto riguarda i culti non cristiani, vi sono in Ucraina musulmani, la met\u00e0 dei quali di etnia tatara. Si contano 487 comunit\u00e0 musulmane, delle quali 368 sono concentrate in Crimea. A Kiev vivono circa musulmani, ma la gran parte \u00e8 di origine straniera.\nL'ebraismo era assai diffuso prima della seconda guerra mondiale: si pensi che nel 1926 la comunit\u00e0 di Odessa contava membri (il 36,5% degli abitanti totali), mentre quella di Kiev raggiungeva le unit\u00e0 (il 27,3% degli abitanti). Dal censimento del 2001 risultavano ebrei, ma alcuni leader religiosi sostengono che essi potrebbero in realt\u00e0 essere . La gran parte segue il giudaismo ortodosso, ma \u00e8 presente anche l'ebraismo riformato e l'ebraismo conservatore.\nLingue.\nLa costituzione dell'Ucraina stabilisce che la lingua ufficiale di Stato \u00e8 l'ucraino. Il russo, che era di fatto la lingua ufficiale dell'Unione Sovietica, \u00e8 largamente diffuso, specialmente nell'Ucraina orientale e meridionale. Secondo il censimento del 2001 il 67,5% della popolazione ha dichiarato come madrelingua l'ucraino mentre il 29,6% ha dichiarato il russo.\nTalvolta \u00e8 difficile determinare la reale diffusione delle due lingue poich\u00e9 molte persone parlano il sur\u017eik (\u0441\u0443\u0440\u0436\u0438\u043a), un misto di ucraino e russo, dove il vocabolario russo \u00e8 spesso combinato con la grammatica e la pronuncia ucraina, ma nei sondaggi dichiarano di parlare l'una o l'altra lingua (molti parlano anche le due lingue correttamente). Vi sono poi alcuni appartenenti all'etnia ucraina che dichiarano l'ucraino come la loro madrelingua, ma nella vita quotidiana parlano pi\u00f9 spesso il russo. Questi dettagli modificano sensibilmente le statistiche, che quindi possono differire non poco fra di loro.\nL'ucraino si parla soprattutto nella parte centrale e occidentale del paese dove \u00e8 la lingua predominante nelle citt\u00e0, come a Leopoli. Nell'Ucraina centrale le due lingue sono egualmente parlate, ma il russo \u00e8 pi\u00f9 frequente a Kiev, mentre l'ucraino prevale nelle comunit\u00e0 rurali. Nel sud e nell'est il russo \u00e8 pi\u00f9 diffuso nelle citt\u00e0, mentre nelle aree rurali si parla il sur\u017eik.\nDurante l'era sovietica il numero di persone che parlavano l'ucraino diminu\u00ec di generazione in generazione e, attorno a met\u00e0 degli anni ottanta, l'uso nella vita pubblica diminu\u00ec considerevolmente. Dopo l'indipendenza il governo ucraino cominci\u00f2 una politica di ucrainizzazione per accrescere l'uso dell'ucraino. Questo avvenne generalmente a spese del russo, che era il linguaggio della pubblica amministrazione nel periodo precedente. Il governo ha promosso l'uso della lingua ucraina in vari ambiti, nella scuola, negli uffici pubblici e nei media, soprattutto dopo gli avvenimenti tragici di EuroMaidan del novembre 2013-febbraio 2014. Dal 2016 \u00e8 in corso un'ulteriore ucrainizzazione tramite la ridenominazione di citt\u00e0, paesi, villaggi, strade, viali, edifici, aeroporti, fermate di metro e ferrovie: nomi di personaggi ucraini al posto di quelli russi e sovietici.\nStando alla costituzione della Repubblica autonoma di Crimea l'ucraino \u00e8 la sola lingua di Stato. Tuttavia \u00e8 riconosciuto il russo come lingua parlata dalla maggioranza della popolazione e garantito il suo uso \"in tutti gli ambiti della vita pubblica\". Similmente, alla lingua tatara di Crimea \u00e8 garantita una speciale protezione cos\u00ec come ai \"linguaggi delle altre etnicit\u00e0\". Gli abitanti di lingua russa costituiscono una maggioranza preponderante (77%), quelli di lingua ucraina sono il 10,1% e quelli di lingua tatara di Crimea l'11,4%. Taras \u0160ev\u010denko, un fervente nazionalista nato come schiavo nel 1814 e poi diventato un eroe nazionale, fu il primo scrittore di lingua ucraina di grande importanza.\nIl migliore e pi\u00f9 produttivo scrittore dell'inizio del XX secolo fu Ivan Franko, le cui opere comprendono racconti di fantasia, poesie, opere teatrali, trattati filosofici e racconti per bambini.\nOrdinamento dello Stato.\nSuddivisioni amministrative.\nL'Ucraina \u00e8 divisa in 24 regioni (\u043e\u0431\u043b\u0430\u0441\u0442\u044c - \"oblast\"' al plurale \u043e\u0431\u043b\u0430\u0441\u0442\u0456 - \"\u00f2blasti\") e una repubblica autonoma (\u0430\u0432\u0442\u043e\u043d\u043e\u043c\u043d\u0430 \u0440\u0435\u0441\u043f\u0443\u0431\u043b\u0456\u043a\u0430 - \"avton\u00f2mna resp\u00f9blika\"), Crimea. Vi sono inoltre due citt\u00e0 (\u043c\u0456\u0441\u0442\u043e - \"m\u00ecsto\", plurale - \u043c\u0456\u0441\u0442a - \"mist\u00e0\", \"citt\u00e0\", in ucraino), Kiev e Sebastopoli, che hanno statuto speciale.\nCitt\u00e0 principali.\nNella seguente tabella vengono elencate, in ordine decrescente per popolazione, le citt\u00e0 dell'Ucraina con almeno abitanti.\nForze armate.\nLe forze armate dell'Ucraina sono la principale forza deterrente contro qualsiasi aggressione che pu\u00f2 essere sferrata allo Stato sovrano dell'Ucraina. Tutte le forze militari e le forze di sicurezza, sono sotto il comando del presidente dell'Ucraina, e soggette alla supervisione di una commissione parlamentare della Verchovna Rada.\nLe forze armate ucraine sono composte dalle Forze Terrestri Ucraine, dalla Marina militare ucraina, dalla Forza aerea ucraina e dalle Forze aerotrasportate ucraine. A loro volta anche le forze navali mantengono una loro piccola Fanteria di marina e una loro forza aeronavale.\nLa guardia costiera ucraina e la forza di polizia marina dell'Ucraina, non \u00e8 subordinata alla marina.\nNel 2014, a seguito della Guerra del Donbass, venne ristabilita la Guardia nazionale dell'Ucraina come principale componente di riserva delle forze armate ucraine.\nUnit\u00e0 militari di altri Stati partecipano a esercitazioni multinazionali insieme alle forze ucraine in Ucraina regolarmente. La maggior parte degli esercizi sono tenuti sotto il programma di cooperazione della NATO Partenariato per la pace.\nDal 3 giugno del 2016 \u00e8 stato permesso anche alle donne di servire in unit\u00e0 di combattimento delle Forze armate Ucraine.\nIstituzioni.\nUniversit\u00e0.\nIl 20 gennaio 1661 venne fondata l'universit\u00e0 di Leopoli, la pi\u00f9 antica universit\u00e0 di Ucraina. Nel 1661 il re Giovanni II Casimiro di Polonia concesse alla scuola \"l'onore dell'Accademia e il titolo dell'Universit\u00e0\", intitolata, nel 1940, al noto scrittore e studioso ucraino Ivan Franko.\nInoltre a Kiev, nel 1946, fu fondata l'Universit\u00e0 Nazionale del Commercio e Economia di Kiev.\nPolitica.\nL'Ucraina \u00e8 una repubblica semi-presidenziale con la classica tripartizione dei poteri: legislativo, esecutivo e giudiziario. Il Presidente, eletto direttamente dal popolo, resta in carica cinque anni ed \u00e8 formalmente il Capo dello Stato.Il Parlamento ucraino, la Verchovna Rada \u00e8 mono-camerale e conta 450 seggi. \u00c8 il primo responsabile della formazione dell'esecutivo e del Consiglio dei ministri al cui capo sta il Primo ministro.\nLe leggi, gli atti parlamentari e governativi, i decreti presidenziali e gli atti del Parlamento di Crimea possono essere annullati dalla Corte costituzionale, se violano la Costituzione. La Corte suprema \u00e8 il maggiore organo del sistema giudiziario. Ufficialmente sono garantite forme di decentramento amministrativo e governo locale. I consigli cittadini e locali e i sindaci sono eletti dal popolo e esercitano controllo sul bilancio dell'ente locale cui sono preposti, mentre i capi degli oblast' e dei raion sono cooptati dal Presidente della Repubblica.\nEconomia.\nL'Ucraina \u00e8 una nazione a economia di mercato con un vasto mercato interno e la sua economia \u00e8 una delle pi\u00f9 aperte fra i paesi dell'ex Unione Sovietica.\nStoricamente le ricchezze di questo Paese sono state il grano (tanto che era soprannominata \"il granaio d'Europa)\", il legname e l'estrazione mineraria.\nPer valutare il percorso economico che l'Ucraina ha compiuto dall'indipendenza del 1991 a oggi, basta confrontare la situazione economica subito dopo l'indipendenza con quella attuale. Nel 1994 il livello di inflazione superava il 10,650%. Nel solo 1993 i redditi della popolazione diminuirono del 44% rispetto all'anno precedente.\nDa allora il governo ucraino ha introdotto riforme economiche per stabilizzare il sistema finanziario. \u00c8 seguita quindi una vasta privatizzazione e una riforma agraria che ha restituito la terra agli agricoltori, sono stati sciolti dei kolchoz e sono state create cooperative sulla base della propriet\u00e0 privata. Al tempo stesso lo Stato ha continuato a sostenere lo sviluppo dei settori strategici ad alta tecnologia, come l'ingegneria aeronautica, l'industria aerospaziale, la costruzione di macchine utensili.\nI primi risultati sono apparsi gi\u00e0 negli anni 1996-97. Tuttavia la crisi finanziaria globale del 1998 ha notevolmente ridotto tali progressi e la crescita economica \u00e8 ripresa solo nel 2000. Dal 2000 al 2004 il prodotto interno lordo \u00e8 cresciuto di un terzo, la produzione industriale del 60%. Solo nei primi sette mesi del 2004 l'incremento del Pil ha raggiunto il 13,5% e il volume dei crediti bancari \u00e8 poi aumentato del 19,2%, mentre l'inflazione si \u00e8 attestata al 4,4%. \u00c8 stata inoltre raggiunta una crescita record nell'industria metalmeccanica, nella costruzione di automobili, nella siderurgia: ritmi di crescita non raggiunti con i proventi dal settore petrolifero (non vi sono risorse sufficienti), ma grazie allo sviluppo dell'industria di trasformazione.\nLa crescita economica ha determinato un impatto positivo nel settore sociale. Il tenore di vita degli ucraini \u00e8 ancora lontano dagli standard europei-occidentali, ma i redditi e i salari crescono a ritmi sostenuti. Nel primo semestre del 2004 il reddito pro capite medio della popolazione \u00e8 cresciuto del 15,5%, triplicandosi rispetto allo stesso periodo dell'anno precedente. Il progresso dell'Ucraina nel settore della stabilizzazione macroeconomica e finanziaria \u00e8 stato valutato positivamente dalla comunit\u00e0 internazionale. Nel 2005 il rating creditizio \u00e8 raddoppiato. Molti giudicano favorevole il clima per gli investimenti.\nNel 2014 a seguito dell'occupazione della Crimea da parte della Russia e delle autoproclamate Repubbliche di Lugansk e Donezk l'economia ha avuto un calo notevole. Al 2018 nel paese ci sono pi\u00f9 di tremila imprese statali in procinto della privatizzazione.\nDal 5% al 7% della spesa pubblica in Ucraina \u00e8 impegnato per varie forme di risarcimento, correlato al disastro della centrale nucleare di \u010cernobyl'.\nL'Italia \u00e8 il secondo partner commerciale dell'Ucraina e il primo importatore nell'Europa Occidentale.\nNel 2018 l'economia \u00e8 cresciuta di oltre il 3,3%.\nAgricoltura.\nLa terra ucraina \u00e8 considerata la pi\u00f9 fertile al mondo potendo coprire il fabbisogno alimentare fino a sette volte la popolazione della stessa; per questo \u00e8 spesso stata definita \"Ucraina il granaio del mondo\". Oggi l'Ucraina \u00e8 il maggior esportatore al mondo di olio di girasole e una delle principali esportatrici di grano, zucchero, miele, uova e pollame. La coltivazione principale sono le patate, girasole e il mais.\nEnergia.\nL'Ucraina ha riserve significative di carbone (bacini di Donec'k e Leopoli-Volinia) e carbone bruno (bacino del Dnepr).\nSul Dnepr furono costruite le centrali idroelettriche (Kachovs'ka, Dniprovs'ka, Kanivs'ka, Kyivs'ka, ecc.). Solo il 58% del fabbisogno dell'Ucraina \u00e8 rappresentato dalle proprie risorse di carburante, il resto viene importato (principalmente dalla Federazione Russa e dal Turkmenistan). Nel 2001 la struttura del consumo di elettricit\u00e0 e carburante era la seguente: 135,8 miliardi di kWh. Carbone e suoi prodotti - 64,2 milioni di tonnellate; gas naturale - 65,8 miliardi di metri cubi; condensa di petrolio e gas - 16,9 milioni di tonnellate.\nL'Ucraina \u00e8 stato il primo paese dell'Unione Sovietica a produrre il gas. A Da\u0161ava (regione di Leopoli) il gas inizi\u00f2 a essere estratto negli anni '20. A quel tempo fu posato il gasdotto Da\u0161ava-Drohoby\u010d. Quindi, da Dasava via Polonia a Berlino, dopo la guerra, il gasdotto fu smantellato e fu posato il gasdotto Da\u0161ava-Kiev, e successivamente Da\u0161ava-Mosca. Pi\u00f9 tardi, un gasdotto a Leningrado fu posato attraverso Minsk. Da\u0161ava era uno dei pi\u00f9 grandi giacimenti di gas dell'Unione Sovietica. Dopo Da\u0161ava, furono scoperti altri campi, ognuno dei quali aveva riserve di almeno 30 miliardi di metri cubi di gas, cio\u00e8 erano abbastanza potenti. Ma poi fu scoperto un campo \u0160ebelinka (regione di Charkiv). E nel 1973, la produzione ucraina di gas ha raggiunto il picco di 68 miliardi di metri cubi. Successivamente, la produzione \u00e8 diminuita e oggi l'Ucraina produce 20-21 miliardi di metri cubi. Piccoli depositi di petrolio e gas naturale si trovano nella regione dei Carpazi e nel nord-est del paese. Queste risorse energetiche possono essere utilizzate nelle centrali (Uhlehors'k, Kryvyj Rih, Bur\u0161tyn, Zmijev, Kurachiv e altri).\nL'Ucraina \u00e8 una delle regioni a pi\u00f9 alto consumo di energia, almeno il doppio della Germania rispetto al PIL. L'Ucraina \u00e8 largamente dipendente dall'estero per quanto riguarda l'energia, anche quella nucleare. In media oltre il 55% dell'elettricit\u00e0 in Ucraina \u00e8 generata da centrali nucleari (Rivne, Chmel'nyc'kyj, Zapori\u017e\u017eja e South Ukrainian). La centrale di Zapori\u017e\u017eja \u00e8 il primo impianto nucleare e il pi\u00f9 grande d'Europa. Nel 2006 il governo ha deciso di costruire 11 nuovi impianti nucleari per il 2030 per raddoppiare la capacit\u00e0 di produzione energetica nucleare.\nLe fonti rinnovabili sono in rapida crescita. A partire dal 2012 le fonti di energia rinnovabile rappresentavano solo il 2% del consumo energetico del paese, nel 2017 sono salite a 6,7%. L'Ucraina si impegna a produrre l'11% di energia elettrica da fonti rinnovabili entro il 2020 e il 25% entro il 2035.\nNel 2005 la produzione era cos\u00ec suddivisa: nucleare 47%, termica 45%, idroelettrica, eolica e altre 8%.\nIndustria aeromobile.\nL'Ucraina possiede una delle ditte pi\u00f9 famose di costruzioni di aeromobili, Antonov, che prima dell'indipendenza del paese era una delle principali ditte produttrici sovietiche di aerei da trasporto, e dalle sue fabbriche sono usciti alcuni tra i velivoli pi\u00f9 grandi mai realizzati come l'An-225 \"Cossack\".\nIndustria aerospaziale.\nDall'indipendenza l'Ucraina ha mantenuto la propria agenzia spaziale, rimanendo un partecipante attivo allo studio scientifico dello spazio e delle missioni di telerilevamento. Dal 1991 al 2007 l'Ucraina ha lanciato sei satelliti realizzati autonomamente , centouno veicoli di lancio e continua a progettare veicoli spaziali.\nOggi l'agenzia spaziale coordina il lavoro di oltre quaranta imprese - \"Juzhma\u0161\", CB \"Ju\u017enoe\". M. Jangel, Communar, Hartron, Ukrcosmos, Obrij, Kyiv Radio Plant, una rete di centri di ricerca e istituti concentrati a Kiev, Dnipro, Charkiv, Leopoli, \u010cernihiv e Crimea. Per gestire i satelliti in Ucraina \u00e8 stato creato un unico complesso di controllo automatizzato terrestre (NACC), che comprende centri per il controllo dei voli di veicoli spaziali, la ricezione di informazioni scientifiche, la sua elaborazione, il controllo del campo di navigazione e dello spazio.\nI principali prodotti ucraini sono i veicoli di lancio (dal pickup spaziale \"Cyclon-3\", che porta a bordo 600\u00a0kg di carico, al carrello \"Zenit-3SL\", che trasporta i satelliti in orbita), l'uso di missili balistici transcontinentali, missili PC-20 (SS-18 \"Satana\"), apparecchiature per le esigenze dello spazio (per esempio il compito di progettare e produrre sistemi di controllo dello spazio \"Comparrus\" per la ISS \"Alpha\", le apparecchiature di controllo radio nei moduli di servizio ISS \"Zorya\" e \"Zvezda\" attualmente in orbita).\nProspettive sull'aerospaziale ucraino: si stima che un dollaro investito in questo settore ne produca dieci. L'NSAU conclude fino a quattrocento contratti all'anno, guadagnando circa $700 milioni, e l'Ucraina \u00e8 al quarto-quinto posto nei servizi di lancio: nei razzi ucraini i veicoli spaziali vengono consegnati in orbita, apportando entrate rilevanti denaro al budget stata. Per esempio la consegna in orbita tramite il veicolo di lancio europeo Arianne costa circa $100 milioni e l'Ucraina produce anche unit\u00e0 di attracco per tutti i veicoli spaziali che arrivano alla Stazione Spaziale Internazionale. L'Ucraina partecipa a progetti spaziali internazionali: Dnipro, Sea Start, Ground Launch, Cyclone-4, Antares, Vega e altri.\nTrasporti.\nStrade.\nLa maggior parte delle infrastrutture risale al periodo sovietico, ma tali infrastrutture sono in parte obsolete.\nLa rete stradale ucraina collega tutti i maggiori centri del paese, ma per gli standard europei \u00e8 considerata di bassa qualit\u00e0. In totale le strade asfaltate dell'Ucraina si snodano per una lunghezza di .\nPer questo motivo era stato programmato un allargamento della rete autostradale in vista dei campionati europei di calcio del 2012.\nFerrovie.\nLa rete ferroviaria ucraina costituisce il vero mezzo di comunicazione fra i maggiori centri urbani, le zone portuali, i maggiori centri industriali e i paesi vicini. La maggiore concentrazione di collegamenti si trova nella zona del Donbass (il Bacino del Donec, a est). Nonostante il trasporto merci su rotaia sia calato del 7,4% dal 1994 al 1995 l'Ucraina \u00e8 ancora uno dei paesi del mondo dove \u00e8 pi\u00f9 massiccio l'uso del mezzo ferroviario. La rete totale si estende per di cui elettrificati.\nCompagnie aeree nazionali.\nLa compagnia di bandiera dell'Ucraina \u00e8 la Ukraine International Airlines. In passato la principale compagnia aerea era la Aerosvit Airlines, fallita nel 2012.\nLe altre sono SkyUp, Ukrainian Mediterranean Airlines, Wind Rose Aviation, Dniproavia, South Airlines, Motor Sich Airlines, Yanair, AtlasGlobal Ukraine e Bukovyna Airlines.\nTelecomunicazioni.\nIn Ucraina sono stati in aggiunta alla tradizionale rete telefonica pubblica, che \u00e8 del 76% (2006) dello Stato (fino al 2011), fornitore dell'Ukrtelecom, anche dominato GSM - reti di comunicazioni mobili impostate. Le pi\u00f9 grandi reti mobili sono attualmente:\nUkrtelecom ha lanciato nel novembre 2007 la prima rete mobile UMTS in Ucraina, che dal 2011 opera come 3Mob. La privatizzata Ukrtelecom nel 2011 \u00e8 di propriet\u00e0 di maggioranza della holding SCM dell'oligarca Rinat Akhmetov.[187] Nell'inverno 2014-2015 saranno vendute tre licenze per lo standard mobile UMTS. Queste reti saranno operative al pi\u00f9 presto nell'estate 2015.\nTurismo.\nSecondo l'Organizzazione mondiale del turismo (UNWTO), l'Ucraina \u00e8 tra i primi dieci paesi per numero di visite, classificandosi all'ottavo posto nel 2008.Pi\u00f9 di venti milioni di turisti visitano il paese ogni anno (25,4 milioni nel 2008), principalmente dell'Europa orientale, nonch\u00e9 dell'Europa occidentale, degli Stati Uniti e del Giappone. L'Ucraina possiede molte attivit\u00e0 ricreative dal turismo sportivo (come lo sci) a viaggi cognitivi, basati sulla ricca storia archeologica e religiosa del paese. Numerosi centri benessere situati praticamente in tutte le regioni dell'Ucraina stanno diventando noti nel mondo.\nUna delle principali destinazioni turistiche in Ucraina \u00e8 la capitale Kiev, che oltre a molti monumenti storici, offre anche una moderna e vivace vita culturale. Sin dai tempi dello zar la costa del Mar Nero \u00e8 stata utilizzata come area ricreativa, in particolare la penisola di Crimea, che \u00e8 stata trasferita alla SSR Ucraina nel 1954. Oltre all'eredit\u00e0 culturale di numerosi popoli (greci, tatari di Crimea, genovesi), la Crimea offre un clima subtropicale e una moltitudine di palazzi e sanatori. La Crimea \u00e8 stata fino al 2014 la scena del festival annuale della musica dance elettronica KaZantip.\nNell'ovest dell'Ucraina la citt\u00e0 di Leopoli con il suo centro storico protetto dall'UNESCO merita una visita. Negli adiacenti Carpazi ucraini ci sono, oltre alla natura impressionante, tradizionali centri termali come Truskavec' o stazioni sciistiche come Slavske.\nLe escursioni nella zona contaminata di \u010cernobyl', a nord di Kiev, si sono recentemente affermate come una forma di turismo estremo.\nAnche il Tunnel dell'amore di Klevan \u00e8 molto visitato; \u00e8 un tratto ferroviario avvolto dalla vegetazione.\nIl parco di Sofi\u00efvka \u00e8 un popolare sito turistico e ricreativo ed \u00e8 visitato ogni anno da circa 500\u00a0000 persone.\nAmbiente.\nVegetazione, flora.\nNei Carpazi esistono le ultime foreste vergini temperate dall'umidit\u00e0. Dal luglio 2007 fanno parte del Patrimonio Naturale Mondiale dell'UNESCO. Quasi il 16% della superficie del paese \u00e8 boscoso (principalmente di faggi, pini, betulle, pioppi, querce, ontani, aceri). Oltre ai Carpazi il bacino del Dnieper e il bacino del Pryp\"jat' sono gli ecosistemi pi\u00f9 importanti. Cetrioli, pomodori, peperoni, cipolle, legumi e le melanzane sono le verdure pi\u00f9 coltivate. I frutti tipici includono l'uva, pere, meloni, pesche, prugne e albicocche. Il raccolto pi\u00f9 importante \u00e8 il grano. Oltre al grano si coltivano anche molta segale, orzo, patate, mais e soprattutto grano saraceno.\nFauna.\nOltre alla biodiversit\u00e0 naturale (fagiani, gru, pavoni) nella riserva naturale erano Askania-Nova anche esotici come lo struzzo africano. Tra gli animali da riproduzione tradizionali della Crimea \u00e8 il cammello. Le acque marine attorno alla Penisola ospitano alcune specie di delfini e balene. Tartarughe, lucertole e serpenti sono presenti in tutto il paese. Procioni, cinghiali, orsi, lupi e cervi vivono nelle foreste e sono comuni nell'Ucraina occidentale e settentrionale. In Askanija-Nowa ci sono oltre 100 esemplari del cavallo Przewalskii, una specie in via di estinzione che \u00e8 stata introdotta dalla Mongolia in Europa a partire dal 1900 circa. Fino a duecento anni fa i Tarpan vivevano allo stato selvatico in Ucraina fino a quando non fu eliminato. Il bestiame da steppa ucraino era diffuso in Ucraina fino all'inizio del XX secolo.\nConservazione.\nA seguito di gravi disastri ambientali come il disastro nucleare di \u010cernobyl' e l'incidente causato da una petroliera nel Mar Nero, il governo si \u00e8 prefissato l'obiettivo di attuare le riforme di conservazione della natura. In Ucraina ci sono diciotto parchi nazionali ed \u00e8 presente una societ\u00e0 di conservazione della natura ucraina.\nBandiera.\nLa bandiera ucraina \u00e8 rettangolare con proporzioni 2:3. Presenta due bande orizzontali di uguali dimensioni blu (sopra) e oro (sotto). I colori sono mutuati dalle armi del principato di Galizia, ovvero un leone d'oro in campo blu. Apparsa per la prima volta nella forma attuale nel 1848, \u00e8 stata adottata ufficialmente nel gennaio 1918 durante il breve periodo di indipendenza; reintrodotta in maniera definitiva il 21 gennaio 1992, con la dissoluzione dell'Unione Sovietica e la proclamazione della sovranit\u00e0 nazionale.\nNella tradizione popolare i colori indicano il cielo (blu) e il frumento (oro), una delle principali risorse del paese.\nInno nazionale.\nL'inno nazionale dell'Ucraina \u0160\u010de ne vmerla Ukra\u00efny \u00e8 stato scritto nel 1862 dal poeta ucraino Pavlo \u010cubynskyj, su musica composta nel 1863 dal sacerdote greco-cattolico Mychajlo Verbyc'kyj. Venne adottato quale inno nazionale ucraino nel 1996.\nCultura.\nPatrimoni dell'umanit\u00e0.\nI beni di interesse culturale protetti dall'UNESCO sono:\nLetteratura.\nUna letteratura propria dell'Ucraina si afferma gi\u00e0 nel XV secolo. La letteratura ucraina raggiunge il massimo splendore con Ivan Franko e soprattutto con il poeta nazionale ucraino Taras Hryhorovy\u010d \u0160ev\u010denko, autore di ballate e poemi epici di stampo nazionale. Nel XX secolo si afferma, tra gli altri, la figura della poetessa Lesja Ukrainka. Tra il XX e il XXI secolo tra gli scrittori di storie per bambini si distinse Vsevolod Nestajko. Prevale, inoltre, un tipo di scrittura di carattere sociale e nazionalpopolare.\nFilosofia.\nIn campo filosofico, nel XVIII secolo, tra gli altri, si afferma la figura di Hryhorij Skovoroda (1722-1794), che fu anche poeta.\nMusica.\nTra le cantanti ucraine possiamo ricordare, tra le altre, Alina Grosu e per il genere pop e Rhythm and blues Svitlana Loboda. Da ricordare anche Ruslana Ly\u017ey\u010dko che con il singolo Wild Dances ha vinto l'Eurovision Song Contest 2004, svoltosi in Turchia. In seguito l'Ucraina vinse nuovamente con la cantante Jamala nell'edizione dell'Eurovision Song Contest 2016. Tra i cantautori spicca Volodymyr Ivasjuk e nota cantante lirica \u00e8 stata Solomija Kru\u0161el'nyc'ka. Per la musica classica ricordiamo la pianista Valentyna Lysycja.\nCinema.\nIn ambito cinematografico spicca il regista Aleksandr Petrovi\u010d Dov\u017eenko e l'attore e anche regista Leonid F\u0451dorovi\u010d Bykov.\nScienza.\nIn ambito scientifico vengono ricordate la figura del cardiochirurgo Nikolaj Amosov (1913-2002), tra i pionieri della chirurgia toracica sovietica, e di Il'ja Il'i\u010d Me\u010dnikov, Premio Nobel per la medicina nel 1908, per la sua scoperta sul meccanismo della fagocitosi.\nSport.\nPugilato.\nUno degli sport pi\u00f9 popolari e seguiti in Ucraina \u00e8 il pugilato: tra le personalit\u00e0 che si sono maggiormente distinte in questa disciplina vi sono gli ex campioni del mondo Volodymyr Kly\u010dko e Vitalij Kly\u010dko e gli attuali campioni Oleksandr Usyk e Vasyl' Loma\u010denko.\nCalcio.\nL'Ucraina, come le altre ex repubbliche sovietiche, ha beneficiato dell'attenzione data dal governo dell'URSS all'educazione fisica. Questa politica ha lasciato all'Ucraina centinaia di stadi, palestre, piscine e altri tipi di impianti sportivi. Fra i molti sport praticati dagli ucraini il primato va al gioco del calcio. La massima serie del campionato ucraino di calcio \u00e8 la Prem\"jer-liha (\u041f\u0440\u0435\u043c'\u0454\u0440-\u043b\u0456\u0433\u0430) nota fino al 2008 come Vy\u0161\u010da Liha (B\u0438\u0449\u0430 \u043b\u0456\u0433\u0430).\nLe squadre pi\u00f9 note all'estero sono la , per i trionfi in Coppa delle Coppe del 1974-1975 e 1985-1986 e della Supercoppa UEFA del 1975, il giocatore pi\u00f9 famoso \u00e8 anche il simbolo della nazionale ucraina: Andrij \u0160ev\u010denko; tra gli altri importanti calciatori e allenatori spicca Valerij Lobanovs'kyj; lo \u0160achtar Donec'k, che vinse la Coppa UEFA nella stagione 2008-2009. La Nazionale di calcio ucraina ha giocato la sua prima partita ufficiale nel 1992, mentre la sua prima partecipazione ai Campionati Mondiali \u00e8 del 2006, in cui riusc\u00ec a raggiungere i quarti di finale, per poi essere battuta dall'Italia poi Campione del Mondo.\nL'Ucraina, assieme alla Polonia, ha ospitato i Campionati europei di calcio del 2012 (vedi anche Scelta della nazione organizzatrice della fase finale del Campionato europeo di calcio 2012).\nAtletica.\nSerhij Bubka di Luhans'k \u00e8 stato sei volte campione del mondo e campione olimpico nel salto con l'asta. Ha stabilito un totale di 35 record mondiali e ha superato per 43 volte la misura di sei metri. Dal 2005 \u00e8 presidente del Comitato olimpico dell'Ucraina.\nScacchi.\nRuslan Ponomar\u00ebv era nel 2002 FIDE campione del mondo, Anna U\u0161enina 2012, e Marija Muzy\u010duk 2015 campioni di scacchi al mondo. La squadra nazionale \u00e8 diventata campione del mondo di scacchi nel 2001 e ha vinto le Olimpiadi degli scacchi del 2004 e le Olimpiadi degli scacchi del 2010. La selezione femminile ucraina ha vinto le Olimpiadi degli scacchi del 2006.\nGiochi olimpici.\nL'Ucraina ha fatto il suo debutto ai Giochi olimpici come Stato indipendente alle Olimpiadi invernali di Lillehammer del 1994. Fino a tutto il mese d'agosto 2008, dopo avere partecipato a sole tre delle 25 Olimpiadi estive e quattro delle 22 Olimpiadi invernali, l'Ucraina si \u00e8 piazzata al 35\u00ba posto per numero di medaglie vinte nel conteggio del medagliere \"di sempre\" dei Giochi olimpici.\nLa prima medaglia d'oro olimpica per l'Ucraina (dall'indipendenza) venne conquistata da Oksana Bajul, nel pattinaggio artistico su ghiaccio, ai Giochi olimpici invernali di Lillehammer 1994. La prima medaglia olimpica dell'Ucraina fu invece la medaglia di bronzo vinta da Valentyna Cerbe-Nesina, nel biathlon, ai Giochi olimpici invernali di Lillehammer 1994.\nMotociclismo.\nLe citt\u00e0 di Leopoli e Rivne sono note a livello internazionale per la disciplina dello Speedway. Le gare di Coppa del Mondo sono gi\u00e0 state disputate pi\u00f9 volte in entrambe le citt\u00e0.\nTradizioni.\nGastronomia.\nLa cucina ucraina \u00e8 parte integrante della cultura ucraina e si riflette nello stile di vita e negli usi e costumi di tutti gli ucraini. Si riconosce in modo particolare per la grande variet\u00e0 di sapori e la diversit\u00e0 di ingredienti utilizzati. Gli ingredienti della cucina popolare sono per lo pi\u00f9 carni, funghi, verdure, barbabietole, frutta e vari tipi di erbe. Alcuni piatti tipici della cucina ucraina sono tra i pi\u00f9 semplici da preparare.\nBevande.\nLe bevande alcoliche sono molto diffuse, in particolare la horilka, un distillato chiaro di frumento e segale.\nI cibi si accompagnano con vini, birra, vodka o t\u00e8.\nFilatelia.\nLa prima emissione filatelica dell'Ucraina risale al 1990."}
{"id": "28821", "revid": "894358", "url": "https://it.wikipedia.org/wiki?curid=28821", "title": "Spazio proiettivo", "text": "In geometria, lo spazio proiettivo \u00e8 lo spazio ottenuto da uno spazio euclideo (ad esempio, la retta o il piano) aggiungendo i \"punti all'infinito\". A seconda della dimensione, si parla quindi di retta proiettiva, piano proiettivo, ecc.\nLo spazio proiettivo \u00e8 stato introdotto nel XVI secolo per modellizzare lo spazio visto dall'occhio umano, negli studi sulla prospettiva. Dal punto di vista geometrico, \u00e8 uno spazio che presenta numerosi vantaggi rispetto a quello euclideo o affine: nello spazio proiettivo ci sono meno \"casi particolari\" da considerare (ad esempio, nel piano due rette si intersecano sempre), e molti concetti profondi vengono espressi in modo pi\u00f9 sintetico ed elegante.\nDefinizioni.\nPunti all'infinito.\nSia formula_1 lo spazio euclideo formula_2-dimensionale. Ad esempio, per formula_3 questo \u00e8 semplicemente il piano cartesiano. Un \"punto all'infinito\" \u00e8 la direzione indicata da una retta nello spazio, e da tutte le rette parallele ad essa. Quindi due rette definiscono lo stesso punto all'infinito se e solo se sono parallele.\nLo spazio proiettivo formula_2-dimensionale \u00e8 l'unione di formula_1 e di tutti i suoi \"punti all'infinito\".\nA questo punto si possono estendere allo spazio proiettivo molti concetti geometrici usuali. Ne risulter\u00e0, ad esempio, che due rette di uno stesso piano si intersecano sempre: se hanno la stessa direzione (cio\u00e8 erano parallele prima dell'ampliamento), il loro punto di intersezione \u00e8 quello all'infinito.\nRette passanti per l'origine.\nUna definizione come quella appena data ha per\u00f2 il difetto di trattare i punti all'infinito come \"punti speciali\", mentre la filosofia della geometria proiettiva \u00e8 quella di non distinguere questi punti dagli altri in nessun modo. In effetti si pu\u00f2 parlare sia di ampliamento proiettivo di uno spazio affine (si ottiene lo spazio proiettivo aggiungendo i punti all'infinito), oppure pi\u00f9 facilmente si usa la seguente definizione.\nLo spazio proiettivo formula_2-dimensionale \u00e8 definito come l'insieme delle rette in formula_7 passanti per l'origine.\nIntuitivamente, \u00e8 lo spazio che vede un occhio posizionato nell'origine. Questa definizione descrive chiaramente le relazioni con la prospettiva.\nCampo arbitrario.\nLe definizioni appena date possono essere estese al caso in cui lo spazio di partenza sia uno spazio vettoriale su un campo formula_8 arbitrario, come ad esempio quello dei numeri reali o complessi. Questa estensione \u00e8 utile, perch\u00e9 molti teoremi di geometria proiettiva sono pi\u00f9 potenti ed eleganti se il campo base \u00e8 algebricamente chiuso come i complessi.\nLo spazio proiettivo formula_2-dimensionale su formula_8 \u00e8 definito come l'insieme delle rette passanti per l'origine in formula_11. Cio\u00e8,\ndove formula_13 \u00e8 la relazione d'equivalenza che identifica due punti se e solo se stanno sulla stessa retta passante per l'origine, cio\u00e8 se e solo se sono multipli:\nAd esempio, formula_16 e formula_17 sono multipli e danno quindi luogo allo stesso punto.\nNel resto di questa voce lo spazio proiettivo \u00e8 supposto definito in questo modo, dipendente da un campo formula_8.\nInvarianti.\nLe omografie sono il gruppo fondamentale della geometria proiettiva.\nSono propriet\u00e0 proiettive:\nL'assoluto \u00e8 il \"cerchio immaginario all'infinito\", in coordinate omogenee formula_19, cio\u00e8 il luogo dei \"punti ciclici\" per cui passano tutte e sole le sfere (superfici quadriche sferiche) dello spazio proiettivo.\nSottospazi.\nDefinizione.\nPoich\u00e9 uno spazio proiettivo \u00e8 l'immagine di uno spazio vettoriale tramite la proiezione\nindotta dalla relazione di equivalenza, molte nozioni degli spazi vettoriali si trasferiscono senza problemi sullo spazio proiettivo.\nUn sottospazio proiettivo di formula_21 \u00e8 definito come l'immagine formula_22 di un sottospazio vettoriale formula_23 di formula_11 tramite formula_25. \nLa dimensione del sottospazio proiettivo formula_22 \u00e8 definita come \nIn geometria, la \"codimensione\" di un sottospazio \u00e8 generalmente definita come la dimensione dello spazio che lo contiene meno quella del sottospazio: ne segue che formula_23 e formula_22 hanno la stessa codimensione\nUn \"iperpiano proiettivo\" \u00e8 un sottospazio di codimensione uno.\nDati due sottospazi formula_31 e formula_32, \u00e8 possibile definire i sottospazi intersezione e somma in modo analogo, come immagini tramite formula_25 dei sottospazi intersezione e somma in formula_11.\nFormula di Grassmann.\nUna delle propriet\u00e0 basilari valide in uno spazio proiettivo, ereditata dagli spazi vettoriali, ma che non \u00e8 valida in uno spazio affine, \u00e8 la formula di Grassmann per i sottospazi. Dati due sottospazi formula_31 e formula_32, vale cio\u00e8 l'uguaglianza\ndove si intende che il punto ha dimensione 0 (come sempre) e l'insieme vuoto ha dimensione formula_38.\nRette parallele.\nCome conseguenza della formula di Grassmann, due rette nel piano si intersecano sempre. Infatti\npoich\u00e9 formula_40 ha dimensione al pi\u00f9 2 (ogni sottospazio del piano ha dimensione al massimo 2, e 2 solo se \u00e8 tutto il piano).\nCoordinate omogenee e carte affini.\nCoordinate omogenee.\nOgni punto dello spazio proiettivo \u00e8 una classe di equivalenza di punti in formula_11. Come \u00e8 usuale in matematica, una classe di equivalenza viene descritta tra parentesi quadre: in questo modo,\ndefinisce la classe a cui appartiene il vettore formula_43. Per brevit\u00e0, tale classe si indica con\nQuesta espressione fra parentesi quadre definisce le \"coordinate omogenee\" del punto. Due vettori di coordinate determinano la stessa classe (cio\u00e8 lo stesso punto)\nse e solo se sono uno multipli dell'altro, cio\u00e8 se esiste un formula_46 in formula_8 tale che formula_48 per ogni formula_49.\nPunti impropri.\nCon le coordinate omogenee \u00e8 possibile recuperare la definizione originaria di spazio proiettivo come spazio affine a cui si aggiungono dei punti. Basta definire formula_50 come il sottoinsieme formato dai punti formula_51 tali che formula_52. Ogni punto in formula_50 si scrive come\nin modo univoco, e quindi tramite la funzione\ndefiniamo una corrispondenza biunivoca tra formula_50 e lo spazio affine formula_57. I punti dello spazio proiettivo che non sono in formula_50 hanno in questo contesto il ruolo dei \"punti all'infinito\". Ciascuno di questi punti \u00e8 del tipo\ne la funzione\ndefinisce una corrispondenza biunivoca tra i punti all'infinito e lo spazio proiettivo formula_61 di dimensione pi\u00f9 piccola di uno. Quindi i \"punti all'infinito\" ad esempio del piano proiettivo formano una retta proiettiva, detta \"retta all'infinito\" o \"retta impropria\". In dimensione arbitraria, si parla di \"iperpiano improprio\".\nCarte e atlante.\nLa stessa descrizione \u00e8 fattibile per ogni formula_62 definendo formula_63 come l'insieme dei punti la cui formula_49-esima coordinata \u00e8 non nulla. Per ogni formula_49 si ottiene quindi un differente iperpiano improprio, e una differente carta affine formula_63. \nIl nome \"carta\" deriva dalla propriet\u00e0 seguente: l'unione degli formula_63 \u00e8 tutto lo spazio, quindi le carte \"ricoprono\" tutto lo spazio proiettivo, mentre ciascuna di esse ne descrive solo una parte, proprio come le carte geografiche. \nAgli formula_63 possono essere associate le mappe formula_69, che rendono formula_70 una variet\u00e0 differenziabile. L'insieme delle coppie\n\u00e8 detto atlante affine.\nLe mappe formula_72 sono, banalmente, le affinizzazioni degli formula_63: ad esempio, il punto formula_74, viene mandato tramite formula_75 in formula_76\nDefinizione pi\u00f9 astratta.\nLo spazio proiettivo pu\u00f2 essere definito in modo analogo a partire da un qualsiasi spazio vettoriale formula_77 su un campo formula_78:\nLo spazio proiettivo associato a formula_77 \u00e8 definito come l'insieme delle rette passanti per l'origine in formula_77. Cio\u00e8,\ndove \nIn questo contesto, la definizione data precedentemente corrisponde al caso in cui formula_84. In generale, lo spazio formula_77 pu\u00f2 avere anche dimensione infinita.\nEsiste uno strumento simile alle basi che permette di assegnare ad ogni punto di formula_86 delle \"coordinate omogenee\", nel caso in cui formula_77 abbia dimensione finita formula_2. Come per gli spazi vettoriali, non esiste un modo univoco di assegnare tali coordinate: queste dipendono dalla scelta di un riferimento proiettivo, l'analogo proiettivo delle basi."}
{"id": "28824", "revid": "9", "url": "https://it.wikipedia.org/wiki?curid=28824", "title": "Ukraina", "text": ""}
{"id": "28825", "revid": "1305772", "url": "https://it.wikipedia.org/wiki?curid=28825", "title": "Fobos", "text": ""}
{"id": "28826", "revid": "1652635", "url": "https://it.wikipedia.org/wiki?curid=28826", "title": "Gavorrano", "text": "Gavorrano \u00e8 un comune italiano di abitanti della provincia di Grosseto in Toscana.\nSi trova sul versante settentrionale del Monte d'Alma a est di Scarlino, nel territorio delle Colline Metallifere grossetane e noto per i grandi giacimenti di pirite sfruttati intensamente fino ai primi anni ottanta del XX secolo.\nGeografia fisica.\nTerritorio.\nIl territorio comunale si estende tra la pianura della Maremma grossetana, il versante settentrionale del complesso del Monte d'Alma e le prime propaggini dell'entroterra che costituiscono l'estremit\u00e0 sud-orientale delle Colline Metallifere propriamente dette. Confina a nord con il comune di Massa Marittima, a est con il comune di Roccastrada, a sud-est con il comune di Grosseto, a sud con il comune di Castiglione della Pescaia e a ovest con il comune di Scarlino.\nL'altitudine varia dai 15 metri s.l.m. che si registrano in localit\u00e0 \"Casa Paduletti\" alla confluenza del fosso San Giovanni con il fosso Rigiolato nei pressi di Bagno di Gavorrano ai 531 metri s.l.m. di Poggio Palone al confine con il Comune di Scarlino..\nClima.\nI 1748 gradi giorno registrati nel centro di Gavorrano consentono in tutto il territorio comunale, incluso in zona D, l'accensione degli impianti di riscaldamento nel periodo 1\u00ba novembre-15 aprile per un massimo di 12 ore giornaliere.\nIn base ai dati medi disponibili per il trentennio 1951-1980 per le stazioni meteorologiche situate all'interno del territorio comunale e di seguito riportati nella tabella, la temperatura media annua varia dai +14,6\u00a0\u00b0C di Caldana (197 metri s.l.m.) ai +15,4\u00a0\u00b0C di Giuncarico-Lupo (14 metri s.l.m.), passando per i +15,2\u00a0\u00b0C di Castel di Pietra a 56 metri s.l.m.; mentre le precipitazioni medie annue tendono a diminuire allontanandosi dalle colline e scendendo verso la pianura maremmana, variando dagli 887\u00a0mm di Castel di Pietra agli 802\u00a0mm di Giuncarico-Lupo.\nStoria.\nIl territorio di Gavorrano risulta essere frequentato gi\u00e0 nel periodo etrusco, come testimoniano i resti di varie necropoli rinvenuti in aree pianeggianti ai piedi di Monte Calvo e risalenti al VII secolo a.C. (Poggio Pelliccia, San Germano, Santa Teresa), probabilmente aree sepolcrali di insediamenti oggi scomparsi e dipendenti dalla citt\u00e0-stato di Vetulonia.\nGavorrano \u00e8 citato per la prima volta in un documento del 1164, quando Federico I concesse al conte Alberto degli Alberti di Mangona di impossessarsi nuovamente del feudo. Il figlio di Alberto IV, Rainaldo Alberti di Mangona, govern\u00f2 Gavorrano fino alla morte, quando poi subentrarono i conti Pannocchieschi d'Elci, a met\u00e0 del XIII secolo, che sottomisero il borgo prima al Comune di Volterra, e successivamente a quello di Massa Marittima (1320). Durante le lotte tra Massa e Siena, il borgo di Gavorrano fin\u00ec per essere conquistato dalla citt\u00e0 del Palio, anche se per un certo periodo, a partire dal 1379, rimase sotto il controllo della famiglia dei Malavolti. Nel 1465 Gavorrano fu ceduto definitivamente alla Repubblica di Siena e segu\u00ec inesorabilmente le sorti dello stato senese, prima di essere annesso al Granducato di Toscana alla met\u00e0 del XVI secolo.\nDopo secoli di spopolamento e anonimato, Gavorrano impose la sua storia a livelli nazionali dopo l'Unit\u00e0 d'Italia, quando nel 1898 fu scoperto da Francesco Alberti un importante giacimento di pirite nei pressi del paese. Gavorrano divenne centro minerario di assoluta importanza, possedendo una delle miniere di pirite pi\u00f9 importanti d'Europa, e conobbe un forte incremento demografico negli anni dell'attivit\u00e0 estrattiva, oltre che uno sviluppo urbano non indifferente con la nascita di nuovi moderni paesi (Bagno, Filare, Grilli, Potassa). Nel 1960 il territorio di Scarlino e della costa (Puntone, Portiglioni) si stacc\u00f2 da Gavorrano per formare un comune autonomo. Con la chiusura delle miniere nel 1981, fu registrato un significativo calo della popolazione; tuttavia, grazie alla valorizzazione dei vecchi luoghi d'estrazione e la presenza nel territorio comunale di borghi storici di interesse artistico (Caldana, Giuncarico, Ravi), Gavorrano si \u00e8 riscoperto in tempi recenti importante localit\u00e0 turistica della Maremma grossetana.\nSimboli.\nLo stemma di Gavorrano \u00e8 costituito da uno scudo sannitico di color azzurro su cui \u00e8 presente una fortezza con due torri, sovrastata da un leone rampante, situata su quattro colline. Lo stemma ha la seguente blasonatura ufficiale: \u00abd'azzurro, alla rocca fiancheggiata da due torri d'argento murate di nero, accompagnate da un leone d'oro nel capo, sulla compagna di quattro monti di verde\u00bb.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2010 la popolazione straniera residente era di 912 persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nTradizioni e folclore.\nSalto della Contessa: rievocazione storica della leggendaria morte della Pia de' Tolomei, celebre personaggio dantesco del quinto canto del \"Purgatorio\", si svolge ogni seconda domenica di agosto. Per l'occasione il borgo \u00e8 diviso simbolicamente in due contrade: il centro storico, la contrada \"Pannocchieschi\" (colori oro e rosso) e la parte urbana moderna, la contrada \"Tolomei\" (colori azzurro e argento). Nel 2013 la rappresentazione \u00e8 giunta alla ventunesima edizione.\nCultura.\nIstruzione.\nBiblioteche.\nLa biblioteca comunale di Gavorrano \u00e8 situata in piazza XXIV Maggio, nei pressi del parco-giardino e della caserma dei Carabinieri. La biblioteca \u00e8 stata istituita nel 1972; inizialmente ubicata in via delle Scuole, \u00e8 stata spostata nell'attuale sede nel 1983. Il patrimonio librario stimato \u00e8 di circa volumi.\nMusei.\nIl comune di Gavorrano dispone di due strutture museali che fanno parte della rete provinciale \"Musei di Maremma\":\nParco nazionale delle Colline Metallifere grossetane.\nIl comune di Gavorrano \u00e8 inserito all'interno del Parco nazionale delle Colline Metallifere grossetane, insieme ai comuni di Follonica, Massa Marittima, Monterotondo Marittimo, Montieri, Roccastrada e Scarlino. Le cosiddette \u201cporte del parco\u201d, punti di ingresso ideali all'interno del territorio, con centro d'accoglienza e info-point per l'organizzazione di itinerari o visite guidate, sono ubicate presso il Parco minerario naturalistico e il centro di documentazione Davide Manni.\nGeografia antropica.\nAltre localit\u00e0 del territorio.\nImportante \u00e8 l'area rurale di Casteani, che raccoglie una serie di casolari, ville, abitazioni e fattorie sparse nelle campagne a nord di Gavorrano, oltre la superstrada Aurelia.\nTra le altre localit\u00e0 rurali si ricordano: Basse di Caldana, Bivio di Caldana, Bivio di Ravi, Castel di Pietra, Collacchia, Finoria, Fonte Brizzi, I Forni, La Bruna, La Merlina-San Giuseppe, Pelagone, Rigoloccio, Santa Teresa, Valpazza.\nSport.\nLa maggiore espressione calcistica a Gavorrano \u00e8 l\"'Unione Sportiva Follonica Gavorrano\", nata dalla fusione tra il Real Follonica e l\u2019Unione Sportiva Gavorrano, prendendo il posto di quest\u2019ultima, ed attualmente milita in Serie D. Disputa le gare casalinghe allo Stadio Romeo Malservisi, situato a Bagno di Gavorrano. Gli allenamenti della squadra si svolgono invece nella citt\u00e0 di Follonica. Ha inoltre sede del comune l'Unione Sportiva Caldana, che gareggia nel campionato di prima categoria.\nIl Vespa Club Gavorrano, nato nel 1998, ha curato nel 2014 l'organizzazione di \"Vespamondiale2014\", raduno mondiale di Vespa Club; e che ogni anno organizza il Raduno Nazionale \"in Vespa per le Colline Metallifere\".\nIn localit\u00e0 Bagno di Gavorrano vi \u00e8 anche il Circolo Tennis Gavorrano che ha ottenuto buoni risultati a livello regionale.\nL'ASD Pattinaggio artistico Gavorrano \u00e8 stata fondata nel 1998. Affiliata fin dalla sua nascita alla Federazione di pattinaggio, la societ\u00e0 vanta un titolo europeo nel 2002 con l'atleta Valentina Cuni."}
{"id": "28828", "revid": "122882813", "url": "https://it.wikipedia.org/wiki?curid=28828", "title": "Santa Fiora", "text": "Santa Fiora \u00e8 un comune italiano di abitanti della provincia di Grosseto in Toscana. Fa parte dei borghi pi\u00f9 belli d'Italia.\nGeografia fisica.\nTerritorio.\nIl territorio comunale si estende per quasi 63\u00a0km\u00b2 nell'area del Monte Amiata, sviluppandosi tra quote collinari e montuose. Confina a nord con il comune di Castel del Piano, a est con i comuni di Abbadia San Salvatore e Piancastagnaio in provincia di Siena, a sud-est con il comune di Castell'Azzara, a sud con il comune di Semproniano, a sud-ovest con il comune di Roccalbegna e a nord-ovest con il comune di Arcidosso.\nPer le elevate qualit\u00e0 turistiche, ambientali e storico-culturali dal 2015 \u00e8 stata riconosciuta al Comune di Santa Fiora la Bandiera Arancione del Touring Club italiano.\nLa localit\u00e0 \u00e8 stata l'epicentro di due terremoti: il 17 dicembre 1902 l'evento sismico raggiunse la magnitudo 5,03 della Scala Richter e il VI-VII grado della Scala Mercalli, mentre il 12 febbraio 1905 l'evento fu meno forte, facendo segnare la magnitudo 4.83 della Scala Richter e il VI grado della Scala Mercalli.\nClima.\nI 2269 gradi giorno che si registrano nel centro di Santa Fiora includono il territorio comunale in zona E, consentendo l'accensione degli impianti di riscaldamento nel periodo 15 ottobre-15 aprile per un massimo di 14 ore giornaliere.\nIn base ai dati medi disponibili per il trentennio 1951-1980 per l'unica stazione meteorologica situata all'interno del territorio comunale e di seguito riportati nella tabella, la temperatura media annua si aggira sui +12,1\u00a0\u00b0C ai 687 metri s.l.m. di Santa Fiora, mentre le precipitazioni medie annue risultano abbondanti con 1.469\u00a0mm per la medesima localit\u00e0, valori non dissimili alle zone circostanti per la presenza del massiccio montuoso del Monte Amiata che tende a causare effetto stau, oltre ad incrementare l'attivit\u00e0 temporalesca termoconvettiva durante i mesi pi\u00f9 caldi.\nStoria.\nCitata per la prima volta in un documento dell'anno 890, Santa Fiora \u00e8 ricordata come villa con oltre cento poderi nel 1082 e come castello nel 1141, detto di \"Santa Flore\". Dominio storico dei conti Aldobrandeschi, fu sede della contea assegnata nel 1274 a Ildebrandino, figlio di Bonifacio, quando il territorio aldobrandesco fu diviso nei due rami di Santa Fiora e Sovana: l'area della contea di Santa Fiora comprendeva anche i territori di Arcidosso, Castel del Piano, Roccastrada, Castiglione d'Orcia, Semproniano e Selvena. Nel corso del XIII secolo, Santa Fiora divenne uno dei centri pi\u00f9 importanti della Toscana meridionale, fulcro della resistenza ghibellina al governo di Siena, arrivando a mettersi in opposizione ad Abbadia San Salvatore, che ormai da secoli dominava l'area del Monte Amiata. La localit\u00e0 \u00e8 citata da Dante nel VI canto del \"Purgatorio\" proprio per la sua appartenenza ghibellina (\u00abe vedrai Santafior com'\u00e8 oscura\u00bb). Nel corso del XIV secolo, la citt\u00e0 inizi\u00f2 a cadere sotto l'influsso di Siena, perdendo i castelli di Arcidosso e Castel del Piano, conquistati da Guidoriccio da Fogliano nel 1331, e finendo occupata dai senesi negli anni tra il 1380 e il 1384, anni in cui si assist\u00e9 alla distruzione dei palazzi comitali ed alla costruzione di una nuova rocca. Alla fine del XIV secolo la contea, fortemente indebolita, rimaneva in possesso solo dei castelli di Santa Fiora, Castell'Azzara e Scansano.\nCon la fine degli Aldobrandeschi, alla met\u00e0 del XV secolo il territorio della contea pass\u00f2 alla famiglia Sforza in virt\u00f9 del matrimonio tra Cecilia Aldobrandeschi, figlia dell'ultimo conte della casata, Guido, e Bosio Sforza, nato a Montegiovi da Muzio Sforza e Antonia Salimbeni. Il figlio di Bosio, Guido Sforza, govern\u00f2 la contea tentando di riportare Santa Fiora agli antichi fasti: arricch\u00ec la citt\u00e0 con opere d'arte, come le terrecotte di Andrea della Robbia della pieve delle Sante Flora e Lucilla; fece costruire palazzi nobiliari e opere pubbliche come la Peschiera; ospit\u00f2 pi\u00f9 volte papa Pio II Piccolomini legando rapporti con il papato (spos\u00f2 anche la nipote di Alessandro Farnese, futuro Paolo III); difese Santa Fiora dal tentativo di invasione delle truppe del duca Valentino Borgia; entr\u00f2 inoltre nella leggenda e nel folclore locale per aver ucciso un \"drago\" che infestava quei territori, il cui teschio \u00e8 conservato nel convento della Selva.\nNel corso degli anni gli Sforza, dal XVII secolo uniti con i Cesarini, interessati pi\u00f9 ai legami con Roma che all'antica capitale della contea, lasciarono Santa Fiora nelle mani di alcuni vicari, tra i quali sono da ricordare soprattutto i Luciani e i Menichetti, poi nel XIX secolo Ricci Menichetti, infeudati di Castell'Azzara. Infine, nel 1624, la contea fu annessa al Granducato di Toscana. Santa Fiora conobbe una certa ripresa economica tra il XIX e il XX secolo, quando si afferm\u00f2 importante centro minerario per l'escavazione del cinabro, venendo raggiunta da numerosi lavoratori da ogni parte della Toscana.\nSimboli.\nLo stemma di Santa Fiora \u00e8 costituito da uno scudo sannitico di colore verde e rosso su cui sono raffigurate le sante Flora e Lucilla che sostengono insieme un anello dorato. Lo stemma ha la seguente blasonatura ufficiale: \u00abPartito di verde e di rosso alle immagini delle sante Flora e Lucilla poste su una campagna di verde, sostenenti una, con la mano sinistra, l'altra con la destra, un anello gemmato d'oro\u00bb.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2009 la popolazione straniera residente era di 299 persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nCultura.\nIstruzione.\nMusei.\nIl comune di Santa Fiora dispone di una struttura museale che fa parte della rete provinciale \"Musei di Maremma\":\nGeografia antropica.\nSuddivisioni storiche.\nIl centro storico di Santa Fiora si divide tradizionalmente in terzieri:\nOltre a queste suddivisioni tradizionali del centro storico, si ricordano anche le zone sorte in epoca moderna come il rione delle Casette e l'area del parco del Gambrinus.\nInfrastrutture e trasporti.\nIl comune di Santa Fiora non possiede linee ferroviarie e superstrade o strade statali all'interno del proprio territorio. La principale via di comunicazione \u00e8 la strada provinciale 6 del Monte Amiata che conduce ad ovest alle Bagnore e poi verso Arcidosso, e ad est al Marroneto, al Bagnolo e poi verso Saragiolo e Piancastagnaio in provincia di Siena. Un'altra importante strada \u00e8 la strada provinciale 4 Pitigliano-Santa Fiora, che unisce i due paesi maremmani attraversando, per quanto riguarda il comune di Santa Fiora, la frazione della Selva.\nSport.\nLa squadra di calcio del paese \u00e8 l'Intercomunale Santa Fiora, compagine che gioca in Seconda Categoria."}
{"id": "28829", "revid": "124958205", "url": "https://it.wikipedia.org/wiki?curid=28829", "title": "Roccalbegna", "text": "Roccalbegna \u00e8 un comune italiano di abitanti della provincia di Grosseto in Toscana.\nSituato a circa 43\u00a0km dal capoluogo, il centro sorge nell'alta valle del fiume Albegna, ai piedi di due ripide rupi, una pi\u00f9 alta dell'altra, su ognuna delle quali sorge una fortificazione, la Rocca aldobrandesca e il Cassero Senese.\nGeografia fisica.\nTerritorio.\nIl territorio comunale si estende nella parte pi\u00f9 interna e settentrionale delle Colline dell'Albegna e del Fiora, ed \u00e8 solcato dal medio corso del fiume Albegna. Confina a nord con il comune di Arcidosso, a est con il comune di Santa Fiora, a sud-est con il comune di Semproniano, a sud-ovest con il comune di Scansano e a nord-ovest con il comune di Campagnatico.\nL'altitudine varia tra le pi\u00f9 diffuse quote collinari e quelle montuose che iniziano a registrarsi nella parte settentrionale ed orientale del territorio, in prossimit\u00e0 delle prime pendici del massiccio montuoso del monte Amiata. Mentre la frazione di Cana si eleva a 480 metri s.l.m., il centro di Roccalbegna \u00e8 a 522 metri s.l.m. (quote simili si registrano anche a Santa Caterina e a Vallerona), mentre la localit\u00e0 di Triana \u00e8 situata alla quota di 769 metri s.l.m. che corrisponde alla stessa altitudine della vetta del monte Faete che si eleva all'estremit\u00e0 sud-occidentale del territorio comunale.\nClima.\nI 2247 gradi giorno registrati nel centro di Roccalbegna includono l'intero territorio comunale in zona E, consentendo l'accensione degli impianti di riscaldamento nel periodo 15 ottobre-15 aprile per un massimo di 14 ore giornaliere.\nIn base ai dati medi disponibili per il trentennio 1951-1980 per le stazioni meteorologiche situate all'interno del territorio comunale e di seguito riportati nella tabella, la temperatura media annua varia dai +11,1\u00a0\u00b0C di Triana (767 metri s.l.m.) ai +13,7\u00a0\u00b0C di Usi (370 metri s.l.m.), passando per i +12,9\u00a0\u00b0C di Roccalbegna a 525 metri s.l.m. e per i +13,0\u00a0\u00b0C di Cana a 502 metri s.l.m.; mentre le precipitazioni medie annue, pur risultando quasi ovunque superiori ai 1000\u00a0mm per l'effetto stau dovuto alla presenza di vicine vette montuose, variano tra i 1.042\u00a0mm di Usi e i 1.264\u00a0mm di Roccalbegna.\nStoria.\nIl paese, di origini medievali, fu possesso della famiglia Aldobrandeschi nel Duecento, prima di passare alla fine del secolo sotto il dominio di Siena, sotto la cui giurisdizione rimase fino alla met\u00e0 del Cinquecento.\nCon la caduta della Repubblica di Siena, i Medici si impossessarono di Roccalbegna e la cedettero alla contea di Santa Fiora. Nella seconda met\u00e0 del Seicento, l'abitato pass\u00f2 alla famiglia senese dei Bichi, rimanendo sotto il loro controllo fino al tardo Settecento quando divenne un libero comune del Granducato di Toscana.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2009 la popolazione straniera residente era di 116 persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nTradizioni e folclore.\nL'antico rito del fuoco, la \"Focarazza\", si tiene a Santa Caterina la sera del 24 novembre, cio\u00e8 la vigilia del \"compleanno\" di santa Caterina d'Alessandria, il parroco del piccolo centro s'inerpica in processione sul poggio che lo sovrasta e benedice una normale catasta di fascine e legna in mezzo alla quale \u00e8 conficcato un lungo palo di cerro, il cosiddetto \"stollo\".\nAl termine della cerimonia religiosa si appicca il fuoco alla catasta e si lascia che le fiamme si alzino al cielo, ad illuminare una campagna ormai avvolta nell'oscurit\u00e0 della sera. Quando il fuoco diminuisce d'intensit\u00e0 entrano in azione gli uomini di Santa Caterina, divisi in gruppi a seconda della contrada d'appartenenza. Ogni partecipante s'impegna, in una sorta di ancestrale rito purificatore, a sfidare il calore e il fumo per tentare di impadronirsi dello \"stollo\" e portarlo nel proprio rione.\nSuccessivamente il tronco viene tagliato in tanti pezzi quanti sono stati i partecipanti, cos\u00ec ognuno pu\u00f2 portare a casa una porzione di dell'oggetto.\nIn seguito ogni pezzo verr\u00e0 messo a bruciare nel caminetto di casa e quando le fiamme lo avranno del tutto consumato si prenderanno le ceneri che poi saranno disperse nei campi e negli orti quale auspicio per una fertile stagione agricola.\nCultura.\nMusei.\nI due complessi museali fanno parte della \"Rete museale della Maremma\" (Colline del Fiora e dell'Albegna).\nCucina.\nUn prodotto tipico locale \u00e8 il biscotto salato di Roccalbegna.\nGeografia antropica.\nFrazioni.\nAnche se non si trattano a tutti gli effetti di frazioni comunali sono da ricordare le localit\u00e0 e gli agglomerati di Case Galli, Il Cecio, La Croce e Usi."}
{"id": "28837", "revid": "439868", "url": "https://it.wikipedia.org/wiki?curid=28837", "title": "Montieri", "text": " \nMontieri \u00e8 un comune italiano di abitanti della provincia di Grosseto in Toscana. \nSi trova nel territorio delle Colline Metallifere grossetane ed \u00e8 noto per i grandi giacimenti di pirite piombo e argento sfruttati sino agli anni novanta del XX secolo, quando fu chiusa la miniera di Campiano presso Boccheggiano.\nGeografia fisica.\nTerritorio.\nIl territorio di Montieri \u00e8 caratterizzato da grandi superfici boschive, che in passato hanno rappresentato la principale fonte di approvvigionamento del combustibile necessario all'attivit\u00e0 mineraria e la materia prima indispensabile alla realizzazione di armature per gallerie e costruzioni intorno alle miniere.\nIl Poggio di Montieri (altezza 1052 m) ha sempre suscitato molto interesse dal punto di vista geologico e naturalistico; la sua costituzione geologica \u00e8 simile a quella delle vicine Cornate di Gerfalco: ricco di varie specie di pietra alberese (o \"sasso di calcina\") e di calcare. Da segnalare anche il poggio Ritrovoli (altezza 1015 m), punto pi\u00f9 alto delle Carline di Travale. Le Cornate di Gerfalco con 1060\u00a0m di altezza costituiscono il rilievo pi\u00f9 alto delle colline metallifere. Dal bacino idrografico delle Cornate, delle Carline e del Poggio di Montieri nasce il fiume Cecina. Dal versante meridionale del poggio di Montieri nasce un ramo del fiume Merse, denominato Savioli; sulla cima troneggia una monumentale croce di ferro, eretta nel 1961.\nNelle quote pi\u00f9 basse, data la relativa vicinanza dal mare e la bassa quota, vivono specie mediterranee come i lecci, le sughere e un sottobosco di erica e ginestra; salendo di quota compaiono essenze tipicamente submontane come i cerri, roverelle e ampi castagneti.\nLe relazioni di viaggio sette - ottocentesche fanno riferimento ai numerosi minerali reperiti in zona: tra essi le formazioni cristalline note come i \"cristalli di Montieri\" citati dal Targioni Tozzetti nel 1770.\nIn antiche discariche, poste nei pressi di pozzi ormai riempiti dal materiale accumulatosi nel tempo, fu notata da Emanuele Repetti, nella prima met\u00e0 dell'Ottocento, la presenza di galena e tetraedrite argentifere, calcopirite, pirite e altri minerali.\nClima.\nI 2500 gradi giorno registrati nel centro di Montieri consentono in tutto il territorio comunale, incluso in zona E, l'accensione degli impianti di riscaldamento nel periodo 15 ottobre-15 aprile per un massimo di 14 ore giornaliere.\nIn base ai dati medi disponibili per il trentennio 1951-1980 per le stazioni meteorologiche situate all'interno del territorio comunale e di seguito riportati nella tabella, la temperatura media annua varia dai +11,7\u00a0\u00b0C di Gerfalco (732 metri s.l.m.) ai +13,4\u00a0\u00b0C di Travale (521 metri s.l.m.), passando per i +12,1\u00a0\u00b0C di Boccheggiano a 664 metri s.l.m.; mentre le precipitazioni medie annue, pur risultando quasi ovunque superiori ai 1000\u00a0mm per l'effetto stau dovuto alla presenza di vicine vette montuose delle Colline Metallifere, variano tra i 1.047\u00a0mm di Gerfalco e i 1.168\u00a0mm di Boccheggiano.\nOrigini del nome.\nIl nome deriva da \"Mons aeris\", che significa \"monte del rame\", e quindi \u00e8 collegato alle risorse minerarie della zona, le Colline Metallifere. Montieri \u00e8 citato per la prima volta nel 973 in un atto di vendita di Lamberto Aldobrandeschi.\nStoria.\nMontieri, al centro di una ricca vegetazione di boschi di querce, faggi e castagni, \u00e8 adagiato sul fianco settentrionale del monte che porta lo stesso nome.\nDi questo paese, forse preceduto da un insediamento di origine etrusca, si hanno notizie dall'896, quando il marchese di Toscana Adalberto II il Riccio ne don\u00f2 il territorio, incluse le miniere, al vescovo di Volterra Arboino: i vescovi di Volterra esercitarono quindi, almeno teoricamente, i diritti giurisdizionali su Montieri per quattro secoli.\nIn realt\u00e0 Montieri fu, dall'alto medioevo sino all'inizio del '400, il maggior fornitore europeo di una risorsa cruciale per i commerci: l'argento. Quindi, per la ricchezza dei suoi giacimenti, la classe mercantile senese esercit\u00f2 su Montieri un'influenza costante, contestata dai poteri feudali, e da quelli concorrenti delle citt\u00e0 circostanti. I mercanti senesi nel 1181 acquistarono un quarto delle terre e del castello. L'argento era una materia prima richiesta sui mercati in medio oriente, ma soprattutto permetteva, attraverso la monetazione, di dominare i mercati finanziari. Il contratto fu prorogato a causa della critica situazione economica in cui versavano i vescovi di Volterra, che per finanziare i propri debiti, nel corso del Duecento, avevano ipotecato e concesso in appalto ai banchieri senesi le miniere d'argento.\nIncalzati da Siena, coinvolti nelle lotte tra i Pannocchieschi, cui erano legati, pressati dal nascente Comune massetano, i vescovi erano insidiati anche dalla organizzazione comunale locale, regolamentata da patti giurati nel 1216, nel 1219 e nel 1221-1222. Il giuramento del 1219, detto \"breve\", \u00e8 importante anche dal punto di vista storico-letterario, in quanto si tratta dell'unico \"breve\" in volgare, forse destinato ad essere letto pubblicamente al popolo, prima della traduzione in latino. Questi documenti, conservati nell'Archivio Diocesano di Volterra, pubblicati da Gioacchino Volpe, sono preziosi per il graduale e progressivo delinearsi del regime comunale.\nLe prime forme comunitative, a Montieri, sembrano risalire all'inizio del XIII secolo, e consistono in un patto tra le famiglie gentilizie degli Ugorazi e dei Bruccardi, discendenti probabilmente dei funzionari, posti da Siena e dal vescovo di Volterra nel 1181, a guardia del castello. Il \"Comune\", in questa fase, \u00e8 questo semplice patto, che assume varie denominazioni ( \"compagnia\", \"\"coniuratio\", \"societas\"\") tra alcuni cittadini, con la funzione di garantire mutuo appoggio e difesa agli aderenti. Dunque lontano dal configurarsi come ente pubblico territoriale quale \u00e8 oggi. A Montieri le due \"compagnie\", legate agli Ugorazi e ai Bruccardi, con la presenza di altre famiglie che costituivano l'aristocrazia del castello, formavano il gruppo dei \"Lambardi\" (il che indica chiaramente la discendenza longobarda), una casata ancor oggi esistente. Successivamente le due \"compagnie\" si fusero, capeggiate da un \"dominus\". I \"soci\" versavano un tributo annuo d'argento, e non palesavano dichiarate opposizioni alle prerogative feudali del vescovo. Infatti le \"compagnie\", avendo conquistato posizioni di potere, conseguirono l'emancipazione del comune dai poteri feudali del vescovo, con un percorso anomalo rispetto, ad esempio, alla vicina Massa. A questo periodo risale l'attivit\u00e0 della zecca di Montieri: gi\u00e0 nel 1214 il vescovo di Volterra Pagano aveva concesso ad una \"compagnia\" di fiorentini, Cambi e Cavalcanti, la facolt\u00e0 di battere moneta. Notizie pi\u00f9 certe su attivit\u00e0 di conio si hanno intorno alla met\u00e0 del XIII secolo; la moneta coniata, nota come \"grosso di Montieri\", avrebbe avuto inciso sul retro il nome di Ranieri vescovo, e sul verso la legenda \"Crux est victoria nostra\" (La croce \u00e8 la nostra vittoria). Le contese tra Siena e Volterra per Montieri cessarono con l'intervento dell'Imperatore Federico II, che nel 1243 affitt\u00f2 le miniere, riservandosi giurisdizione e custodia del castello, ma dopo la sua morte Montieri e le sue miniere tornarono al vescovo di Volterra.\nNel 1326, dopo essere stato espugnato e distrutto dai Massetani, il castello cadde sotto il dominio senese, e fu firmato un atto di sottomissione a Siena. Nel 1364 furono abbattute le mura, ricostruite nel 1371. Al principio del XV secolo la scoperta di importanti giacimenti d'argento in Tirolo manda in crisi l'industria estrattiva, in via di esaurimento gi\u00e0 dalla fine del XIII secolo. Crisi che port\u00f2 ad un generale decadimento del paese; dal XV secolo le attivit\u00e0 economiche furono costituite dall'agricoltura, dall'allevamento e dallo sfruttamento dei boschi.\nCaduta la Repubblica senese nel 1555, Montieri entra a far parte del Granducato mediceo: nel 1608 venne eretto a Marchesato da Ferdinando I, insieme a Boccheggiano. A Biagio Capizucchi, primo Marchese di Montieri, si deve il restauro della chiesa di San Giacomo Apostolo (1614), da molti anni abbandonata, e la sistemazione dalla sepoltura del Beato Giacomo nella chiesa stessa. Dopo la morte di Biagio Capizzucchi, il popolo di Montieri chiese al Granduca che venissero mantenuti gli statuti e i privilegi in vigore. Cos\u00ec avvenne, e Montieri per tutto il XVII secolo fu governato dai vecchi atti normativi rielaborati e raccolti nei suoi \"statuti\" del Cinque-Seicento, che mantennero lo spirito di tradizionale autonomia gi\u00e0 presente nei \"brevi\" del XIII secolo.\nNel 1621 il Marchesato pass\u00f2 ai Duchi Salviati, godendo di un lungo periodo di tranquillit\u00e0. Riacquist\u00f2 la titolarit\u00e0 delle funzioni amministrative, svolte nel Palazzo di Giustizia, costruito in quell'epoca. I Salviati si occuparono attivamente del governo di Montieri; a loro si devono molte costruzioni, oltre al Palazzo di Giustizia l'ampliamento del paese oltre le vecchie mura, la sistemazione di numerose strade, la Casa dei Papi, che insieme ai Mattii erano gli amministratori dei Duchi Salviati.\nNel 1749 il Marchesato fu soppresso. Con le riforme di Pietro Leopoldo e la suddivisione dello Stato di Siena in due province, la Senese Superiore e la Senese Inferiore con capoluogo rispettivamente a Siena e a Grosseto. Montieri affer\u00ec alla prima. Montieri in questo periodo fu un tranquillo borgo rurale, sorretto soprattutto da una buona organizzazione amministrativa e civica. Giovanni Targioni Tozzetti, a fine Settecento, (\"Relazioni di alcuni viaggi fatti in diverse parti della Toscana\") pur constatandone la svantaggiosa posizione geografica, ammette che \"con tutto ci\u00f2 \u00e8 molto abitato, vi sono molte famiglie ricche (...) sono molti Poderi, e Domesticheti; in alto poi sono vasti Castagneti, dai quali i paesani ritraggono ampie raccolte\" e adduce il motivo di tanta popolosit\u00e0 all'esistenza dello Statuto Municipale, che \"proibisce ai forestieri (...) d'acquistare beni stabili in quel Territorio (...) Quasi ognuno possiede terreni (...) In somma tutti trovano il campamento dentro al paese, e non sonno costretti a cercarcarselo fuori dalla patria\".\nSuccessivamente non vengono registrati eventi di rilievo, tranne alcuni dissapori con i paesi vicini. Dal diario di un falegname del paese, Giacomo Fabbri, si ricavano notizie sulla presenza dei Francesi in Toscana e degli avvenimenti relativi alla \"bufera\" napoleonica; dopo la Restaurazione, nel 1833 furono annesse al territorio di Montieri le frazioni di Travale e Gerfalco.\nDa segnalare, in epoca risorgimentale, un indirizzo di adesione al governo di Vittorio Emanuele II, il primo di tutta la provincia di Grosseto (29 dicembre 1859).\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2009 la popolazione straniera residente era di 291 persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nCultura.\nParco Nazionale Tecnologico Archeologico delle Colline Metallifere Grossetane.\nMontieri \u00e8 uno dei sette Comuni che compongono il Parco Tecnologico Archeologico delle Colline Metallifere Grossetane. Le finalit\u00e0 istituzionali del Parco riguardano il recupero, la conservazione e la valorizzazione del patrimonio ambientale, storico-culturale e tecnico-scientifico delle Colline Metallifere, segnate in particolar modo dall'esperienza mineraria\nI siti di competenza nel territorio comunale di Montieri sono:\nLa porta del Parco cio\u00e8 il centro di accoglienza e informazioni all'interno del comune di Montieri \u00e8 situata presso il Teatro di Boccheggiano.\nGeografia antropica.\nFrazioni.\nDa ricordare la localit\u00e0 di Campiano, Gabellino, La Fabbrica e Le Fornaci.\nEconomia.\nSfruttamento minerario.\nLo sfruttamento delle miniere di rame e d'argento risale probabilmente ad epoca etrusca, ma conobbe il suo massimo splendore nel medioevo: pozzi di estrazione sono disseminati in molte zone del Poggio di Montieri, la \"Buca delle Fate\" \u00e8 l'esempio meglio conservato di pozzo medioevale; le aree di estrazione maggiormente conservate, si trovano nel settore sud-est del paese. I filoni mineralizzati, principalmente, erano costituiti da solfuri misti di piombo, zinco, ferro, rame e ferro, bismuto (galena, blenda, pirite, calcopirite, tetraedrite). Oltre ai minerali venivano estratti anche diaspro, quarzo, marmo rosso.\nLe miniere nel IX secolo divennero possesso del vescovo di Volterra, che le amministr\u00f2 per circa quattro secoli. I cavatori pagavano ai proprietari dei terreni la \"decima\", cio\u00e8 un censo annuale in minerale sulla base della quantit\u00e0 estratta. A sua volta il vescovo, che riceveva un corbello ogni quattro di minerale estratto, doveva all'impero un censo annuale. Inoltre vi era da pagare uno \"jus corbelli\", una tassa per l'uso che i cavatori facevano delle misure e dei pesi regolamentari, possesso esclusivo del vescovo. Lo sfruttamento delle miniere fu di grande utilit\u00e0 anche per Siena, che preso possesso del territorio di Montieri, oltre all'argento, il rame e il piombo traeva dal castello anche il marmo rosso, con cui \u00e8 stata decorata la facciata del Duomo ed \u00e8 stato eseguito il pavimento di Santa Maria in Provenzano. Un impoverimento dell'attivit\u00e0 mineraria \u00e8 documentato gi\u00e0 alla fine del XIII secolo: l'abbandono definitivo delle miniere coincise con la grande crisi di fine Trecento, preceduta dalla peste del 1348 e dalla successiva carestia. Nuove ricerche e tentativi di escavazione si tennero durante il XV secolo ma, limitati e di scarso successo, non fermarono la decadenza di Montieri come centro minerario.\nIntorno alla met\u00e0 del Settecento, sulla base di ricerche di Giovanni Targioni Tozzetti, un imprenditore livornese affid\u00f2 nel 1753 a Giovanni Arduino, noto direttore di miniere veneto, la direzione della miniera Le Carbonaie. Furono costruiti una fonderia e alcuni edifici destinati ad abitazioni e uffici per il direttore, ma la miniera chiuse per la scarsa produttivit\u00e0; l'Arduino scopr\u00ec anche altri giacimenti, ma non raggiunse mai i risultati sperati. Comunque la planimetria della zona, che lui stesso elabor\u00f2 costitu\u00ec la base conoscitiva per i successivi interventi messi in opera. Nel 1836 l'imprenditore francese Luigi Porte cerc\u00f2 di riattivare, senza successo, le antiche cave intorno al paese; altri tentativi seguirono nel 1840.\nLe ricerche furono riprese nel 1899 da parte della Societ\u00e0 Montecatini, che indag\u00f2 prevalentemente sui lavori pi\u00f9 antichi: furono riaperte tre gallerie (Santa Maria, San Giacomo, Madonna dei Castagni), ma i filoni furono trovati completamente privi di minerale. La principale ricchezza del comune \u00e8 sempre stata legata all'attivit\u00e0 estrattiva della frazione di Boccheggiano, conclusasi solo nel 1994 con la chiusura della miniera di Campiano.\nSport.\nCalcio.\nLa principale squadra di calcio della citt\u00e0 \u00e8 l\"'A.C. Montieri A.S.D.\" che milita nel girone F toscano di 2\u00aa Categoria."}
{"id": "28841", "revid": "118834", "url": "https://it.wikipedia.org/wiki?curid=28841", "title": "E-Mail", "text": ""}
{"id": "28849", "revid": "640277", "url": "https://it.wikipedia.org/wiki?curid=28849", "title": "Globalizzazione", "text": "La globalizzazione (conosciuta anche come mondializzazione) \u00e8 il fenomeno causato dall'intensificazione degli scambi economico-commerciali e degli investimenti internazionali su scala mondiale che, nei decenni tra XX e XXI secolo, sono cresciuti pi\u00f9 rapidamente dell'economia mondiale nel suo complesso, con la conseguenza di una tendenzialmente, sempre maggiore, interdipendenza delle economie nazionali, che ha portato anche a interdipendenze sociali, culturali, politiche, tecnologiche e sanitarie i cui effetti positivi e negativi hanno una rilevanza planetaria, unendo il commercio, le culture, i costumi, il pensiero e beni culturali. \nSecondo alcuni, tra gli aspetti positivi della globalizzazione vanno evidenziati la velocit\u00e0 delle comunicazioni e della circolazione di informazioni, l'opportunit\u00e0 di crescita economica per nazioni a lungo rimaste ai margini dello sviluppo economico mondiale, la contrazione della distanza spazio-temporale e la riduzione dei costi per l'utente finale grazie all'incremento della concorrenza su scala planetaria.\nNella visione di altri, gli aspetti negativi di tale processo sono lo sfruttamento, il degrado ambientale, il rischio dell'aumento delle disparit\u00e0 sociali, la perdita delle identit\u00e0 locali, la riduzione della sovranit\u00e0 nazionale e dell'autonomia delle economie locali, la diminuzione della privacy.\nPolitologi, filosofi, economisti e storici di varia nazionalit\u00e0, hanno espresso i loro pareri sul globalismo, che pu\u00f2 essere considerato un processo economico, sociale e politico simile alla globalizzazione nonch\u00e9 su mondialismo e mondializzazione, che sono altri fenomeni paralleli e conseguenti alla globalizzazione.\nDefinizione.\nLa globalizzazione \u00e8 il frutto di un processo economico per il quale mercati, produzioni, consumi e anche modi di vivere e di pensare vengono connessi su scala mondiale, grazie ad un continuo flusso di scambi che li rende interdipendenti e tende a unificarli. Questo processo dura da tempo e negli ultimi trent'anni (1980-2010) ha avuto una forte accelerazione in concomitanza con la terza rivoluzione industriale.\nIl termine \"globalizzazione\" \u00e8 un neologismo utilizzato dagli economisti per riferirsi prevalentemente agli aspetti economici delle relazioni fra popoli e aziende multinazionali. Il fenomeno, invece, va inquadrato anche nel contesto delle complesse interazioni su scala mondiale che, soprattutto a partire dagli anni Ottanta, in questi ambiti hanno avuto una sensibile accelerazione. Il termine \"globalizzazione\" deriva dalla parola inglese \"globalize\" (\"globalizzare\"), che si riferisce all'ascesa di una rete internazionale di sistemi economici.\nUno dei primi utilizzi conosciuti del termine fu trovato in una pubblicazione del 1930, intitolata \"Towards New Education\", dove denotava una visione olistica dell'esperienza educativa umana. Un termine correlato, \"corporate giants\", fu coniato da Charles Taze Russell (della Watch Tower Bible and Tract Society) nel 1897, per riferirsi agli ampi trust nazionali e altre grosse imprese del tempo. \nDagli anni Sessanta, entrambi i termini iniziarono a essere utilizzati come sinonimi dagli economisti e altri sociologi. L'economista Theodore Levitt \u00e8 largamente riconosciuto per aver coniato il termine in un articolo intitolato \"Globalization of Markets\", che apparve nel numero del maggio-giugno 1983 della \"Harvard Business Review\". Comunque, il termine \"globalizzazione\" era gi\u00e0 in uso prima di questa circostanza (almeno dal 1944) ed era utilizzato dagli studiosi gi\u00e0 dal 1981. Levitt pu\u00f2 essere riconosciuto per averlo reso popolare e averlo portato all'audience del business mainstream durante la seconda met\u00e0 degli anni Ottanta. \nFin dalla sua introduzione, il concetto di globalizzazione ha ispirato definizioni e interpretazioni competitive, con antecedenti risalenti ai grandi moti commerciali e imperiali lungo l'Asia e l'Oceano Indiano dal XV secolo in poi. A causa della complessit\u00e0 del concetto, i progetti di ricerca, gli articoli e le discussioni spesso restano focalizzati su un singolo aspetto della globalizzazione.\nNella comunit\u00e0 dei sociologi:\nNei primi anni Duemila, il dibattito sul concetto di globalizzazione si \u00e8 infittito e ha coinvolto in misura sempre maggiore filosofi e sociologi. Alcuni hanno proposto di distinguere tra un approccio descrittivo e uno normativo al problema.\nDal punto di vista descrittivo si pu\u00f2 distinguere tra:\nDal punto di vista normativo si pu\u00f2 distinguere tra:\nInoltre, nel 2000, il Fondo Monetario Internazionale ha identificato quattro aspetti base della globalizzazione: commercio e transazioni, movimenti di capitale e investimento, migrazione e movimenti di persone, e la diffusione della conoscenza. Sfide ambientali come il riscaldamento globale, il risparmio dell'acqua e l'inquinamento dell'aria, e l'eccesso di pesca oceanica, sono connesse alla globalizzazione.\nNell'immaginario collettivo la globalizzazione \u00e8 spesso percepita come un fenomeno progressivo, che si \u00e8 andato sviluppando nel tempo in modo naturale e che vede la condizione attuale nei suddetti ambiti come una fase intermedia tra un generico passato e un vago futuro. Ma se con globalizzazione ci si riferisce a un fenomeno specifico degli ultimi decenni, il concetto \u00e8 tutt'altro che univoco e consolidato, anche se \u00e8 entrato a far parte del lessico comune e i media di massa ne fanno larghissimo uso.\nPer quanto riguarda l'economia, per esempio, diversi autori sottolineano che il sistema degli scambi internazionali era pi\u00f9 \"globalizzato\" negli anni precedenti il 1914 di quanto non sia attualmente, che i sistemi economici sono comunque fondamentalmente a base nazionale e anche quelli di dimensione tendenzialmente continentale presentano diversi aspetti di chiusura (ad esempio le politiche protezionistiche dell'Unione Europea in ambito agricolo). D'altra parte, Amartya Sen sostiene che i processi di globalizzazione sono in corso da almeno un millennio, affogando cos\u00ec il concetto e le pratiche che lo sottendono nel \"mare magnum\" della lunga durata. Anche questo invita a maneggiare il concetto con una certa cautela.\nAutori come Arjun Appadurai e Giulio Angioni invitano anche a un uso neutro della nozione di globalizzazione, non solo in quanto fenomeno vario con aspetti negativi e/o positivi a seconda delle circostanze e dei punti di vista, ma indicando anche che proprio la globalizzazione innesca spesso una domanda globale di particolarit\u00e0 locali.\nStoria.\nFino alla crisi petrolifera del 1973, lungo tutta la fase di grande prosperit\u00e0 attraversata dai paesi pi\u00f9 sviluppati, l'economia mondiale aveva acquisito un carattere compiutamente internazionale, ma non ancora transnazionale. Le singole aziende, pur commercializzando i propri prodotti in tutto il mondo, svolgevano la maggior parte dell'attivit\u00e0 ancora all'interno dei confini dei rispettivi Stati. Dalla fine degli anni Settanta questo scenario cominci\u00f2 a cambiare, nella direzione di un'economia completamente globalizzata, segnata da una nuova divisione internazionale del lavoro, affollata di societ\u00e0 multinazionali e transnazionali. Nel XXI secolo un ulteriore e sensibile impulso alla globalizzazione \u00e8 stato dato dalle tecnologie informatiche e dalla diffusione capillare della rete Internet.\nGlobalizzazione arcaica.\nL'espressione \"globalizzazione arcaica\" convenzionalmente esprime la fase della storia della globalizzazione che include eventi e sviluppi dai tempi delle prime civilt\u00e0 fino all'incirca il XVII secolo. \u00c8 utilizzata per descrivere le relazioni fra le comunit\u00e0 e gli Stati e come esse si sono originate, attraverso la diffusione geografica di idee e norme sociali sia a livello locale, sia a livello regionale.\nNello schema seguente, vengono posti tre prerequisiti principali per il verificarsi della globalizzazione. La prima \u00e8 l'idea delle origini orientali, che mostra come gli Stati occidentali abbiano adottato e implementato principi acquisiti dall'Oriente. Senza le idee tradizionali dell'Oriente, la globalizzazione occidentale non sarebbe emersa allo stesso modo. La seconda \u00e8 la distanza. Le interazioni fra gli Stati non rientravano in una scala globale e molto spesso erano confinate in Asia, Nord Africa, il Medio Oriente, e certe parti d'Europa. Durante la prima globalizzazione, era difficile per gli Stati interagire gli uni con gli altri, a meno che non fossero in vicina prossimit\u00e0. Eventualmente, gli avanzamenti tecnologici permisero agli Stati di sapere dell'esistenza degli altri, e un'altra fase della globalizzazione fu capace di verificarsi. La terza ha a che fare con l'interdipendenza, stabilit\u00e0, e regolarit\u00e0. \nSe uno Stato non \u00e8 dipendente da un altro, allora non c'\u00e8 alcun modo, per qualunque Stato, di essere mutualmente influenzato dall'altro. Questa \u00e8 una delle forze trainanti che stanno dietro le connessioni e il commercio globali; senza di essa, la globalizzazione non sarebbe emersa allo stesso modo, e gli Stati sarebbero ancora dipendenti in base alla propria produzione e risorse per funzionare. Questo \u00e8 uno degli argomenti che circondano l'idea di una primitiva globalizzazione. Si sostiene che la globalizzazione arcaica non funzion\u00f2 in una maniera similare a quella della globalizzazione moderna perch\u00e9 gli Stati non erano, allora, interdipendenti gli uni con gli altri come lo sono oggi.\nAlla globalizzazione arcaica viene apposta anche una natura \"multi-polare\", nel senso che coinvolse la partecipazione attiva di non-europei. Poich\u00e9 precedette la Grande Divergenza (il miracolo europeo) del XIX secolo, nel quale l'Europa occidentale ottenne un vantaggio sul resto del mondo in termini di produzione industriale e output economico, la globalizzazione arcaica fu un fenomeno guidato non solo dall'Europa ma anche da altri centri sviluppati economicamente del Vecchio Mondo come Gujarat, Bengala, la Cina costiera, e il Giappone.\nLo storico dell'economia e sociologo tedesco Andre Gunder Frank sostiene che una forma di globalizzazione ebbe inizi\u00f2 con l'ascesa dei collegamenti commerciali fra Sumer e la civilt\u00e0 della valle dell'Indo, durante il III millennio a.C. Questa globalizzazione arcaica permase nell'Et\u00e0 ellenistica, quando i centri urbani commerciali spedirono la cultura greca verso l'India e la Spagna, includendo Alessandria e le altre citt\u00e0 alessandrine. Nel primo periodo, la posizione geografica della Grecia e la necessit\u00e0 di importare il grano, forzarono i Greci a impegnarsi nel commercio marittimo. Il commercio nell'antica Grecia era ampiamente senza restrizioni: lo Stato controllava solo il rifornimento del grano.\nIl commercio lungo la Via della Seta fu un fattore significativo dello sviluppo delle civilt\u00e0 della Cina, del subcontinente indiano, Persia, Europa, e Arabia, aprendo interazioni politiche ed economiche a lunga distanza tra di esse. Sebbene la seta fosse l'oggetto maggiormente commerciato dalla Cina, venivano commerciati molti altri beni, come religioni, filosofie sincretistiche, e varie tecnologie. Perfino alcune malattie viaggiarono lungo la Via della Seta. Oltre al commercio economico, la Via della Seta serv\u00ec come mezzo di comunicazione per scambi culturali tra le civilt\u00e0 che si incontravano lungo la propria rete. Il movimento di persone, come rifugiati, artisti, artigiani, missioni, rapinatori, e emissari, sfoci\u00f2 nello scambio di religioni, arti, lingue, e nuove tecnologie.\nProto-globalizzazione.\nCon l'espressione \"prima globalizzazione moderna\" o \"proto-globalizzazione\" si intende un periodo della storia della globalizzazione che all'incirca \u00e8 contenuto tra i secoli XVII e XIX. Il concetto di \"proto-globalizzazione\" fu introdotto per la prima volta dagli storici A.G. Hopkins e Christopher Bayly. Il termine descrive la fase caratterizzata da crescenti collegamenti commerciali e scambio culturale che caratterizz\u00f2 il periodo immediatamente antecedente l'avvento dell'alta \"globalizzazione moderna\" nel tardo XIX secolo. Questa fase della globalizzazione fu caratterizzata dall'ascesa degli imperi marittimi europei, nel XVI e XVII secolo (prima l'impero portoghese e spagnolo, in seguito quello olandese e britannico). Nel XVII secolo, il commercio mondiale si svilupp\u00f2 ulteriormente quando furono istituite compagnie qualificate come la Compagnia britannica delle Indie orientali (fondata nel 1600) e la Compagnia olandese delle Indie orientali (fondata nel 1602, spesso descritta come la prima corporazione multinazionale per cui fossero offerte azioni).\nLa prima globalizzazione moderna si distingue da quella moderna sulla base dell'espansionismo, il metodo di gestione del commercio globale, e il livello di scambio dell'informazione. Il periodo \u00e8 segnato da organizzazioni commerciali come la compagnia britannica delle Indie orientali, lo spostamento dell'egemonia verso l'Europa occidentale, l'ascesa di conflitti di vasta scala tra potenti nazioni come per esempio la Guerra dei Trent'anni, e quella di nuove merci \u2012 come gli schiavi o i metalli preziosi. Il commercio triangolare rese possibile all'Europa l'acquisizione di risorse dentro l'emisfero occidentale. Il primo commercio moderno e le prime comunicazioni coinvolsero un vasto gruppo di popoli, fra cui europei, musulmani, indiani, sudest asiatici, e mercanti cinesi, in particolare nella regione dell'Oceano Indiano.\nGlobalizzazione moderna.\nDurante il XIX secolo, la globalizzazione si avvicin\u00f2 alla sua forma attuale come risultato diretto della Rivoluzione industriale. L'industrializzazione permise la produzione standardizzata di oggetti per la casa impiegando le economie di scala mentre la rapida crescita della popolazione creava una costante domanda di beni. Nel corso del secolo, le navi a vapore ridussero significativamente il costo dei trasporti internazionali e quelli ferroviari fecero altrettanto con i trasporti nell'entroterra. La rivoluzione dei trasporti si verific\u00f2 circa tra il 1820 e il 1850. Pi\u00f9 e pi\u00f9 nazioni abbracciarono il commercio internazionale. La globalizzazione in questo periodo venne modellata in modo decisivo dall'imperialismo di fine secolo, rivolto verso l'Africa e l'Asia.\nDopo la Seconda guerra mondiale, il lavoro dei politici port\u00f2 agli accordi della Conferenza di Bretton Woods, nella quale i maggiori governi costituirono il framework della politica monetaria internazionale, del commercio, e della finanza, e venne considerata la fondazione di svariate istituzioni internazionali per facilitare la crescita economica, abbassando le barriere commerciali. Inizialmente, l'Accordo Generale sulle Tariffe ed il Commercio (GATT), port\u00f2 a una serie di accordi per rimuovere le restrizioni commerciali. Il successore del GATT fu l'Organizzazione Mondiale del Commercio (OMC), che forn\u00ec un framework per la negoziazione e la formalizzazione degli accordi commerciali e un processo per la risoluzione delle dispute. Le esportazioni raddoppiarono circa dall'8,5% del PIL totale nel 1970 al 16,2% nel 2001. L'approccio di utilizzo degli accordi globali per far progredire il commercio inciamp\u00f2 con il fallimento del Doha Development Round per la negoziazione commerciale. Molti paesi allora si spostarono verso accordi bilaterali o multilaterali minori, come lo United States \u2012 Korea Free Trade Agreement del 2011.\nA partire dagli anni Settanta, l'aviazione divenne sempre pi\u00f9 conveniente per la classe media nei paesi pi\u00f9 sviluppati. Politiche di cielo aperto e compagnie aeree a basso costo aiutarono a portare competizione nel mercato. Negli anni Novanta, la crescita delle reti di comunicazione a basso costo tagliarono il prezzo necessario alla comunicazione tra paesi differenti. Si pot\u00e9 lavorare di pi\u00f9, utilizzando un computer senza considerare la posizione sul globo. Ci\u00f2 includeva la contabilit\u00e0, lo sviluppo di software informatici, e l'ingegneria.\nI programmi di scambio interculturale per studenti divennero popolari dopo la Seconda guerra mondiale, ed erano (e sono) intesi per incrementare la comprensione e la tolleranza dei partecipanti nei confronti di altre culture, e anche per migliorarne le capacit\u00e0 linguistiche e ampliarne gli orizzonti sociali. Tra il 1963 e il 2006 il numero di studenti in un paese straniero \u00e8 cresciuto di nove volte.\nTra XIX e XX secolo, la connessione delle economie e culture mondiali crebbe molto velocemente. Rallent\u00f2 dagli anni Dieci del secolo scorso in poi a causa delle Guerre mondiali e della Guerra Fredda, ma riprese di nuovo negli anni Ottanta e Novanta. Le rivoluzioni del 1989 e la successiva liberalizzazione in molte parti del mondo sfoci\u00f2 in una significativa espansione della interconnessione globale. La migrazione e il movimento di persone pu\u00f2 essere anche evidenziata come caratteristica prominente del processo di globalizzazione. Nel periodo compreso tra il 1965 e il 1990, la quota di forza lavoro che migrava, approssimativamente raddoppi\u00f2. La maggior parte delle migrazioni si verific\u00f2 tra i paesi in via di sviluppo e quelli meno sviluppati (LDC). Quando l'integrazione economica si intensific\u00f2, i lavoratori si mossero verso aree con salari pi\u00f9 alti, e la maggior parte del mondo in via di sviluppo si orient\u00f2 verso l'economia di mercato internazionale. \nIl collasso dell'Unione Sovietica non termin\u00f2 solo la divisione del mondo instaurata con la Guerra Fredda, ma lasci\u00f2 gli Stati Uniti come il suo unico protettore, e anche come difensore del libero mercato. Crebbe anche l'attenzione nei confronti dei movimenti delle malattie, della proliferazione della cultura popolare e dei valori del consumatore, come anche la prominenza di istituzioni internazionali come le Nazioni Unite, e si cre\u00f2 coordinazione nell'azione internazionale riguardo temi come l'ambiente e i diritti umani. Altro sviluppo drammatico fu Internet, che fu fondamentale per connettere le persone nel mondo. Nel giugno 2012, pi\u00f9 di 2,4 miliardi di persone \u2012 pi\u00f9 di un terzo della popolazione mondiale \u2012 hanno utilizzato i servizi di Internet. La crescita della globalizzazione non \u00e8 mai stata cos\u00ec spianata. \nUn evento notevole \u00e8 stato la Grande Recessione del 2007, che \u00e8 associata a una crescita minore (in aree come le chiamate internazionali e l'utilizzo di Skype), o addirittura una crescita negativa temporanea (in aree come il commercio) della interconnessione globale. Il DHL Global Connectedness Index ha studiato quattro tipi principali di flussi internazionali: commercio (sia beni che servizi), informazione, persone (includendo turisti, studenti, e migranti), e capitale. Esso mostra che la profondit\u00e0 dell'integrazione globale \u00e8 caduta di circa un decimo dopo il 2008, ma dal 2013 \u00e8 stata recuperata ben al di sopra il picco pre-crac. Il rapporto inoltre riscontra un cambiamento di attivit\u00e0 economica nelle economie emergenti.\nLa societ\u00e0 globalizzata offre una complessa rete di forze e fattori che portano persone, culture, mercati, credenze e pratiche, in una crescente \u2012 se non maggiore \u2012 prossimit\u00e0.\nGlobalizzazione economica.\nIn campo economico la globalizzazione \u00e8 un fenomeno caratterizzato o causato da:\nEffetti.\nGli effetti economici e sociali della globalizzazione sono ampiamente dibattuti e controversi. Da un lato, istituzioni come la Banca Mondiale ritengono che la globalizzazione abbia portato ad una maggiore crescita a livello globale, migliorando l'economia e le condizioni sociali dei paesi in via di sviluppo mediante la liberalizzazione dei relativi mercati. Altre organizzazioni \u2012 come l'Organizzazione Internazionale del Lavoro, ma anche molte organizzazioni non governative \u2012 hanno invece una posizione molto critica, sottolineando soprattutto come la globalizzazione sia legata ad un aumento delle disuguaglianze mondiali e, in alcuni casi, della povert\u00e0. La ricerca empirica \u00e8 attualmente insufficiente e inconclusiva, sottolineando come gli effetti economici e sociali variano a seconda dei paesi e delle politiche che vengono considerate.\nIn conclusione, se il fenomeno della globalizzazione appare come un fenomeno economico-sociale inevitabile e inarrestabile \u2012 in quanto legato all'evoluzione della stessa societ\u00e0 moderna e pi\u00f9 in generale alla modernit\u00e0 \u2012 i contenuti delle politiche economiche della globalizzazione e i loro effetti sociali su povert\u00e0 e disuguaglianza potrebbero essere governati e gestiti in maniera pi\u00f9 attenta.\nGlobalizzazione spaziale.\nIl termine \"globalizzazione\" \u00e8 utilizzato anche in ambito culturale ed indica genericamente il fatto che nell'epoca contemporanea ci si trova spesso a rapportarsi con le altre culture, sia a livello individuale a causa di migrazioni stabili, sia nazionale nei rapporti tra gli Stati. Spesso ci si riferisce anche all'elevata e crescente mobilit\u00e0 delle persone con una permanenza limitata temporalmente (turisti, uomini di affari, studenti ecc.). Tra gli aspetti negativi degli scambi economico/culturali globalizzati dalle grandi industrie che producono a livello mondiale spesso le tradizioni locali vanno scomparendo. Un aspetto essenziale della globalizzazione \u00e8 dunque il movimento delle persone.\nQuando le tecnologie dei trasporti migliorarono tra il XVIII e il primo XX secolo, il tempo di viaggio e i costi diminuirono drammaticamente. Per esempio, viaggiare lungo l'Oceano Atlantico richiedeva, durante il XVIII secolo, ben cinque settimane; nel XX secolo, richiedeva solamente otto giorni. Oggi, la moderna aviazione ha reso i trasporti a lunga distanza veloci e convenienti.\nIl turismo \u00e8 il viaggiare per provare piacere. Gli sviluppi nell'infrastruttura dei trasporti e della tecnologia, come per esempio l'aereo a fusoliera larga, le compagnie aeree a basso costo, e aeroporti pi\u00f9 accessibili hanno reso molti generi di turismo pi\u00f9 convenienti. Gli arrivi dei turisti internazionali sorpassarono la pietra miliare di un miliardo di turisti (globalmente) per la prima volta nel 2012. Un visto d'ingresso \u00e8 un'autorizzazione condizionale concessa da un paese a uno straniero, permettendogli di entrare e restarvi dentro temporaneamente, o di lasciare quel paese. Alcuni paesi \u2013 come quelli dello Spazio Schengen \u2013 hanno stretto accordi con altri paesi permettendo ai cittadini di viaggiare tra di essi senza visto di ingresso. L'Organizzazione Mondiale del Turismo ha annunciato che il numero di turisti che richiedono un visto d'ingresso prima di viaggiare ha raggiunto il livello minimo assoluto nel 2015.\nL'immigrazione \u00e8 il movimento internazionale di persone che vanno in un paese di cui non sono nativi o non ne possiedono la cittadinanza in modo da risiedervi, specialmente come residenti permanenti o cittadini naturalizzati, o per accettare occupazione come lavoratori immigrati o temporaneamente come lavoratori stranieri. Secondo l'Organizzazione Internazionale del Lavoro, nel 2014 si \u00e8 stimato un numero di 232 milioni di migranti internazionali nel mondo (definiti come persone che si trovano fuori dal paese di origini per 12 mesi o pi\u00f9) e che approssimativamente met\u00e0 di essi sono economicamente attivi (cio\u00e8 sono occupati o cercano occupazione). Il movimento internazionale del lavoro \u00e8 spesso visto come importante per lo sviluppo economico. Per esempio, \"libert\u00e0 di movimento per i lavoratori dell'Unione Europea\" significa che le persone possono muoversi liberamente tra gli stati membri per vivere, studiare o pensionarsi in un altro paese.\nLa globalizzazione \u00e8 associata anche a un'ascesa drammatica dell'istruzione internazionale. Sempre pi\u00f9 studenti sono alla ricerca di un'istruzione pi\u00f9 alta in paesi stranieri e molti studenti internazionali oggi considerano lo studio d'oltremare un trampolino per la residenza permanente in un altro paese. I contributi che gli studenti stranieri fanno nell'ospitare le economie nazionali, sia culturalmente che finanziariamente, ha incoraggiato i maggiori attori del settore a implementare ulteriori iniziative per facilitare l'arrivo e l'integrazione di studenti d'oltremare, tra cui emendamenti sostanziali all'immigrazione e procedure e politiche riguardo al visto d'ingresso.\nUn matrimonio transnazionale \u00e8 un matrimonio tra persone di paesi differenti. Una gran variet\u00e0 di inconvenienti si verificano in questi casi, tra cui quelli relativi alla cittadinanza e cultura, che aggiungono complessit\u00e0 e sfide a questo tipo di relazione. In un'era di crescente globalizzazione, dove un numero crescente di persone stringono legami in reti di persone e luoghi lungo il globo, piuttosto che nella corrente localit\u00e0 geografica, le persone crescentemente si sposano attraverso i confini nazionali. Il matrimonio transnazionale \u00e8 un prodotto dovuto al movimento e migrazione di persone.\nEffetti.\nIl processo di globalizzazione, in atto al livello economico e favorito dalla capillarit\u00e0 dei trasporti, ha ripercussioni anche a livello sociale con lo scambio culturale tra civilt\u00e0 anche molto lontane e molto diverse tra loro con possibili scontri di civilt\u00e0 (ad esempio il conflitto tra Oriente e Occidente) fino a possibili guerre di religione e omogeneizzazione culturale.\nSe per alcuni il superamento dei confini spazio-temporali costituisce una fonte di arricchimento culturale, aiuta a superare il nazionalismo, il razzismo e l'etnocentrismo delle pi\u00f9 chiuse societ\u00e0 tradizionali, altri autori sottolineano, invece, gli aspetti negativi della globalizzazione: diminuzione dell\u2019autorit\u00e0 dello Stato-nazione, aumento del divario tra ricchi e poveri tra nazioni e dentro ogni nazione, frammentazione culturale, assenza di confine come spaesamento, aumento di conflitti tra culture diverse e dei fondamentalismi. Bauman sottolinea le multiformi trasformazioni racchiuse nella frase \u00abcompressione del tempo e dello spazio\u00bb ed evidenzia come i processi di globalizzazione non presentino quella unicit\u00e0 di effetti positivi loro attribuita dai sostenitori di questi mutamenti.\nIn parallelo al processo emergente di una scala planetaria per l'economia, la finanza, il commercio e l'informazione, viene quindi messo in moto un altro processo che impone dei vincoli spaziali, definito \"glocalizzazione\": \u00abla complessa e stretta interconnessione dei due processi comporta che si vadano differenziando in maniera drastica le condizioni in cui vivono intere popolazioni e vari segmenti all'interno delle singole popolazioni, ci\u00f2 che appare come conquista di globalizzazione per alcuni, rappresenta una riduzione alla dimensione locale per altri, dove per alcuni la globalizzazione segnala nuove libert\u00e0, per molti altri discende come un destino non voluto e crudele\u00bb. A livello aggregato, parlando soprattutto dei nuovi paradigmi economici e geopolitici, Aldo Giannuli ha indicato nella complessit\u00e0 la cifra distintiva dell'era della globalizzazione: \"quello che caratterizza la nostra epoca \u00e8 la compresenza, nello stesso tempo e nello stesso spazio, di tendenze spesso antitetiche che innescano effetti controintuitivi. La globalizzazione con i suoi mezzi di comunicazioni ultraveloci ha totalmente modificato le nozioni di tempo e di spazio rendendo tutto contemporaneo a s\u00e9 stesso e provocando reazioni in tempi millesimali, talvolta addirittura anticipate sulla base di aspettative, con risultati imprevedibili. Questo fa saltare del tutto le gi\u00e0 precarie aspettative di rapporti lineari causa-effetto. Ormai il mondo non \u00e8 comprensibile con la logica lineare ed impone il salto della complessit\u00e0\".\nGlobalizzazione informatico-telematica.\nCon \"globalizzazione\", ci si riferisce oltre che allo sviluppo di mercati globali, anche alla diffusione dell'informazione e dei mezzi di comunicazione come Internet, che oltrepassano le vecchie frontiere nazionali. Nello stesso campo il termine indica la progressiva diffusione delle informazioni (notiziari locali) su temi internazionali.\nPrima delle comunicazioni elettroniche, per comunicare a lunga distanza si usava la posta. La velocit\u00e0 delle comunicazioni globali, fino alla met\u00e0 del XIX secolo, era limitata dalla massima velocit\u00e0 dei servizi dei corrieri (specialmente cavalli e navi). Il telegrafo elettrico fu la prima tecnologia di comunicazione istantanea a lunga distanza. Per esempio, prima dell'invenzione del cavo transatlantico, le comunicazioni tra l'Europa e l'America potevano richiedere settimane perch\u00e9 erano le navi che trasportavano la posta attraverso l'oceano. Il primo cavo transatlantico ridusse il tempo richiesto per comunicare considerevolmente, permettendo di spedire un messaggio e di riceverne la risposta nello stesso giorno. Le connessioni telegrafiche transatlantiche furono raggiunte nel 1866.\nAntonio Meucci, il famoso e tipico emigrante italiano andato in America, deposit\u00f2 l'idea, nel 1871, di un sistema elettrico per trasmettere la voce (il telefono), da lui ideato. Questo sistema era molto simile a quello brevettato nel 1876 da A.G. Bell e presentato nello stesso anno alla famosa Esposizione centenaria di Filadelfia. In tale circostanza Bell ottenne un vero successo che gli permise di trovare i mezzi per realizzare, su scala industriale, l'apparecchiatura, creando cos\u00ec le basi dell'impresa telefonica mondiale che porta il suo nome. Nell'ottobre 1892, Bell inaugur\u00f2 la linea telefonica di 1520 km che collegava New York a Chicago.\nGuglielmo Marconi, dopo le preliminari esperienze del 1895, deposit\u00f2 il brevetto nel 1896 per il suo sistema di telegrafia senza fili a mezzo di onde elettromagnetiche, invenzione che apriva una nuova strada rivoluzionaria nel mondo delle telecomunicazioni. Nel 1899, Marconi stabilisce il primo collegamento radio tra l'Inghilterra e la Francia.\nUn succedersi di perfezionamenti nella telefonia e la radiotecnica, attorno gli anni Quaranta del XX secolo, sfocia nell'elettronica di carattere industriale. Diodi, triodi, tetrodi, pentodi, esodi, eptodi, ottodi e tubi elettronici multipli costituirono i nuovi componenti attivi per realizzare ogni tipo di circuito elettronico.\nLa storia delle telecomunicazioni via satellite cominci\u00f2 con l'utilizzazione del nostro satellite naturale: nel 1956, infatti, fu stabilito un servizio per conto della Marina militare americana fra Washington e le isole Hawaii, tramite la Luna. \u00c8 col 4 ottobre 1957 che ebbe inizio l'esplorazione del cosmo per mezzo di satelliti artificiali, con il lancio dello Sputnik 1. Il 12 agosto 1960 venne lanciato il satellite passivo per telecomunicazioni Echo, atto a riflettere, come una stazioni intermedia passiva di ponte radio, i segnali ricevuti da Terra e ancora verso Terra. Dal 1962 al 1964, venivano attuati altri esperimenti con satelliti attivi a orbita ellittica quali i famosi \"Telstar\" e \"Relay\".\nCon l'espressione terza rivoluzione industriale, si indica tutta quella serie di processi di trasformazione della struttura produttiva, e pi\u00f9 in generale del tessuto socio-economico, avvenuti nei paesi sviluppati occidentali del primo mondo nella seconda met\u00e0 del Novecento a partire dal secondo dopoguerra, e caratterizzati da una forte spinta all'innovazione tecnologica e al conseguente sviluppo economico/progresso della societ\u00e0. In generale, per quello che ci riguarda, lo sviluppo dei nuovi media ha enormemente accelerato la velocit\u00e0 di trasmissione delle conoscenze e delle informazioni, con conseguenze positive nella ricerca da un lato e nel livello di consapevolezza dell'opinione pubblica dall'altro.\nIl pi\u00f9 importante progresso in questa direzione \u00e8 stato conseguito dunque con l'invenzione di Internet, costituito da un insieme di reti di computer sparse in tutti il mondo e tra loro interconnesse. Ideato negli Stati Uniti nel 1969 con il nome di ARPANET, esso aveva originariamente scopi militari, ma a partire dagli anni Ottanta divenne il pi\u00f9 efficace mezzo di comunicazione a livello mondiale; la prima connessione in Italia risale al 1986. Internet ha consentito per esempio lo sviluppo della posta elettronica, inoltre nel 1991 \u00e8 nata la \"Grande rete mondiale\" (World Wide Web, in genere abbreviato \"www\"): si tratta di un sistema grazie al quale singoli, aziende, enti pubblici ecc. possono far conoscere la propria attivit\u00e0 e mettere a disposizione informazioni di ogni genere aprendo un sito, una sorta di spazio o contenitore di dati, accessibile via Internet da qualsiasi distanza e da qualsiasi computer a costi estremamente contenuti.\nL'economista Giancarlo Pallavicini afferma che, anche per effetto della tecnologia informatica, la globalizzazione pu\u00f2 definirsi come \u00abuno straordinario sviluppo delle possibili relazioni, non soltanto economico-finanziarie, pur preminenti, tra le diverse aree del globo, con modalit\u00e0 e tempi tali da far s\u00ec che ci\u00f2 che avviene in un'area si ripercuota anche in tempo reale sulle altre aree, pure le pi\u00f9 lontane, con esiti che i tradizionali modelli interpretativi dell'economia e della societ\u00e0 non sono in grado di valutare correntemente, anche per la simultaneit\u00e0 tra l'azione ed il cambiamento che essa produce, in un'esaltazione della dinamica degli insiemi dell'economia, sempre pi\u00f9 sollecitati al cambiamento dalla distruzione creatrice\u00bb.\nEffetti.\nOggi, grazie alle innovazioni tecnologiche del settore informatico e alle nuove competenze, si parla di \"societ\u00e0 della conoscenza\", in cui le informazioni, analizzate, comprese, teorizzate, si trasformano in un fattore produttivo e di sviluppo.\nLa rete ha fatto emergere anche l'importanza della formazione e dell'istruzione dei giovani che, se privi di opportuni strumenti critici, rischiano sia di essere sommersi da un'eccessiva offerta di informazioni non adeguatamente selezionate, sia di confondere l'informazione con una conoscenza capace di far conseguire delle abilit\u00e0. L'informazione in rete \u00e8 sempre pi\u00f9 sovrabbondante, anche a causa della progressiva convergenza dei media sugli stessi strumenti tecnici. Trovare l'informazione, recepirla e diffonderla non basta. Bisogna anche capirla e utilizzarla al meglio: da qui l'espressione \"economia della conoscenza\".\nOltre a questo, tra i prodotti della rivoluzione informatica, attinenti al tema della globalizzazione, vi sono:\nGlobalizzazione culturale.\nIl noto sociologo Marshall McLuhan ha preconizzato con largo anticipo sui tempi lo sviluppo esplosivo dei sistemi telematici e ne ha esplorato le conseguenze sull'individuo e sulla societ\u00e0. Con questi mezzi il mondo diventa sempre pi\u00f9 piccolo, tutti possono comunicare con tutti in modo praticamente istantaneo, cadono secolari barriere di spazio e tempo. Si materializza cos\u00ec il \u00abvillaggio globale\u00bb profetizzato dallo stesso McLuhan. L'uomo vive ormai in un recinto, costituito al limite dalle pareti domestiche, che ha per\u00f2 le dimensioni virtuali del mondo intero. Con il suo computer portatile pu\u00f2 tenersi informato di tutto che accade nel \u00abvillaggio\u00bb leggendo un \"giornale elettronico\" da lui scelto tra migliaia disponibili in base ai suoi interessi, le sue curiosit\u00e0, le sue esigenze di lavoro, i suoi hobby.\nL'espressione \"globalizzazione culturale\" si riferisce alla trasmissione di idee, significati, e valori in tutto il mondo, in modo tale da estendere e intensificare le relazioni sociali. Questo processo \u00e8 caratterizzato dal consumo comune di culture che vengono diffuse da Internet, dai media di cultura popolare, e dai viaggi internazionali. Ci\u00f2 si \u00e8 aggiunto ai processi di scambio di materie prime e di colonizzazione, che hanno una storia pi\u00f9 lunga circa il portare significato culturale per il globo. La circolazione delle culture consente agli individui di partecipare a relazioni sociali estese che attraversano i confini nazionali e regionali. La creazione e l'espansione di tali relazioni sociali non \u00e8 osservata soltanto su un livello materiale. La globalizzazione culturale implica la formazione di norme e conoscenze condivise con le quali le persone associano le loro identit\u00e0 culturali individuali e collettive. Essa porta una crescente interconnessione tra diverse popolazioni e culture.\nEffetti.\nUn aspetto visibile della globalizzazione culturale \u00e8 la diffusione di alcune cucine, come le catene di fast food americane. I due outlet di maggior successo, McDonald's e Starbucks, sono compagnie americane spesso citate come esempi di globalizzazione, con oltre rispettivamente 36.000 e 24.000 punti vendita operativi in tutto il mondo, nel 2015. L'indice Big Mac \u00e8 una misura informale della parit\u00e0 di potere d'acquisto tra le valute mondiali.\nIl diffusionismo \u00e8 la diffusione di oggetti culturali \u2012 come per esempio idee, stili, religioni, tecnologie, lingue, ecc... La globalizzazione culturale ha incrementato i contatti interculturali, che possono essere per\u00f2 accompagnati da una diminuzione dell'unicit\u00e0 delle comunit\u00e0 un tempo isolate. Per esempio, il sushi \u00e8 disponibile in Germania come in Giappone, ma l'Euro-Disney a Parigi richiama di pi\u00f9 il pubblico, riducendo potenzialmente la domanda per gli \"autentici\" dolci francesi. Il contributo della globalizzazione all'alienazione degli individui dalle proprie tradizioni pu\u00f2 essere modesta, se comparata all'impatto della modernit\u00e0 stessa, come asserito da filosofi esistenzialisti come per esempio Jean-Paul Sartre e Albert Camus. La globalizzazione ha espanso le opportunit\u00e0 ricreative attraverso la diffusione della cultura pop, in particolare per mezzo di Internet e della televisione satellitare.\nLa musica ha un ruolo importante nello sviluppo economico e culturale nel tempo della globalizzazione. Generi musicali come il jazz e il reggae nacquero locali e in seguito divennero fenomeni internazionali. La globalizzazione ha dato pertanto supporto al fenomeno della musica mondiale, permettendo alla musica stessa di svilupparsi in paesi particolari per poi raggiungere audience pi\u00f9 ampie. Sebbene l'espressione \"World Music\" fosse originariamente intesa per indicare la musica etnica-specifica, la globalizzazione adesso sta espandendo il suo scopo in modo tale che l'espressione spesso include sottogeneri ibridi come il \"world fusion\", il \"global fusion\", l'\"ethnic fusion\", e il worldbeat. Pratiche culturali che includono la musica tradizionale possono essere perdute o volte a una fusione di tradizioni. La globalizzazione pu\u00f2 scatenare uno stato di emergenza nei confronti di una preservazione dell'eredit\u00e0 musicale. Gli archivisti possono tentare di collezionare, registrare, o trascrivere repertori, prima che le melodie possano essere assimilate o modificate, mentre i musicisti locali possono lottare per l'autenticit\u00e0 e per preservare le tradizioni musicali locali. La globalizzazione pu\u00f2 portare i \"performer\" a scartare strumenti tradizionali. La fusione di generi pu\u00f2 diventare un interessante campo di analisi.\nUn rapporto dell'UNESCO del 2005, mostra che lo scambio culturale sta diventando pi\u00f9 frequente da parte dell'Asia Orientale, ma che i paesi occidentali sono ancora i principali esportatori di beni culturali. Nel 2002, la Cina era il terzo maggiore esportatore di beni culturali, dopo il Regno Unito e gli Stati Uniti. Tra il 1994 e il 2002 le esportazioni culturali, sia del Nord America, sia dell'Unione Europea sono diminuite, mentre quelle asiatiche sono cresciute. Fattori relativi sono il fatto che la popolazione e la regione asiatica sono svariate volte maggiori di quelle del Nord America. L'americanizzazione \u00e8 associata a un periodo di alto prestigio politico americano e a una crescita significativa di negozi, mercati e oggetti americani che vengono portati verso altri paesi. Alcuni critici della globalizzazione sostengono che essa danneggia la diversit\u00e0 delle culture. Quando la cultura di un paese dominante viene introdotta in un altro paese a causa della globalizzazione, essa pu\u00f2 rappresentare una minaccia per la diversit\u00e0 della cultura locale. Alcuni sostengono che la globalizzazione pu\u00f2 portare all'occidentalizzazione o all'americanizzazione della cultura, dove i concetti culturali dominanti dei paesi occidentali pi\u00f9 potenti economicamente e politicamente si diffondono e causano danni alle culture locali.\nProspettive.\nIbridazione.\nMolti scrittori suggeriscono che la globalizzazione culturale \u00e8 un processo storico a lungo termine che porta culture diverse in un rapporto di interrelazione. Jan Pieterse suggerisce che la globalizzazione culturale coinvolge l'integrazione e l'ibridazione umana, asserendo che \u00e8 possibile rilevare il mescolamento culturale lungo i continenti e le regioni andando indietro nel tempo di molti secoli. Essi si riferiscono, per esempio, al movimento delle pratiche religiose, della lingua e della cultura provocato dalla colonizzazione spagnola delle Americhe. L'esperienza indiana, per fare un altro esempio, rivela sia la pluralizzazione dell'impatto della globalizzazione culturale e sia la sua storia a lungo termine. Il lavoro di certi storici culturali qualifica l'eredit\u00e0 degli scrittori \u2012 in modo predominante economisti e sociologi \u2012 che hanno tracciato le origini della globalizzazione al recente capitalismo, facilitato dagli avanzamenti tecnologici.\nOmologazione.\nUna prospettiva alternativa alla globalizzazione culturale enfatizza la trasfigurazione della diversit\u00e0 mondiale in una pandemia di culture consumistiche occidentalizzate. Alcuni critici sostengono che la predominanza della cultura americana \u2012 che influenza il mondo intero \u2012 risulter\u00e0 nella fine della diversit\u00e0 culturale. Tale globalizzazione culturale potrebbe portare a una monocultura umana. Questo processo, inteso come imperialismo culturale, \u00e8 associato alla distruzione delle identit\u00e0 culturali, dominate da una cultura consumistica, omologata e occidentalizzata. L'influenza globale dei prodotti, business, e culture americani in altri paesi nel mondo \u00e8 stata chiamata appunto \"americanizzazione\". Questa influenza \u00e8 rappresentata, per esempio, dai programmi televisivi americani che vengono riproposti in tutto il mondo. Le maggiori aziende americane come McDonald's e Coca-Cola hanno svolto un ruolo cruciale nella diffusione della cultura americana per il mondo. Espressioni come \"Coca-colonizzazione\" sono state coniate per fare riferimento alla dominanza dei prodotti americani nei paesi stranieri, che alcuni critici della globalizzazione considerano come una minaccia per l'identit\u00e0 culturale di queste nazioni.\nIntensificazione dei conflitti.\nUn'ultima prospettiva alternativa sostiene che in reazione al processo di globalizzazione culturale, potrebbe apparire uno \"scontro di civilt\u00e0\". Infatti, Samuel Huntington enfatizza il fatto che mentre il mondo sta divenendo pi\u00f9 piccolo e interconnesso, le interazioni tra le persone di culture diverse potenziano la coscienza della civilt\u00e0 che a sua volta rinvigorisce le differenze. Perci\u00f2, piuttosto che raggiungere una comunit\u00e0 culturale globale, le differenze fra le culture affilate da questo processo reale di globalizzazione culturale, diverranno fonte di conflitto. Mentre non molti commentatori condividono che questo debba essere caratterizzato da uno scontro di civilt\u00e0, vi \u00e8 una generale concordanza nel fatto che la globalizzazione culturale \u00e8 un processo ambivalente che porta un intenso senso di differenza locale e contestazione ideologica.\nAlternativamente, Benjamin Barber, nel suo libro \"Jihad vs. McWorld\", discute riguardo ad una diversa \"divisione culturale\" del mondo. Nel suo libro, il McWorld rappresenta un mondo di globalizzazione, connettivit\u00e0 globale e interdipendenza, che mira a creare una \"rete globale omogenea commerciale\". Questa rete globale \u00e8 divisa in quattro imperativi: Mercato, Risorse, IT, Ecologia. Dall'altra parte, la Jihad rappresenta il tradizionalismo e il mantenimento di un'unica identit\u00e0. Mentre lo scontro di civilt\u00e0 ritrae un mondo con cinque coalizioni di Stati-nazione, \"Jihad vs. McWorld\" mostra un mondo dove le lotte prendono luogo a un livello sottonazionale. Sebbene molte delle nazioni occidentali siano capitaliste e possono essere viste come paesi del McWorld, le societ\u00e0 dentro queste nazioni potrebbero essere considerate forse \"Jihad\" e viceversa.\nNel ventunesimo secolo il mondo \u00e8 avvolto in una fitta rete di connessioni, non ha una definizione univoca; le connessioni globali che si sono istaurare ad oggi, toccano molteplici ambiti: culturale, economico, politico. Si ha questa grande variet\u00e0 di connessioni grazie allo sviluppo economico, delle infrastrutture, della tecnologia. Alcuni fenomeni cardine di questa globalizzazione sono: la dislocazione delle industrie (ci si sposta dove la mano d\u2019opera costa meno), l\u2019omogeneit\u00e0 culturale, la Guerra Globale.\nPer guerra Globale si intende la \u201cdelocalizzazione della guerra\u201d.\nDopo la Guerra Fredda si ha una concezione differente della guerra. In una societ\u00e0 globalizzata, la Guerra assume un nuovo volto, potrebbe scoppiare ovunque e in qualsiasi momento. Non si pu\u00f2 individuare un campo di battaglia fisico, non ci sono n\u00e9 un inizio n\u00e9 una fine determinati. Non vi sono pi\u00f9 le storiche \u201cdichiarazioni di guerra\u201d, che avvenivano in un preciso campo di battaglia, tra schieramenti rivali, per scopi precisi. Le crescenti interconnessioni economiche e sociali aumentano di molto la capacit\u00e0 distruttiva, anche di piccoli gruppi terroristici. Finch\u00e9 il mondo era diviso in due blocchi, Urss e Stati Uniti, si era mantenuto un certo equilibrio. Dopo la sconfitta dell\u2019Urss, gli USA sono rimasti l\u2019unica superpotenza, non sono in grado di controllare tutto il mondo, ma giocano un ruolo particolare, metto in atto un\u2019egemonia relativa, che provoca, in gran parte, lo squilibrio in cui oggi si trova il mondo. L\u2019uomo circa sicurezza, anche a costo della sua libert\u00e0. La Guerra globale pu\u00f2 essere identificata anche come \u201cterrorismo internazionale\u201d , di cui la vittima maggiore \u00e8 l\u2019Occidente, uno degli scopi principali di questo terrorismo \u00e8 indebolire le democrazie pi\u00f9 avanzate ed evolute su qualsiasi aspetto. \nAvvenimenti storici che sono stati identificati come eventi della \u201cGuerra globale\u201d sono, per esempio: 11/09/2001 attentato alle Torri Gemelle, a New York; 13/11/2015 attacco terroristico al teatro Bataclan di Parigi; 17/08/2017 attentato sulla via principale di Barcellona, \u201cLa Rambla\u201d.\nCritiche e controversie.\nNell'accezione economica, l'odierno modello di globalizzazione \u00e8 contestato da alcuni movimenti no-global e new-global (vedi anche \"Popolo di Seattle\", \"No logo\"), mentre \u00e8 fortemente sostenuta dai gruppi neoliberisti e anarco-capitalisti.\nI dibattiti riguardo al suo effetto sui paesi in via di sviluppo sono infatti molto accesi: secondo i fautori della globalizzazione, questa rappresenterebbe la soluzione alla povert\u00e0 del terzo mondo.\nSecondo gli attivisti del movimento no-global essa causerebbe invece un impoverimento maggiore dei paesi poveri, attribuendo sempre pi\u00f9 potere alle multinazionali, favorendo lo spostamento della produzione dai paesi pi\u00f9 industrializzati a quelli in via di sviluppo, zone franche in cui tutti i diritti umani non sono garantiti e dove i salari sono pi\u00f9 bassi. Il tutto senza dare reali benefici alla popolazione del posto, anzi distruggendone buona parte dell'economia locale. I new-global asseriscono che uno Stato nazionale, limitato entro i propri confini, non riesce pi\u00f9 a dettare regole ad imprese transnazionali, capaci di aggirare con la loro influenza ogni barriera politica e condizionare le decisioni dei governi anche contro gli interessi dei cittadini che li hanno eletti. Essi affermano inoltre che il potere di ciascuno Stato nazionale \u00e8 smantellato dalla possibilit\u00e0 (di cui usufruiscono le imprese) di pagare le tasse dove costa meno, giocando sulla sede fiscale. Una delle proposte \u00e8 appunto l'abolizione dei cosiddetti paradisi fiscali. Gli attivisti del movimento precisano per\u00f2 che non sono contro la globalizzazione ma per un diverso modello di essa, pi\u00f9 solidale, che tenga pi\u00f9 conto delle diversit\u00e0 culturali e non cerchi di omologare tutto il pianeta sul modello occidentale. \u00c8 molto criticato il fatto che sia stata attuata in modo selvaggio senza assumere dentro i criteri del commercio internazionale un limite allo sfruttamento delle risorse umane e ambientali, il cosiddetto sviluppo sostenibile, anche perch\u00e9 spesso le aziende delocalizzano solo per un breve periodo e poi delocalizzano di nuovo dove costa ancora meno, quindi non hanno interesse alla tutela dell'ambiente in loco n\u00e9 all'armonia tra le parti sociali, alle quali guardano da una prospettiva simile a quella dei colonialisti dell'et\u00e0 preindustriale. Pensieri di questo tipo sono estremamente ricorrenti nella critica di uno studioso che ha pi\u00f9 volte stigmatizzato gli eccessi del neoliberismo e le asimmetrie della globalizzazione come Noam Chomsky.\nUno studio effettuato da Pranab Bardhan dell'Universit\u00e0 della California, sostiene per\u00f2 che la globalizzazione non abbia reso nel complesso le nazioni pi\u00f9 povere, ma che nemmeno abbia avuto grande influenza nella riduzione della povert\u00e0. Avrebbero invece effetto decisamente maggiore alcuni miglioramenti delle politiche interne dei paesi, quali lo sviluppo della rete infrastrutturale, il perseguimento della stabilit\u00e0 politica, le riforme del sistema agrario e il miglioramento dell'assistenza sociale.\nIl Premio Nobel per la Pace Muhammad Yunus, teorico della finanza etica e fondatore della Grameen Bank, sostiene per\u00f2 che l'Organizzazione Mondiale del Commercio sia \u00abun bulldozer al servizio delle maggiori economie, come gli Stati Uniti, che pretendono la libert\u00e0 di vendere in qualsiasi mercato, ma che spesso temono, in casa loro, anche la concorrenza pi\u00f9 piccola e innocua di qualche prodotto agricolo o artigianale\u00bb; aggiunge inoltre che \u00e8 necessario promuovere delle forme di aiuto sostenibile affinch\u00e9 la globalizzazione possa davvero essere utile allo sviluppo.\nSecondo il rapporto di Amnesty International con la globalizzazione \u00abil potere scivola dalle mani degli Stati e si sposta \"silenziosamente\" in quelle delle multinazionali, che diventano i nuovi interlocutori nelle campagne per la difesa dei diritti umani in tutto il mondo\u00bb.\nL'economista indiana Vandana Shiva asserisce che la globalizzazione ha prodotto in India suicidi di massa tra i contadini, strozzati dai debiti per l'aumento dei costi di produzione e la caduta dei prezzi. In India l'ingresso nel paese delle grande multinazionali come la Monsanto - con l'obbligo di acquistare da loro le sementi industriali dal costo sempre pi\u00f9 elevato, biologicamente modificate e utilizzabili solo per un raccolto - si sta traducendo in una rovina per i piccoli agricoltori. Vandana Shiva aggiunge inoltre che \u00abcapitalismo globale e fragili equilibri ecologici, avidit\u00e0 e violenza contro i pi\u00f9 deboli sono da combattere con la disobbedienza civile\u00bb.\nDurante la messa dell'Epifania del gennaio 2008 Papa Benedetto XVI afferma che \u00abnon si pu\u00f2 dire che la globalizzazione sia sinonimo di ordine mondiale, tutt'altro e aggiunge: i conflitti per la supremazia economica e l'accaparramento delle risorse energetiche, idriche e delle materie prime rendono difficile il lavoro di quanti, ad ogni livello, si sforzano di costruire un mondo giusto e solidale\u00bb. Prima e dopo la Grande Recessione, le istituzioni della Chiesa cattolica, rappresentate ai loro vertici da Benedetto XVI prima e da Papa Francesco poi hanno pi\u00f9 volte preso posizione, anche per mezzo degli sviluppi della dottrina sociale della Chiesa contro le denunciate distorsioni del sistema globalizzato, indicate nel predominio della finanza sull'economia reale, nella ricerca smodata del profitto slegato dall'attivit\u00e0 lavorativa ordinaria, nell'aumento della precariet\u00e0 del lavoro stesso, delle disuguaglianze su scala globale e nelle minacce all'ambiente. \nEffetti indiretti della globalizzazione sono le ripercussioni sull'ambiente e sull'inquinamento dell'aria, causate dall'industrializzazione e dall'aumento dei trasporti. Diversi studiosi, inoltre, non hanno mancato di sottolineare il legame tra la crescente connessione dei sistemi politici ed economici del pianeta e l'aumento del gradiente di competitivit\u00e0 tra sistemi-Paese nelle relazioni internazionali.\nAd una attenta analisi delle dinamiche che innescano la globalizzazione, si riscontrano anche aspetti che inducono a ritenere che nel lungo periodo essa potrebbe portare ad una profonda crisi delle aziende occidentali le quali, per realizzare le proprie produzioni, sono soggette a standard normativi molto alti sia per garantire i diritti dei lavoratori e sia per tutelare l'ambiente, precondizioni quasi mai presenti negli standard di produzione orientali in special modo asiatici. Questo disequilibrio alla base dei costi di produzione, infatti, rende i paesi occidentali meno competitivi e, considerando che il livello di ricchezza generale tende ad un abbassamento, i paesi che producono a costi bassi in assenza di tutele umane ed ambientalistiche avranno molte pi\u00f9 possibilit\u00e0 di conquistare mercati prevalendo economicamente. Occorrerebbe quindi globalizzare le regole di produzione prima di globalizzare i mercati, se non si vogliono distorsioni e problemi economici e sociali a carattere mondiale.\nPro e Contro della globalizzazione.\nLa globalizzazione pu\u00f2 favorire lo sviluppo economico di alcuni Stati, in particolare quelli sottosviluppati, attraverso guadagni e profitti provenienti dal decentramento che consiste nello spostare le industrie nei paesi sottosviluppati, dove la manodopera ha un costo inferiore e cos\u00ec facendo si offre un lavoro nei paesi pi\u00f9 poveri.\nIn ogni caso la globalizzazione \"ferisce\" le produzioni nazionali e le tradizioni popolari. Negli ultimi anni si \u00e8 parimenti osservato un rapido sviluppo di pensiero espresso dal nuovo processo economico-sociale globalizzato. Quest'ultimo, anche quando presentato come mera distorsione del processo di globalizzazione avrebbe dunque ingenerato un rapido e progressivo processo di impoverimento culturale delle masse a seguito della mondializzazione dell'economia."}
{"id": "28850", "revid": "125506978", "url": "https://it.wikipedia.org/wiki?curid=28850", "title": "Affile", "text": "Aff\u00ecle \u00e8 un comune italiano di abitanti della citt\u00e0 metropolitana di Roma Capitale.\nGeografia fisica.\nTerritorio.\nIl paese si trova sul versante meridionale dei monti Affilani, in posizione dominante rispetto alla valle dove scorre l'Aniene. Mentre la parte storica del paese si trova a 684 metri, le nuove costruzioni si stanno sviluppando pi\u00f9 in basso, lungo le dorsali del monte.\nStoria.\nAntica citt\u00e0 (\"Oppida\") del Lazio, probabilmente di fondazione Ernica, trovandosi al confine tra il territorio degli Ernici e degli Equi, viene ricordata come territorio diviso in centurie affidate a privati secondo la Lex Sempronia Agraria di Tiberio Sempronio Gracco del 133 a.C..\nUn tratto di muro in opera poligonale sembra attestare la presenza di un centro preromano. Il centro romano, sviluppatosi come colonia, si trovava probabilmente nella zona orientale dell'attuale paese (piazza di San Sebastiano e chiesa di San Pietro), dove sono stati rinvenuti tratti di muri antichi e una cisterna (\"cicerara\") che raccoglie le acque di una sorgente.\nFonti storico ne attestano l'esistenza nel V, VI ed VIII secolo, fino a quando nel X secolo l'Oppida fu donata a Subiaco. Nel X secolo un villaggio era sorto in corrispondenza dell\"'oppidum\" romano, dove si trovava gi\u00e0 la chiesa di San Pietro. Vi sorsero poi anche le chiese di Sant'Angelo \"supra cisternam\" e di Santa Maria di Affile, quest'ultima parrocchia sottoposta al vescovo di Palestrina Nel territorio erano sparse numerose case coloniche.\nAl 1013 risale la prima menzione del castello o \"castrum\" di Affile, che nel 1084 era in possesso di Ildemondo di Affile. Nel 1109 papa Pasquale II prese il castello e lo cedette all'abate del monastero di Santa Scolastica a Subiaco. In seguito Ildemondo riottenne in feudo dall'abate Affile, a cui si aggiunse anche \"Ponza\" (oggi Arcinazzo Romano). Il castello ritorn\u00f2 in potere dell'abbazia nel 1176. e fu in seguito in possesso degli Altieri e dei Braschi.\nMonumenti e luoghi d'interesse.\nArchitetture religiose.\nSul colle di San Pietro sorse una chiesa dedicata al santo, gi\u00e0 menzionata da papa Gregorio Magno nel VI secolo, come sede di una comunit\u00e0 monastica. Con il progressivo trasferimento dell'abitato sulla collina occidentale dell'attuale centro storico l'antica chiesa assunse sempre pi\u00f9 un carattere extraurbano. Sub\u00ec nel tempo rifacimenti e ricostruzioni, l'ultima delle quali si deve al XV secolo.\nAttualmente la chiesa presenta pianta rettangolare (7 m x 12 m) coperta da un tetto a capriate, con nicchia absidale sul fondo. Vi si trova un affresco con la \"Crocifissione tra San Benedetto e un Vescovo\", piuttosto rovinato. Sulla parete settentrionale, priva di finestre, sono inoltre affreschi con \"Nativit\u00e0 di Ges\u00f9\", \"Deposizione dalla Croce\", \"Madonna con Bambino e angeli\" e \"Primo miracolo di san Benedetto ad Affile\" (datati da un'iscrizione dipinta al 1473. Di interesse, nel dipinto che raffigura il miracolo benedettino, la raffigurazione del paese di Affile in quell'epoca.\nAgli inizi del XIX secolo nell'area venne creato il cimitero cittadino e la chiesa assunse funzioni cimiteriali, fino allo spostamento del cimitero nella nuova area di \"La Cona\".\nLa chiesa viene citata a partire dal 1005 ma la forma attuale si deve a una ricostruzione nel XIII secolo, di cui restano quattro arcate in pietra sorreggenti un tetto ligneo, e a un prolungamento di due campate nel XVI secolo.\nLa chiesa fu parrocchia dipendente dal vescovo di Palestrina e tale rimase anche dopo lo spostamento del paese sul colle occidentale, che la lasci\u00f2 al di fuori delle mura cittadine.\nLa chiesa conserva affreschi del XVI e XVII secolo e tracce di affreschi (raffiguranti due santi) del XIII secolo.\nLa chiesa di Santa Felicita, menzionata la prima volta nel 1341, ma venne probabilmente costruita alla fine del secolo precedente, epoca alla quale risale anche il suo campanile. Si trova nel centro dell'abitato medioevale e fu sede delle riunioni della \"universitas\" (municipalit\u00e0) di Affile. Divenne parrocchia al posto della chiesa di Santa Maria nel 1673. Nel 1827-29 la chiesa venne restaurata e ingrandita, con l'aggiunta della navata destra e di una cappella dedicata alla santa martire dove si conservano le sue Spoglie.\nLa chiesa dei Santi Sebastiano e Rocco venne menzionata la prima volta nel 1584. A navata unica, coperta da volta a botte, che maschera una pi\u00f9 antica volta a crociera. Sul fondo un affresco cinquecentesco con \"Madonna tra i santi Sebastiano e Rocco\"\nLa piccola struttura sorse nel 1762 a protezione di una immagine sacra della \"Madonna con Bambino\", che secondo la tradizione avrebbe fatto improvvisamente cessare il terremoto del 1759.\nArchitetture.\nIl Sacrario al Soldato, dedicato al maresciallo d'Italia Rodolfo Graziani che, sepolto nel locale cimitero, fu vicer\u00e9 d'Etiopia durante l'Impero Coloniale Italiano, ministro della Guerra della Repubblica Sociale Italiana fu inaugurato l'11 agosto 2012 all'interno del Parco Radimonte. La notizia dell'inaugurazione fu accompagnata da alcuni articoli critici apparsi su quotidiani statunitensi e spagnoli. nonch\u00e9 da parte dell'ANPI. Dopo aver saputo che il sacrario era dedicato a Graziani il 22 aprile 2013 la Regione Lazio ha bloccato i finanziamenti chiesti originariamente dall'amministrazione di Affile per il completamento del Parco Radimonte e per la \"realizzazione di un monumento al soldato\".\nIl sindaco di Affile, Ercole Viri, il 6 novembre 2017, in un processo che vide schierarsi come parte civile l'ANPI, fu inizialmente condannato per apologia del fascismo dal Tribunale di Tivoli a una pena di otto mesi di reclusione e due assessori a sei mesi di reclusione ciascuno.\nLa sentenza fu poi annullata dalla Cassazione il 26 settembre 2020\nSiti archeologici.\nLa cisterna romana \u00e8 costituita da un ambiente rettangolare (3 m x 17 m circa), coperto da una volta a botte, con muri di grande spessore. Tuttora \u00e8 in parte interrata e riempita d'acqua e se ne conservano gli elevati dei lati meridionale e occidentale, in opera reticolata, mentre gli altri due lati erano forse tagliati nella roccia. L'acqua veniva presa da un'apertura circolare al centro della volta, in seguito tamponata.\nSopra la cisterna le fonti testimoniano la fondazione nel 999, da parte di Ottone III di Sassonia di una chiesa con monastero, dedicata ai Santi Michele Arcangelo, Benedetto e Adalberto, ma pi\u00f9 tardi nota come Sant'Angelo \"supra cisternam\". La chiesa scomparve gi\u00e0 nel XVI secolo; un'antica colonna romana attualmente nella cisterna vi era forse stata riutilizzata.\nNei pressi della cisterna si conservano in una cantina i resti di un'altra struttura, con parte dei muri in elevato in opera mista e il pavimento in cocciopesto.\nUn impianto fortificato, sorto sulla collina occidentale e indipendente dall'allora abitato della attuale collina di San Pietro, \u00e8 menzionato a partire dal 1013. Alla fine del secolo ne fu conteso il possesso tra Ildemondo di Affile e l'abbazia, che riprese il controllo del \"castrum\" solo nel 1176.\nIl \"castrum\" venne raffigurato con due torri, in un affresco del XIII secolo nel chiostro del monastero di Santa Scolastica in Subiaco. In una seconda raffigurazione quattrocentesca nella chiesa di San Pietro il \"castrum\" mostra un maggior numero di torri e mura possenti che circondano un nucleo abitato interno.\nDelle mura restano oggi poche tracce (\"porta della Valle\" del XIV secolo, con bastione avanzato semicircolare; avancorpo presso il campanile di Santa Felicita del XVII secolo). Le fonti menzionano inoltre una \"porta Vipera\".\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2019 la popolazione straniera residente era di 46 persone. Le nazionalit\u00e0 maggiormente rappresentate provenivano da:\nEconomia.\nCesanese di Affile DOC.\n\u00c8 la patria del vitigno autoctono Cesanese di Affile, variet\u00e0 pregiata del Cesanese, uva tipica laziale a bacca rossa. Il territorio del Comune di Affile costituisce, inoltre, la quasi totalit\u00e0 della zona di produzione dei vini della DOC Cesanese di Affile DOC.\nCostruttori di organi.\nTra il XVII e il XIX secolo le famiglie dei Catarinozzi e degli Spadari ebbero una certa notoriet\u00e0 come costruttori di organi: tra le loro opere furono gli organi dell'abbazia di Montecassino, di Sant'Anna dei Lombardi a Napoli, della Cattedrale di Anagni, della Cattedrale di Sora e della chiesa di Santa Maria in via Lata a Roma.\nFeste ed eventi.\nAd Affile si svolgono le seguenti manifestazioni\nAmministrazione.\nAltre informazioni amministrative.\nIl Comune di Affile ha aderito alla rete dei Consigli Comunali dei Giovani istituendolo nel 2007.\nSport.\nCalcio.\nLa principale squadra di calcio della citt\u00e0 \u00e8 \"S.S.D. Affile\" che milita nel girone E laziale di 3\u00aa Categoria.\nRally.\nIl 21 luglio 2019 le strade di Affile sono state terreno per una prova speciale del 7\u00b0 Rally di Roma Capitale, gara su asfalto, valevole per il FIA ERC (Campionato Europeo di Rally) e Campionato Italiano di Rally. La prova era denominata \"Affile-Bellegra\" e aveva una lunghezza di 7,34 Km."}
{"id": "28851", "revid": "1543377", "url": "https://it.wikipedia.org/wiki?curid=28851", "title": "Formula di Grassmann", "text": "In matematica, la formula di Grassmann \u00e8 una relazione che riguarda le dimensioni dei sottospazi vettoriali di uno spazio vettoriale o dei sottospazi proiettivi di uno spazio proiettivo.\nLa formula di Grassmann, il cui nome \u00e8 stato scelto in onore del matematico tedesco Hermann Grassmann, afferma inoltre che i sottospazi di uno spazio vettoriale muniti delle operazioni binarie + e formula_1 costituiscono un reticolo modulare.\nEnunciato.\nSia formula_2 uno spazio vettoriale su un campo formula_3 dotato di dimensione finita, cio\u00e8 dotato di una base finita. Siano formula_4 e formula_5 due sottospazi di formula_2. Indicando con formula_7 il sottospazio somma di formula_8 e formula_9 dato da:\ne con formula_11 il loro sottospazio intersezione, la formula di Grassmann afferma che:\nSomma diretta.\nDue sottospazi formula_5 e formula_4 sono in somma diretta se formula_15. In questo caso la formula di Grassmann asserisce che:\nSe inoltre formula_17, si dice che formula_2 si decompone in somma diretta di formula_5 e formula_4 e si scrive:\nIn questo caso il sottospazio formula_22 \u00e8 un \"supplementare\" di formula_5 (e viceversa).\nAd esempio, lo spazio formula_24 delle matrici quadrate formula_25 a coefficienti in un campo formula_26 si decompone nei sottospazi delle matrici simmetriche e delle antisimmetriche:\nLa formula di Grassmann porta all'uguaglianza concernente le dimensioni dei due sottospazi della forma:\nDimostrazione.\nStruttura della dimostrazione.\nLa formula si dimostra individuando due basi per formula_4 e formula_5 che hanno in comune i vettori che costituiscono una base per la loro intersezione. Pi\u00f9 precisamente, si prende una base formula_31 per formula_11, e si completa ad una base formula_33 di formula_34, e ad una base formula_35 di formula_4. I vettori in:\ngenerano lo spazio formula_38, si verifica che sono indipendenti, e quindi sono una base per formula_39. Un conteggio degli elementi nelle quattro basi trovate fornisce la formula di Grassmann.\nVerifica dell'indipendenza lineare.\nL'unico fatto che necessita di una dimostrazione approfondita \u00e8 l'indipendenza dei vettori in:\nche viene mostrata nel modo seguente. Sia:\nSi supponga l'esistenza di una combinazione lineare nulla:\nIn altre parole, raggruppando:\nsi ottiene:\nDa questo segue che formula_45, e poich\u00e9 sia formula_46 che formula_47 appartengono a formula_5, ne segue che anche formula_49 appartiene a formula_5. Quindi formula_49 appartiene all'intersezione formula_52, e si scrive come combinazione lineare di elementi di formula_31. D'altra parte, come elemento di formula_4, \u00e8 descritto come combinazione lineare di elementi di formula_55: poich\u00e9 ogni elemento ha un'unica descrizione come combinazione lineare di elementi di una base, ne segue che entrambe queste combinazioni hanno tutti i coefficienti nulli. Quindi:\nSi ottiene quindi formula_57. Poich\u00e9 i vettori formula_58 sono una base di formula_5, sono quindi indipendenti, e ne segue che anche:\nQuindi i coefficienti sono tutti nulli, e l'insieme:\n\u00e8 formato da elementi indipendenti, ed \u00e8 quindi una base.\nConteggio dimensioni.\nUsando le notazioni appena introdotte, il conteggio delle dimensioni d\u00e0 proprio:\nDimostrazione alternativa.\nSi consideri la funzione:\nche si verifica essere un'applicazione lineare. Si ha:\nIl nucleo \u00e8 uno spazio vettoriale isomorfo a formula_65, e l'isomorfismo \u00e8 dato da:\nSi ha quindi:\ndove si \u00e8 applicato il teorema del rango pi\u00f9 nullit\u00e0.\nDimostrazione con il teorema di isomorfismo.\nLa formula di Grassmann pu\u00f2 essere vista come corollario del secondo teorema di isomorfismo:\ncon formula_9 e formula_8 visti come gruppi (notazione additiva), e dove con formula_72 si intende l'ordinario quoziente insiemistico. Infatti si ha:\nche \u00e8 la formula di Grassmann.\nEsempi.\nQuesta formula si visualizza facilmente e significativamente nel caso in cui formula_2 sia lo spazio vettoriale tridimensionale sui reali formula_76; le possibilit\u00e0 per i sottospazi portano alla seguente casistica:"}
{"id": "28852", "revid": "119417133", "url": "https://it.wikipedia.org/wiki?curid=28852", "title": "Iperpiano", "text": "La nozione di iperpiano \u00e8 nata in geometria come generalizzazione della nozione di piano e successivamente ha avuto una riformulazione nella combinatoria, pi\u00f9 precisamente nella teoria delle matroidi.\nSi tratta essenzialmente di un sottospazio lineare di dimensione inferiore di uno (formula_1) rispetto allo spazio in cui \u00e8 contenuto (formula_2). Se lo spazio ha dimensione 3, i suoi iperpiani sono i piani.\nIn geometria.\nNello spazio tridimensionale euclideo un piano \u00e8 un insieme di punti che soddisfa un'equazione lineare e separa i punti rimanenti dell'intero spazio in due semispazi. Una nozione corrispondente in uno spazio bidimensionale, come nel piano cartesiano riferito ad un sistema di assi cartesiani ortogonali, \u00e8 data da quella di linea retta, insieme che soddisfa un'equazione lineare e separa il piano in due semipiani. In uno spazio unidimensionale, cio\u00e8 in una linea retta, si ha un punto che separa lo spazio in due semirette. Questa situazione si pu\u00f2 riscontrare in uno spazio di 4 o pi\u00f9 dimensioni e l'insieme lineare che separa i punti rimanenti in due insiemi viene detto \"iperpiano\".\nPi\u00f9 formalmente, dato uno spazio (proiettivo, vettoriale, affine) di dimensione finita formula_2 \u00e8 detto iperpiano (proiettivo, vettoriale, affine) un sottospazio (proiettivo, vettoriale, affine) di dimensione formula_1, vale a dire di codimensione formula_5.\nUn iperpiano affine in uno spazio vettoriale formula_2-dimensionale, pu\u00f2 essere descritto da un'equazione lineare non degenere della seguente forma:\nQui non degenere significa che i coefficienti formula_8 delle variabili, sono non tutti nulli. Se formula_9, si ottiene un iperpiano che \u00e8 un sottospazio vettoriale e passa per l'origine.\nI due semispazi chiusi definiti da un iperpiano in uno spazio vettoriale formula_2-dimensionale sono:\ne\nIn teoria delle matroidi.\nLe matroidi sono entit\u00e0 che si possono definire a partire da numerose nozioni diverse che si rivelano criptomorfe. In una definizione delle matroidi gli iperpiani sono sottoinsiemi di un insieme ambiente caratterizzati assiomaticamente. Nelle definizioni rimanenti gli iperpiani si definiscono costruttivamente a partire dalle entit\u00e0 introdotte mediante assiomi caratteristici: insiemi indipendenti, basi, insiemi dipendenti, circuiti, funzione rango ecc.\nIn fisica.\nUn piano invariante emerge, ad esempio, ogniqualvolta il momento angolare di un corpuscolo sia conservato, infatti formula_13 \u00e8 l'equazione di un iperpiano."}
{"id": "28853", "revid": "125888273", "url": "https://it.wikipedia.org/wiki?curid=28853", "title": "Albese con Cassano", "text": "Albese con Cassano (\"Albes\" e \"Cassan\" in dialetto brianzolo, : e , e gi\u00e0 chiamato Albesio) \u00e8 un comune italiano di abitanti della provincia di Como in Lombardia.\nGeografia fisica.\nIl comune di Albese con Cassano \u00e8 situato nell'Alta Brianza, ai piedi delle Prealpi Comasche, e fa parte della Comunit\u00e0 Montana del Triangolo Lariano.\nL'abitato si colloca su un terreno morenico, formatosi in seguito allo scioglimento del ghiacciaio Abduano (lo stesso che scav\u00f2 le vallate che oggi ospitano il lago di Como).\nStoria.\nDa Albese, in epoca romana, passava la \"via Regina\", strada romana che collegava il porto fluviale di \"Cremona\" (la moderna Cremona) con \"Clavenna\" (Chiavenna) passando da \"Mediolanum\" (Milano). Nel 2008 si \u00e8 festeggiato l'ottantesimo anniversario della fusione dei due precedenti comuni, Albese e Cassano Albese, avvenuta nel 1928.\nAnticamente indicato come \"Albesio\", fu comune della pieve di Incino, feudo prima dei conti Dal Verme nel 1441 e dal 1656 dei Carpani fino al 1777, quando la famiglia si estinse. Il territorio comprendeva anche le cascine di Stortina, Mirandola, Cassina \u201cvicina alla soddetta Mirandola\u201d, Merona, Cassina \u201cvicina alla detta Merona\u201d, Rondinina.\nAlbesio fu unito in un unico comune con Cassano fino al 7 agosto 1469 quando le due comunit\u00e0 furono rese autonome.\nCon l'avvento della Repubblica Cisalpina, a seguito della legge del 27 marzo 1798, Albesio fu inserito nel dipartimento del Lario, distretto di Erba e successivamente, nel 1798, nel dipartimento dell\u2019Olona, distretto XXVI di Erba, per poi ritornare, nel 1801, nel distretto I di Como del ricostituito dipartimento del Lario. Con il Regno d\u2019Italia napoleonico, Albesio fu inserito nel distretto VII ex milanese di Erba come comune di III classe (1803), e successivamente nel distretto I di Como, Cantone IV di Erba. Nel 1807 Albesio aggreg\u00f2 per la prima volta il vicino comune di Cassano e uniti (gi\u00e0 Cassano con Sirtolo) e fu inserito nel distretto I di Como, Cantone IV di Erba, per poi essere a sua volta aggregato al comune di Vill\u2019Albese, di cui divenne frazione, dal 30 luglio 1812 fino alla costituzione del Regno Lombardo-Veneto allorquando, ricostituito, nel 1816, fu inserito nella provincia di Como, distretto XIV di Erba, e nel 1853 nel distretto I di Como.\nIn seguito alla temporanea annessione delle province lombarde al Regno di Sardegna, nel 1859, Albesio prese il nome di Albese e fu incluso nel mandamento XI di Erba, circondario I di Como, della provincia di Como, mantenendo lo stesso ordinamento con la costituzione nel 1861 del Regno d\u2019Italia. Nel 1924 Albese si trovava ricompreso nel circondario di Como della provincia di Como.\nDal 23 settembre 1928 entr\u00f2 in vigore l'aggregazione dei soppressi comuni di Albese e Cassano Albese nell'attuale comune di Albese con Cassano, stabilito dal regio decreto N. 1972 del 10 agosto 1928.\nCassano segu\u00ec le sorti storico-amministrative della vicina Albesio/Albese. Nel territorio furono censite nel 1751 le cascine di Sirtolo e di Guasta. Anche in epoca napoleonica, il comune, con il nome di Cassano con Sirtolo, fu ricompreso nelle stesse istituzioni amministrative di Albesio, fino alla prima aggregazione a quest'ultimo nel 1807, poi successiva a sua volta soppresso e unito a Vill'Albese nel 1812, come visto. Cassano con Sirtolo fu ricostituito nel 1816, mutando il nome in Cassano nel 1853. Per differenziare la denominazione del comune da altri omonimi, dal 24 gennaio 1863, Cassano assunse il nuovo nome di Cassano Albese, mantenuto fino alla soppressione e aggregazione ad Albese nel 1928.\nMonumenti e luoghi d'interesse.\nArchitetture religiose.\nChiesa di San Pietro.\nRisalente all'XI secolo, la chiesa di San Pietro con il suo campanile, pendente e di origine romanica. All'interno conserva alcuni affreschi di Giovanni Giacomo De Magistris.\nChiesa parrocchiale di Santa Margherita.\nAll'interno della chiesa di Santa Margherita, costruita nel XIX secolo di fronte a dove si trovava una precedente parrocchiale, trova spazio un organo ottocentesco di pregevole fattura, recentemente restaurato.\nOratorio di Santa Elisabetta.\nAll'interno del complesso di Villa Parravicini di Persia si trova l'oratorio di Santa Elisabetta, realizzato nel 1679.\nArchitetture civili.\nSul suo territorio esistono numerose ville di pregevole fattura.\nNel 2004, in paese \u00e8 stato aperto il Museo etnografico e dell'acqua, un antico lavatoio in disuso. Il tempo trascorso a lavare i panni, infatti, era anche occasione di incontri, dialoghi, riflessioni, canti e condivisione delle fatiche quotidiane. Da questa consapevolezza, nacque l'idea di recuperare alla memoria collettiva questo spazio sociale, a testimonianza di un passato forse non remotissimo, eppure quanto mai distante dalle giovani generazioni. Dal 2018 la sua sede \u00e8 trasferita nel centro civico \"Fabio Casartelli\" con una esposizione permanente.\nNell'area a sud della chiesa parrocchiale si trovano le scuole elementari e medie, la palestra e un padiglione polifunzionale, aperto alla fine del 2007. Il Comune \u00e8 attorniano da un ampio parco e, a poca distanza dalla sede municipale, sempre in via Roma, sorge il centro civico \"Fabio Casartelli\", struttura pubblica dedicata alla memoria del compianto ciclista scomparso tragicamente nel 1995, al quale \u00e8 stato dedicato anche un monumento.\nDurante l'anno in questa area vengono allestite diverse manifestazioni dalle numerose associazioni di Albese, tra cui il \"Villaggio degli elfi\", evento natalizio dedicato ai pi\u00f9 giovani che richiama ogni anno migliaia di persone. Non mancano, infine, concerti di musica classica e moderna, mostre d'arte, saggi ginnici e feste popolari.\nInoltre, di norma la terza domenica di luglio, viene organizzata una mediofondo ciclistica \u201cFabio Casartelli\u201d in ricordo del compianto campione vincitore della medaglia d'oro alle Olimpiadi di Barcellona nel 1992 nella specialit\u00e0 di ciclismo su strada.\nMonumento dedicato a Fabio Casartelli.\nSituato a sud della chiesa parrocchiale, davanti all'ingresso delle scuole elementari, tra la via Don Sturzo e la via Rimembranze, \u00e8 stato realizzato nel 2000 nell'ambito di un simposio internazionale di scultura organizzato dalla \"Fondazione Fabio Casartelli\" ed \u00e8 opera dello scultore Bruno Luzzani, che realizz\u00f2 anche la stele posata sul luogo della caduta fatale del ciclista, sulla discesa del colle di Portet-d'Aspet nei Pirenei.\nIl monumento, realizzato in marmo bianco della Garfagnana, contiene una meridiana solare con l'indicazione delle date pi\u00f9 significative della vita del campione olimpico. Inoltre alle ore 12, ora della caduta del 18 luglio 1995, un raggio di sole attraversa un piccolo foro nella parte verticale del monumento proiettandone la luce sul basamento.\nSociet\u00e0.\nAlbesio, da sempre ricompresa nel territorio milanese, pass\u00f2 temporaneamente nella provincia di Como dal 1786 al 1791 e dal 1798 al 1799, e poi nuovamente dal 1801.\nEvoluzione demografica.\nComune di Albesio\nCultura.\nFilarmonica Albesina.\nLa Filarmonica Albesina \u00e8 la banda di Albese con Cassano. Da documenti storici risulta che la Filarmonica nasce nel 1901. La sua prima precedente denominazione \u00e8 \"\u201cul rabadan\u201d\", nome che cambia poi in \"\u201cBanda del popolo\u201d\", quando il piccolo gruppo di appassionati dei primi anni del Novecento cresce e si trasforma in una banda.\nIl primo statuto risale al 1959. Contemporaneamente la banda cambia di nuovo nome con la denominazione definitiva di \"\u201cFilarmonica Albesina\u201d\".\nNel 2005, ha realizzato uno spettacolo musicale, intitolato \"Noi con Fabio\", dedicato, nel decennale della scomparsa, a Fabio Casartelli, campione olimpico a Barcellona '92. Lo spettacolo ha visto la collaborazione del tenore Domingo Stasi e dell'attore Luigi Monti.\nInfrastrutture e trasporti.\nFra il 1912 e il 1955 la localit\u00e0 era servita da una fermata posta lungo la Tranvia Como-Erba-Lecco.\nAmministrazione.\nL'amministrazione comunale, eletta nel 2019, \u00e8 guidata dalla lista civica Buonsenso per Albese con Cassano. Il sindaco, Carlo Ballabio, \u00e8 stato eletto con il 57,9% dei voti."}
{"id": "28854", "revid": "1198551", "url": "https://it.wikipedia.org/wiki?curid=28854", "title": "Albiolo", "text": "Albiolo (\"Albj\u00f6\u00f6\" in dialetto comasco, : ) \u00e8 un comune italiano di abitanti della provincia di Como in Lombardia.\nGeografia fisica.\nIl comune di Albiolo \u00e8 collocato su una piccola altura della fascia collinare nord-occidentale della Provincia di Como,\u00e8 situato a pochi passi con confine con la provincia di Varese e a pochi chilometri dal confine tra l'Italia e la Svizzera. Risulta pertanto inserito nella cosiddetta \"Regio Insubrica\". Tre sono i colli principali su cui si erge: Colle Albiolo, Colle Montenuovo e Colle Muffetta. Il territorio Albiolese \u00e8 occupato, oltre che da abitazioni, da boschi, prati e campi coltivati.\nNella parte orientale di Albiolo sgorga il rio Luretta di Albiolo, immissario del Lura, mentre in quella occidentale nasce il rio Renone, tributario del Lanza.\nOrigini del nome.\nIl nome Albiolo si pensa derivi dal latino \"alveolus\" ovvero \"piccolo alveo\", \"pozza d'acqua\", forma diminutiva di \"alves,\" oppure dal dialetto comasco \"bi\u00e8l\" ossia un trogolo del tipo usato per dare il cibo ai maiali. L'associazione alla parola \"alveolo\" pu\u00f2 derivare dalla conformazione del territorio. Albiolo infatti \u00e8 situata sulla spina collinare che fa da argine all'alveo intermorenico.\nStoria.\nAlbiolo sorse probabilmente attorno al II secolo, come uno degli avamposti militari presidi posti dai Romani sulle colline del comasco in seguito alla la fondazione di Como, a cui il paese fu strettamente legato anche durante il Medioevo.\nAlbiolo pu\u00f2 vantare inoltre il passaggio di Federico Barbarossa, imperatore tedesco che sconfitto dalla Battaglia di Legnano si prestava a ritornare in Germania.\nGli annessi agli \"Statuti di Como\" del 1335 citano Albiolo nell'elenco dei comuni che, all'interno della pieve di Uggiate, erano incaricati della manutenzione del ponte che, passando sul Lura, immetteva nel territorio di Gaggino.\nLo stemmario Carpani raffigura lo stemma della famiglia De Albiolo, attestandone la presenza nel XV secolo.\nIl paese fu parte del Ducato di Milano a partire dalla fine del XIV secolo fino all'epoca Napoleonica, durante la quale il comune fu aggregato a Cagno sulla base di un decreto di riorganizzazione del Regno d'Italia datato 1807.\nCon il ritorno della Lombardia in mano austriaca in seguito alla caduta di Napoleone, Albiolo venne ricostituito come comune autonomo che segui le sorti del Regno Lombardo-Veneto. Dal 1859 Albiolo entro a far parte del Regno di Sardegna e dal 1861 segu\u00ec le vicende nazionali dell'Italia.\nMonumenti e luoghi d'interesse.\nArchitetture religiose.\nOratorio di San Martino.\nSituato su un crocevia di strade che congiungono Valmorea, Albiolo e Cagno si trova l'oratorio di San Martino, detto anche \"chiesa di Sant'Anna\", uno dei monumenti pi\u00f9 antichi di Albiolo. L'antico oratorio, dedicato a San Martino di Tours venerato come protettore degli agricoltori, cambia il suo nome in occasione del voto fatto a Sant'Anna durante la peste del 1630. La chiesa \u00e8 risalente almeno al XII secolo. Realizzato in stile romanico, ed \u00e8 una delle testimonianze d'arte romanica minore nell'ambito della pieve di Uggiate. L'abside \u00e8 a semicerchio ad archetti, la fronte \u00e8 a campana, il soffitto \u00e8 a capriate lignee. il suo presbiterio \u00e8 leggermente rialzato e sovrastato da un arco di pietre comacine (precisamente, in sasso di Moltrasio). La Chiesetta custodisce molti affreschi ben conservati di scuola lombarda del XIV e XV secolo, tra cui alcuni attribuiti alla scuola luganese dei De Seregno. L'alto campanile, di recente restaurato, risale invece al 1735. L'alto campanile, sproporzionato rispetto alle modeste dimensioni della chiesa, \u00e8 stato eretto in occasione della commemorazione del trentennio di un miracolo avvenuto in chiesa. La chiesa \u00e8 dotata di un portico che in passato veniva usato come luogo per assemblee comunitarie dei capofamiglia ma fungeva anche come cimitero. La tradizione racconta che in occasione delle pestilenze, il portico e l'intera chiesa venissero utilizzati come lazzaretto. Attualmente \u00e8 adibito al culto di Sant'Anna, ed \u00e8 un santuario mariano meta di pellegrinaggio, specie in occasione della festa di Sant'Anna nel mese di luglio, in coincidenza della ormai centenaria sagra.\nChiesa parrocchiale della SS. Annunciata.\nLa chiesa della Beata Vergine Annunciata \u00e8 basata su una chiesa pi\u00f9 antica \u00e8 restaurata e modificata nel 1625. Al suo interno \u00e8 conservato un dipinto d'altare datato 1579. Inoltre \u00e8 conservato e venerato un \"Santissimo Crocifisso\", gemello di altri due presenti a Como e a Vertemate, che leggenda vuole sia stato portato in processione del venerd\u00ec Santo da Innocenzo XI. L'organo (due manuali e pedale) \u00e8 stato costruito da Mascioni (\"opus 467\", 1934).\nArchitetture civili.\nCastello Odescalchi.\nSituato dietro la Chiesa della Beata Vergine Annunciata, Il Castello Odescalchi sorge sopra un colle che domina Caversaccio e Cagno, in Valmorea. La struttura risale al XIII secolo e pare essere stato costruito su resti murari pi\u00f9 antichi, questi antichi resti si pensa possano essere quelli di un deposito di armi di epoca tardo romana. Nel VI secolo era di propriet\u00e0 della famiglia Odescalchi. Il castello appartenne all'uomo che sarebbe successivamente diventato beato papa Innocenzo XI. Successivamente il Castello fu donato ad un ordine di frati che vi soggiornarono per un certo periodo. Oggi \u00e8 una residenza privata recentemente restaurata tra il 2016 e il 2017.\nCentro storico.\n\u00c8 caratterizzato da case a corte, tipiche costruzioni lombarde. Le corti sono costruzioni, che derivano dalla domus romana, tre piani chiuse a fortilizio verso l'esterno, con un ampio cortile interno su cui si affacciavano le stalle ed i laboratori di lavoro, al primo piano le abitazioni con loggiato ed al terzo i granai. Nel cortile si svolgeva la vita legata prevalentemente all'agricoltura.\nQueste case, tra loro addossate collegate da strette contrade carrabili e da vicoli pedonali, costituiscono l'antico borgo di Albiolo. Nel paese la maggior parte delle corti sono state restaurate e le pi\u00f9 importanti sono quella \"del Castell\" e la Corte Grande.\nSociet\u00e0.\nTradizioni e folclore.\nNel dialetto locale, gli abitanti di Albiolo sono chiamati \"curbatt\", cio\u00e8 corvi. Il soprannome deriverebbe da una storia popolare secondo la quale la gente di Cagno, vedendo che cresceva dell'erba sul campanile del paese, decise di far salire in cima ad esso, per mezzo di una carrucola, un asino legato a una corda, affinch\u00e9 mangiasse l'erba che era cresciuta. Tuttavia le cose non andarono come essi avevano sperato, perch\u00e9 l'asino, che era stato legato per il collo, mor\u00ec strozzato prima di arrivare in cima. I cagnesi chiamarono poi gli abitanti dei paesi limitrofi per cucinare e mangiare l'asino. Arrivarono quindi, in successione, le genti di:\nInfrastrutture e trasporti.\nDa Albiolo \u00e8 possibile spostarsi in tutta la provincia di Como e parzialmente in quella di Varese grazie ai servizi di FNM Autoservizi, ci\u00f2 anche grazie alla presenza del deposito degli autobus presente sul confine Albiolo-Solbiate (dove sorgeva la stazione Solbiate-Albiolo, vedi voce \"Ferrovie\").\nFerrovie.\nDal 1885 al 1966 era in funzione la Ferrovia Como-Varese delle Ferrovie Nord Milano, a scartamento ordinario e ad Albiolo aveva la sua stazione ferroviaria insieme al comune di Solbiate. Nel 1948 la ferrovia venne elettrificata e nel 1966 venne soppressa definitivamente e abbandonandola completamente. Con la chiusura di questa linea si \u00e8 perso di incrementare il trasporto passeggeri, ma soprattutto un collegamento diretto con Como, Varese e Laveno."}
{"id": "28855", "revid": "125669130", "url": "https://it.wikipedia.org/wiki?curid=28855", "title": "Alserio", "text": "Alserio (\"Alzerich\" in dialetto brianzolo, : ) \u00e8 un comune italiano di abitanti della provincia di Como in Lombardia. \u00c8 situato a nord di Milano sulle sponde dell'omonimo Lago di Alserio ed \u00e8 immerso nel Parco regionale della Valle del Lambro. La localit\u00e0 di Tassera del comune di Alserio \u00e8 stata al centro insieme ad Orsenigo della Battaglia di Carcano tra i Milanesi e l'imperatore Federico Barbarossa; nella stessa localit\u00e0 si trova Villa Cramer del XIX secolo.\nOrigini del nome.\nAttestato anche con la dicitura \"Conserio\", Alserio deriva il proprio nome dal latino ecclesiastico \"Alserium\", probabilmente composto del termine \"serium\" (cio\u00e8: canale).\nStoria.\nNell'agosto 1160 la localit\u00e0 di Tassera vide lo svolgimento della Battaglia di Carcano, che vide il comune di Milano e i suoi alleati contrapposti alle truppe imperiali del Sacro Romano Impero di Federico Barbarossa.\nNel 1346 la localit\u00e0 di Alserio, attestata con il nome di \"Conserio\", \u00e8 elencata tra le comunit\u00e0 della pieve di Incino incaricate della manutenzione della cosiddetta \"strata de Niguarda\".\nSempre inserito nella stessa pieve, fino al XVIII secolo Alserio fu oggetto di concessioni feudali. Nello specifico, nel 1441 la localit\u00e0 e il resto della pieve divent\u00f2 un feudo della famiglia Dal Verme, per concessione di Filippo Maria Visconti. Due secoli dopo, Alserio pass\u00f2 dapprima ai Giussani, ai quali nel 1656 era stato affidato il feudo di Lurago, e in seguito, nel 1689 agli Imbonati.\nNel 1751 il territorio di Alserio \u00e8 attestato come comprensivo dei cassinaggi di Galbera, Ginasca, Galbera (altro), \u201cLa C\u00e0\u201d e Tassera.\nCon un decreto di riorganizzazione amministrativa del Regno d'Italia napoleonico datato 1807, il comune di Alserio venne aggregato, assieme a quello di Parravicino, al comune di Carcano. La decisione fu tuttavia revocata dagli austro-ungarici in seguito alla caduta di Napoleone e la conseguente istituzione della provincia di Como all'interno del Regno lombardo-veneto.\nIn seguito, la storia di Alserio si intrecci\u00f2 con le vicende nazionali italiane.\nMonumenti e luoghi d'interesse.\nArchitetture religiose.\nChiesa di San Clemente.\nLa chiesa Parrocchiale di San Clemente \u2013 santo patrono del comune che si celebra il 23 novembre \u2013 \u00e8 consacrata come chiesa parrocchiale da San Carlo Borromeo ed \u00e8 datata 1580-1584; nel secolo successivo fu dotata di decorazioni e altari barocchi.\nLa chiesa, secondo Francesco Bombognini e Carlo Redaelli non manca di eleganza. L'edificio \u00e8 segnalato come esistente dal XII secolo e ospita il sepolcro del conte Carlo Imbonati, gi\u00e0 feudatario d\u2019Alserio che presenta un'iscrizione del P. Ferri.\nCappella di Santa Maria della Neve.\nUna cappella ottocentesca dedicata a Santa Maria della Neve si trova all'interno del complesso di Villa Tassera.\nArchitetture civili.\nVilla Cramer.\nSul colle di Tassera si trova Villa Cramer o Villa Tassera, detta anche Villa Adelaide, \u00e8 un edificio privato del XIX secolo di propriet\u00e0 della famiglia Cramer. La villa comprende la lussuosa abitazione costruita nel 1844-1845, una dipendenza, la portineria, le scuderie e la Cappella di Santa Maria della Neve. Il giardino della villa \u00e8 tutelato dalla soprintendenza. I terreni dove si trova la villa appartenevano all\u2019Ospedale Maggiore di Milano; dopo essere passati nel 1654 alla famiglia Imbonati, furono acquistati nel 1844 dal barone Giuseppe Patroni, che fa costruire la villa all\u2019architetto Luigi Chierichetti che rievoca semplificando una \u201cTudor home\u201d del XVI-XVII con decorazioni e arredo eclettici, neogotico, neoroccoc\u00f2, neo barocchetto e stile arabizzante.\nAltro.\nAd Alserio si trovano alcune cascine storiche, tra cui: Cascina La Ca\u2019, Cascina Galgiana, Cascina Ginasca e Cascina Belvedere."}
{"id": "28856", "revid": "1884099", "url": "https://it.wikipedia.org/wiki?curid=28856", "title": "Stadion (gara di corsa)", "text": "Lo stadion (o stadio) era un'antica gara di corsa, parte dei Giochi Olimpici e dei Giochi panellenici.\nDescrizione.\nLo \"stadion\" prendeva il nome dall'edificio nel quale si svolgeva, anch'esso chiamato \"stadion\". Il termine divenne \"stadium\" in latino, che divenne a sua volta stadio in italiano. Esistevano altri tipi di gare di corsa, ma lo stadion era la pi\u00f9 prestigiosa; il vincitore veniva spesso considerato come il vincitore degli interi Giochi e per secoli l'olimpiade prendeva il nome del vincitore della corsa dello stadion, il quale doveva accendere il fuoco dei giochi successivi. Anche se come evento separato, lo stadion faceva anche parte del pentathlon antico.\nAi Giochi Olimpici, lo stadion (inteso come edificio), era abbastanza grande (la pista era larga circa 29\u00a0m) da contenere venti concorrenti, e la gara consisteva essenzialmente in uno sprint su un rettilineo di 192.28 metri. La gara iniziava con uno squillo di tromba, e c'erano dei giudici (\"agonothetes\") ai blocchi di partenza per assicurarsi che non ci fossero false partenze. C'erano anche dei giudici sulla linea di arrivo per stabilire il vincitore ed accertarsi che nessuno avesse barato (se i giudici decidevano per un pari merito, la gara veniva ridisputata). Si correva su sabbia e sia la linea di partenza che quella di arrivo erano contrassegnate da soglie di pietra. I corridori partivano in posizione eretta, probabilmente con le braccia stese in avanti, invece che dalla posizione rannicchiata dei corridori moderni.\nAttualmente \"stadion\" \u00e8 una misura che si corre in atletica leggera per commemorare l'antica gara di velocit\u00e0, ma sulla distanza di 185 metri."}
{"id": "28857", "revid": "1454947", "url": "https://it.wikipedia.org/wiki?curid=28857", "title": "Alzate Brianza", "text": "Alzate Brianza (pronuncia locale AFI: , \"Alz\u00e0a\" in dialetto brianzolo, pronuncia fonetica IPA: , e semplicemente Alzate fino al 1864 per poi divenire Alzate con Verzago fino al 1919) \u00e8 un comune italiano di abitanti della provincia di Como in Lombardia. Nella localit\u00e0 Verzago \u00e8 presente l'Aeroporto di Alzate Brianza.\nOrigini del nome.\nEssa deriva il suo nome dal toponimo personale latino \"alcius\" o \"altius\" , con l'aggiunta del suffisso \"-ate\", come si desume da una citazione in un documento del X secolo in cui veniva chiamata \"Alzae\".\nStoria.\nLa presenza dei romani fu accertata in seguito ad alcuni scavi che hanno portato alla scoperta di due lapidi dedicate alla dea Minerva, alla quale era dedicato un tempio e una necropoli, che ci ha lasciato monete databili dal III al I secolo a.C.\nAlzate si lega alla vicina Cant\u00f9 per quanto riguarda le vicende storiche, e la vedono, nel XII secolo, alleata con Milano contro Como, nel contesto delle dispute che sfociarono nella Guerra decennale. Successivamente, durante lo scontro tra i Visconti e i Torriani per il predominio sul capoluogo lombardo, si schier\u00f2 dalla parte dei ghibellini ed entr\u00f2 a far parte della signoria degli Sforza. Gli \"Statuti delle acque e delle strade del contado di Milano fatti nel 1346\" riportano \"el locho da Alz\u00e0\" tra le localit\u00e0 della pella pieve di Galliano incaricate della manutenzione della \"strata da Niguarda\". Circa alla met\u00e0 del XV secolo, divenne feudo della potente famiglia dei Pietrasanta.\nRiguardo alla storia delle localit\u00e0 di Fabbrica Durini e Verzago, la prima, attestata nel 936, ebbe un significativo sviluppo quando nel 1600 fu concessa in feudo ai conti Casati e in seguito ai Durini, da cui prese inoltre il nome; fece parte della parrocchia di Anzano fino al 1906, per poi essere annessa ad Alzate Brianza nel 1929. Attestata nel 1023, Verzago fu invece un feudo prima del vescovo di Milano e poi della famiglia Giovio, prima di formare un unico comune con Alzate a partire dal 1864.\nMonumenti e luoghi d'interesse.\nArchitetture religiose.\nChiesa dei Santi Pietro e Paolo\nLa chiesa, gi\u00e0 citata nel \"Liber Notitiae Sanctorum Mediolani\", fu probabilmente eretta sul luogo ove si trovava un tempio dedicato a Minerva Orobiade. In origine, la chiesa copriva le dimensioni dell'attuale altar maggiore e dell'odierna cappella della B.V.Assunta. Nel corso del tempo si susseguirono importanti interventi d'ampliamento, tra cui una ricostruzione all'inizio del Cinquecento. Le ristrutturazioni del 1846, curate da Giacomo Moraglia, portarono la chiesa alle dimensioni attuali. I lavori si conclusero nell'anno 1900, anche se per la riconsacrazione dell'edificio bisogn\u00f2 aspettare il 1913. Internamente, la navata ospita affreschi di Giuseppe Carsana (1877), tra i quali una raffigurazione di \"San Pietro che cura un paralitico\" e otto medaglioni che ritraggono, oltre ai quattro principali Dottori della Chiesa, Mos\u00e8, Aronne, Davide e Salomone.\nSantuario della Madonna di Rogoredo\nNato probabilmente come cappella per i viaggiatori che percorrevano la valle del torrente Terr\u00f2, il Santuario della Madonna di Rogoredo, il cui nome deriva all'originaria vicinanza di alcune \"rogore\" (ossia querce) \u00e8 un edificio settecentesco che conserva un ciclo di affreschi del 1533, tra cui una \"Madonna con Bambino\" molto simile a dipinto situato all'interno del santuario della Madonna dei miracoli di Cant\u00f9.\nChiesa di san Giorgio\nIn origine la Chiesa di San Giorgio era provvista di due absidi con due altari, rispettivamente dedicati ai santi Stefano e Giorgio, dei quali cui il secondo fu rimosso nel 1570 per ordine dell'allora arcivescovo Carlo Borromeo. Al suo interno, la chiesa conserva un gruppo di affreschi risalenti al XV-XVI secolo, e attribuiti a Marco d'Oggiono. Il ciclo conservato nella cappella della Vergine Immacolata, datato 1531, riporta alcune scene evangeliche: \"L\u2019Adorazione dei Magi\", \"La Fuga in Egitto\", \"La Presentazione di Maria al Tempio\", \"La Presentazione di Ges\u00f9 al Tempio\" e \"L\u2019Ultima Cena\". Gli otto spicchi della volta della cappella, divisi da costoloni a grottesche, ospitano gli affreschi degli Evangelisti e di alcuni Dottori della Chiesa, in un cattivo stato di conservazione cos\u00ec come i busti di un Vescovo (probabilmente sant'Ambgogio), di Mos\u00e8, di Davide e di un Re biblico dipinti tra due stemmi sull\u2019intradosso dell\u2019arco d\u2019entrata.\nAltro\nArchitetture civili.\nNel centro storico domina una torre quadrata di origine medievale, comprensiva di frammenti di lapidi e sculture romane e dotata di una meridiana.\nDegne di nota sono numerose dimore fatte costruire dalle famiglie patrizie che si alternarono alla guida del paese.\nGeografia antropica.\nFrazioni\nFabbrica Durini\nLocalit\u00e0\nVerzago, Mirovano, Carbusate\nSociet\u00e0.\nEvoluzione demografica.\nAl 31 dicembre 2010 la popolazione di Alzate Brianza era di 5.019 abitanti, posizionando il comune al 30\u00ba posto per abitanti nella provincia.\nEtnie e minoranze straniere.\nAlzate Brianza \u00e8 un comune che possiede una percentuale di stranieri presenti pi\u00f9 bassa di quella del resto della provincia (4,1%, a fronte di una media provinciale del 7,9% e regionale del 10,7%). Al 31 dicembre 2011 risiedevano in totale 207 cittadini stranieri appartenenti alle seguenti nazioni:\nCultura.\nScuole.\nNel Comune hanno sede una scuola elementare e una scuola media.\nEventi.\nLa Fiera Secolare di settembre detta Della Madonna di Rogoredo \u00e8 una manifestazione di carattere fieristico legata alla zootecnia che si svolge nel Comune con cadenza annuale, in concomitanza con la Festivit\u00e0 religiosa della Nascita della B.V. Maria, l'8 settembre e si svolge lungo le vie circostanti il Santuario omonimo. La Fiera \u00e8 organizzata dall'Amministrazione Comunale di Alzate Brianza con la collaborazione di un comitato di volontari.\nInfrastrutture e trasporti.\nStrade.\nIl territorio \u00e8 attraversato dalla Strada statale 342 Briantea, che collega Como a Bergamo, dalla Strada Provinciale 38, che collega Cant\u00f9 ad Orsenigo, dalla Strada Provinciale 39, che collega Figino Serenza ad Alzate e dalla Strada Provinciale 40, che collega Arosio e Canzo passando per il territorio del comune, precisamente nella frazione di Fabbrica Durini e nella localit\u00e0 Mirovano.\nFerrovie.\nIl Comune \u00e8 servito dalla stazione di Brenna-Alzate, posta sulla linea Como - Lecco, gestita da Trenord.\nAeroporti.\nIn territorio comunale, presso la frazione di Verzago, \u00e8 situato l'Aeroporto di Alzate Brianza per velivoli leggeri non aperto al traffico di linea.\nMobilit\u00e0 urbana.\nI trasporti interurbani di Alzate Brianza vengono svolti con autoservizi di linea gestiti da ASF Autolinee."}
{"id": "28858", "revid": "1888309", "url": "https://it.wikipedia.org/wiki?curid=28858", "title": "Anzano del Parco", "text": "Anzano del Parco (\"Anzan\" in dialetto brianzolo, : , e semplicemente Anzano fino al 1863 \u00e8 un comune italiano di abitanti della provincia di Como in Lombardia. Fa parte del Parco regionale della Valle del Lambro.\n\u00c8 un paese situato lungo la statale Como-Bergamo, poco sotto Alzate Brianza, distante da Como una dozzina di chilometri.&lt;br&gt;\nIl suo centro storico incappuccia un modesto colle morenico da cui svettano la chiesa parrocchiale, il palazzo Carcano, le costruzioni che facevano un tempo corona ad un castello di cui rimane ancora l'arco di ingresso, con evidenti scanalature che denuncerebbero l'esistenza di un antico ponte levatoio.\nOrigini del nome.\nSecondo alcune teorie, il toponimo \"Anzano\", riportati nei testi in latino ecclesiastico come \"Anzanum\", sarebbe di origine latina e deriverebbe da \"Antianus\", a sua volta derivante dal nome proprio di persona \"Antius\". Altri identificano in \"Anzano\" la stessa radice presente in toponimi come Anzio, Anza di Framura, Anzasco, che avrebbero un'origine preindoeuropea.\nL'aggiunta \"del Parco\" fa invece riferimento al grande parco di Villa Carcano.\nStoria.\nAnzano del Parco fu un antico insediamento delle popolazioni della cultura di Golasecca, divenuto successivamente presidio romano. &lt;br&gt;\nLa presenza romana sul territorio \u00e8 confermata dal rinvenimento di alcune tombe e lapidi all'interno dei parchi di villa Carcano e di villa del Soldo (situata nei limitrofi comuni di Orsenigo e Alzate Brianza). Di particolare interesse storico sono i reperti rinvenuti nel corso degli scavi archeologici: oltre a suppellettili e strumenti da lavoro, sono state portate alla luce due monete, una romana del 221 a.C., l'altra imitante l'emidramma di Massalia (l'antica Marsiglia).&lt;br&gt;\nAi tempi della Signoria di Milano, gli \u201cStatuti delle acque e delle strade del contado di Milano fatti nel 1346\u201d riportano \u201cel locho de Anzano con le cassine de Valera\u201d tra le localit\u00e0 che, all'interno della pieve di Incino, hanno l'onere della manutenzione della \u201cstrata de Niguarda\u201d.\nCon il Ducato di Milano, in epoca viscontea fu concesso al condottiero Facino Cane per poi passare, nel 1441 e assieme a tutta la pieve d'Incino, in usufrutto ai conti Dal Verme, ai quali venne confermata in feudo intorno alla met\u00e0 del XVI secolo da Carlo V.\nAi Dal Verme subentr\u00f2 il conte Claudio Giussani che ne fece dono alla figlia Paola quando spos\u00f2 Carlo Carcano e fu il loro figlio, il marchese Luigi, l'ultimo signore del feudo.\nNel 1751, il \u201cCompartimento territoriale specificante le cassine\u201d del Ducato di Milano riporta come Anzano facesse sempre parte della stessa pieve e comprendesse anche i cassinaggi di Valera, Borigo, Cavognetto, Cavogn\u2019alto, Varzina, \u201cdell\u2019Arzento\u201d, \u201cd\u2019Insolti\u201d. Due anni pi\u00f9 tardi Anzano incorpor\u00f2 il territorio di Cassina Pugnago, mentre nel 1757 risultava comprendere anche le localit\u00e0 di Monticello e porzione di Monguzzo.\nCon la dominazione austriaca le antiche suddivisioni territoriali furono eliminate; con la rivoluzione francese prima e Napoleone poi, furono aboliti i diritti feudali. Con la riorganizzazione del Regno d'Italia napoleonico del 1807 Anzano incorpor\u00f2 temporaneamente il comune di Fabbrica.\nNel 1863 il comune, che non comprendeva pi\u00f9 la localit\u00e0 di Fabbrica, mut\u00f2 definitivamente il proprio nome in \"Anzano del Parco\".\nInfrastrutture e trasporti.\nAnzano del Parco dispone di una stazione ferroviaria sulla linea Como-Lecco."}
{"id": "28861", "revid": "125963216", "url": "https://it.wikipedia.org/wiki?curid=28861", "title": "Arosio", "text": "Arosio (\"Aroeus\" in dialetto brianzolo, : , localmente \"Roeus\", : ) \u00e8 un comune italiano di abitanti della provincia di Como in Lombardia. In passato faceva parte del comune di Carugo Arosio. Il territorio comunale fa parte del Parco regionale della Valle del Lambro.\nGeografia fisica.\nArosio \u00e8 collocato nelle colline brianzole, sulla riva destra del fiume Lambro. L'abitato si sviluppa con forma triangolare all'interno di tre grandi arterie stradali: la Nuova Vallassina, la Novedratese e l'Arosio-Canzo. I paesi confinanti sono Inverigo, Giussano e Carugo. Il confine meridionale \u00e8 anche limite della provincia di Como. Per motivi storici, i confini comunali non coincidono con quelli parrocchiali; alcune zone di Carugo, infatti, rientrano nel dominio parrocchiale arosiano.\nIl centro storico del paese si trova su alcuni rialzi collinari, da cui si gode di un'ottima vista sulle montagne prealpine.\nIl territorio si presenta fortemente urbanizzato. Escludendo il parco Aldo Moro, ubicato nella zona centrale del paese, le altre aree verdi sono poco estese e piuttosto periferiche. Fra le pi\u00f9 importanti possiamo citare: la Brughiera, la zona umida in localit\u00e0 Bittolo e i prati presso le localit\u00e0 Galbese e cascina Guasto.\nI corsi d'acqua originariamente presenti nel paese sono stati tutti pressoch\u00e9 interrati, a eccezione della roggia di Riale, ancora visibile in alcuni tratti in prossimit\u00e0 di cascina Guasto.\nIl paese \u00e8 prevalentemente costituito da abitazioni di costume moderno che, tuttavia, non alterano la sua caratteristica di paese tipico brianzolo.\nAlcune aree periferiche sono state adibite a zona industriale; tuttavia, permangono ancora alcune attivit\u00e0 produttive artigianali, proprio all'interno del centro abitato.\nIn alcuni casi gli scheletri dei vecchi capannoni industriali sono stati riqualificati e ospitano attivit\u00e0 di altro tipo. In centro al paese, dove sorgeva un grosso mobilificio, sono in corso opere di riqualifica ambientale.\nOrigini del nome.\nArosio, indicato quale Aroso nelle mappe medievali, deve il suo nome a un Dio gallico delle acque, Arausio, al quale per l'appunto si doveva la denominazione della ben pi\u00f9 nota Arausio di Francia, laddove i Cimbri e i Teutoni si scontrarono colle legioni di Roma nel 105 a.C., nonch\u00e9 delle svizzere Arosio, Arosa e Areuse, caratterizzate da ruscelli e corsi d'acqua. Di talch\u00e9, essendo notorio come Arosio pullulasse di rogge e sorgive prima dell'intubazione delle medesime, appare razionale ascrivere l'origine toponomastica al Dio de quo, e non a roseti di sorta.\nStoria.\nArosio \u00e8 situato lungo la \"Nuova Vallassina\" che congiunge Milano a Como e sorge in una zona considerata una delle porte della Brianza. I primi abitatori del luogo furono gl'Insubri, di stirpe celtica, o celtoligure. Da Arosio, in epoca romana, passava la \"via Mediolanum-Bellasium\", strada romana che metteva in comunicazione \"Mediolanum\" (Milano) con \"Bellasium\" (Bellagio).\nNel 1134 il territorio comunale, che faceva parte una volta del Contado della Martesana ed era compreso nella Pieve di Mariano, quando gran parte della Lombardia venne suddivisa e data in propriet\u00e0 a chiese e monasteri, fu assegnato al Monastero Maggiore di Milano. Quest'ultimo era di origine antichissima, se si presta fede alla tradizione che vuole che in esso, nel 387, i pagani avessero imprigionato i santi Protasio e Gervaso, e di grande importanza per una serie di privilegi alcuni dei quali risalenti all'epoca della Regina Teodolinda.\nL'antico paese si svilupp\u00f2 dunque come corte di questo monastero, la cui badessa, dopo la pace di Costanza del 1183 fra Lega Lombarda e Federico Barbarossa, si era vista riconoscere il diritto di emanare leggi, amministrare beni, ordinare punizioni per ladri e adulteri, dirimere liti, proibire o permettere la vendita degli alberi e dei frutti della terra al di fuori della giurisdizione, di imporre il pagamento delle tasse al Comune di Milano e di delegare il comando a messi e consoli. In questo contesto, nel 1215 la badessa promosse i primi statuti del comune di Arosio.\nFino all'et\u00e0 delle Signorie, Arosio segu\u00ec le sorti del contado della Martesana e della pieve di Mariano, che con i Visconti veniva data in feudo a Lucia Marliano (Marliani), amante del duca Galeazzo Maria e che sarebbe poi diventata la contessa di Melzo. Passato fra i beni della famiglia Marliani, da questi Arosio veniva ceduta nel 1683 alla potente famiglia milanese dei Crivelli, che gi\u00e0 nel 1643 avevano cominciato ad acquistare terreni in Brianza e nella Valsassina.\nAll'epoca della dominazione austriaca, nel 1785, Arosio entr\u00f2 a far parte dell'VIII distretto di Mariano con Galliano e poi, con i francesi e con la Repubblica Cisalpina, del Dipartimento del Lario, con capitale Como, una delle due parti in cui era stata suddivisa la Brianza (l'altra era compresa nel Dipartimento della Montagna, con capitale Lecco). In seguito alla definitiva conquista della Lombardia da parte del Regno del Piemonte (1859), Arosio pass\u00f2 a far parte del distretto di Cant\u00f9, nella Provincia di Como.\nMonumenti e luoghi d'interesse.\nArchitetture religiose.\nLa chiesa parrocchiale, dedicata ai Santi Nazaro e Celso Martiri, \u00e8 stata costruita nel 1124 ma rifatta nei primi del Settecento. Nel 2006 alcuni scavi effettuati nella chiesa hanno permesso di scoprire la sua cripta di origine medioevale.\nAll'interno, la chiesa conserva affreschi d'ispirazione procacciniana e un crocefisso ligneo che, a differenza dell'iconografia classica, non presenta le gambe accavallate.\nSull'elegante campanile troviamo 5 campane in Si2 fuse a Seregno nel 1948 dalla Fonderia Carlo Ottolina. Inoltre \u00e8 presente una campanella attribuibile alla met\u00e0 del 1700 usata come richiamo 5 minuti prima delle funzioni liturgiche di nota La4 non visibile poich\u00e9 dentro al tetto.\nNel coro della chiesa parrocchiale inoltre \u00e8 conservato e tuttora funzionante l'organo a 2 manuali della ditta Mascioni di Cuvio costruito nel 1940.\nL'oratorio di San Luigi fu costruito a partire dal 1896 con il contributo della popolazione e aperto nel 1899.\nAree naturali.\nNel comune \u00e8 situato il parco comunale \"Aldo Moro\".\nDi interesse naturalistico \u00e8 la zona della Brughiera: una fascia boschiva posta su alcuni rialzi collinari. Questi boschi sono sede dello storico Roccolo di Arosio. Si tratta dell'osservatorio ornitologico \"il Nibbio\", che ospita un museo dell'avifauna lombarda.\nVi sono inoltre le zone verdi in localit\u00e0 Galbese e cascina Guasto.\nCultura.\nMusei\nOsservatorio ornitologico FEIN-Fondazione europea Il Nibbio, che raccoglie circa 400 esemplari imbalsamati di uccelli.\nInfrastrutture e trasporti.\nLa ferrovia Milano-Asso collega il comune a Milano e in direzione opposta ad Asso, ai piedi delle montagne del triangolo lariano. La linea di Autobus C45 collega Arosio con Como. La stessa linea, nella direzione opposta, arriva fino a Cant\u00f9.\nLe strade principali sono la SS36, la Strada Provinciale 32 Novedratese, la Strada Provinciale 40 Arosio-Canzo.\nSport.\nArosio \u00e8 sede della societ\u00e0 calcistica \"Stella azzurra\" che ha sviluppato anche una sezione di ginnastica artistica e pallavolo.\nNel 1976 Arosio \u00e8 stata sede di arrivo di tappa del Giro d'Italia."}
{"id": "28862", "revid": "1718925", "url": "https://it.wikipedia.org/wiki?curid=28862", "title": "Olimpiade", "text": "Un'olimpiade, in epoca moderna come nell'antichit\u00e0, \u00e8 il periodo di tempo di quattro anni che intercorreva fra due successive celebrazioni delle feste e delle gare olimpie. Ogni Olimpiade termina con la celebrazione dei Giochi.\nNel periodo ellenistico vi fu l'uso (introdotto da Timeo di Tauromenio e poi da Eratostene) di datare tutti gli avvenimenti in base all'Olimpiade di appartenenza. Le Olimpiadi fornivano infatti un riferimento cronologico privilegiato, sia per il carattere panellenico dei Giochi olimpici, sia per l'abbondanza di riferimenti a tali giochi nella letteratura. Inoltre non si conoscevano avvenimenti databili con certezza prima del 776 a.C., data dei primi giochi olimpici dei quali si era conservata memoria scritta.\nAd esempio, Dionigi di Alicarnasso fissa la fondazione di Roma nell'anno della settima Olimpiade, in cui Diocle di Messene vinse la gara di corsa, quindi nel 750 a.C., prendendo a riferimento il 776 a.C., anno in cui \u00e8 tradizionalmente fissata la prima Olimpiade.\nIl termine Olimpiade viene tuttora comunemente usato anche per indicare i Giochi stessi (o anche altri tipi di competizione), anche se impropriamente; va tuttavia sottolineato che l'uso dell'Olimpiade come riferimento temporale potrebbe riscontrare una notevole problematicit\u00e0, nell'era moderna, a causa dell'introduzione dei Giochi olimpici invernali e dell'alternanza di questi con i Giochi olimpici estivi, a intervalli alterni di due anni."}
{"id": "28863", "revid": "1910023", "url": "https://it.wikipedia.org/wiki?curid=28863", "title": "Asso (Italia)", "text": "Asso (: , \"Ass\" in dialetto vallassinese, : ) \u00e8 un comune italiano di abitanti della provincia di Como in Lombardia. Questo antichissimo borgo (i primi insediamenti risalgono al 2000 a.C.) \u00e8 il capoluogo della \"Valle Assina\" o Vallassina, equidistante dai due rami del lago di Como e dotata \"ab immemorabile\" di autonomia religioso-amministrativa sotto forma di \"pieve arcivescovile\" (ancora oggi, il prevosto di Asso ha di diritto per tutto il tempo del suo mandato il titolo di monsignore).\nDal 1183 ebbe propri statuti civili e penali, in sudditanza \"in temporalibus et spiritualibus\" all'arcivescovo di Milano. Il dominio temporale degli arcivescovi termin\u00f2 sotto Giovanni Maria Visconti, che nel 1409 infeud\u00f2 la Vallassina a Facino Cane e, successivamente, a Luigi Dal Verme. Nel Settecento, durante la dominazione francese, Asso divent\u00f2 capoluogo del cantone IV del distretto IV del Lario. Risale agli anni 1878-1880 l'aggregazione al Comune di Asso delle consistenti frazioni di Scarenna e Pagnano. Fin da quegli anni il borgo \u00e8 un centro di villeggiatura, soprattutto di milanesi. La sua economia \u00e8 caratterizzata dall'industria tecnica e meccanica, tra cui gode di particolare rilievo l'attivit\u00e0 serico-tessile della societ\u00e0 \"Oltolina\".\nGeografia fisica.\nTerritorio.\nAsso \u00e8 posto alla confluenza delle valli dell'alto Lambro, in una posizione strategica al centro di una conca comunicante a nord con Civenna e Bellagio e a sud con l'estremo lembo del Triangolo Lariano.\nLa maggior parte delle frazioni, con l'eccezione di Scarenna, sono poste ad un'altitudine pi\u00f9 elevata rispetto al centro storico. Brazzova, Ca' Nova, Fraino, Gem\u00f9, Mudronno, poste poco pi\u00f9 a valle di Sormano, formano con questo comune, Caglio e Rezzago i \"Monti di Sera\". Scarenna \u00e8 situata, invece, in una piana a sud ovest del centro, detta \"Terra Rosa\".\nDal paese si possono raggiungere le diverse montagne che lo circondano: i Corni di Canzo, il monte Megna, il Palanzone, il Dosso Mattone, il Barzaghino e Croce Pizzallo.\nOrigini del nome.\nIl toponimo originario \"Ass\" (in latino, \"Axium\"; nel XVI secolo, \"Assio\" e, dal 1763, Asso) \u00e8 considerato di origine celtica.\nPer Giorgio Luraschi \u00e8 collegabile al suffisso ligure asco-asca, ad indicare terre di pascolo di una comunit\u00e0. Per il Gaffuri ed il Boselli deriva dalla radice celtica \"as\", \"acqua\", \"sorgente\"; a supporto di quest'ultima ipotesi Flaminio Pagani suggerisce altri toponimi contenenti \"as\" collegabili all'acqua (\"Belas\", Bellagio; \"Domas\" e \"Menas\", Menaggio). Il Boselli, tuttavia, predilige la derivazione del toponimo dal nome proprio \"Ascius\", ipotesi rifiutata dall'Olivieri, che boccia anche sia quella dal monosillabo \"Asc\" scritto sulla lapide ritrovata su una spiaggia tra Onno e Vassena, sia quella dalla parola \"assus\" (\"arido\", \"riarso\"). Piero Paracchi, in \"Caglio, Rezzago, Sormano: il Monte di Sera\", attribuisce alla radice \"as\" il significato di \"principio\" o \"primo\".\nIn realt\u00e0 l'ipotesi pi\u00f9 verosimile \u00e8 quella che vede in esso il termine proto-celtico dal significato di \"bocca\", campo semantico utilizzato nel vocabolario celtico anche per riferirsi alle foci e alle confluenze dei fiumi. Il riferimento sarebbe quindi alla sua posizione di fondovalle e quindi di confluenza delle due semivalli (Valle della Menaresta e Valbrona) di cui la Valassina \u00e8 composta. Ci\u00f2 avrebbe conferma dal fatto che i resti archeologici assesi di gran lunga pi\u00f9 antichi sono stati rinvenuti nella localit\u00e0 Cranno, situata presso la Cascata della Vallategna, ove confluiscono il Lambro montano e il Foce, torrente della Valbrona.\nDal nome Asso deriva il toponimo \"Val Assina\", ora \"Valassina\" o \"Vallassina\", gi\u00e0 scritto nel Medioevo tutto attaccato (\"Vallis Vallaxine\").\nIl nome degli abitanti di Asso pu\u00f2 essere sia assesi, sia assini; il loro soprannome tradizionale nella lingua locale \u00e8 \"spazapul\u00e9e\", traducibile come \"ladri di polli\".\nStoria.\nLe pi\u00f9 antiche tracce umane sono state ritrovate in localit\u00e0 Cranno di Asso e risalgono al 6500 a.C., ma si hanno testimonianze di insediamenti stabili successivi (dal 3500 a.C. al 400 a.C.) anche in altre frazioni come Brazzova, Dosso e Pagnano.\nDel periodo romano si conservano due interessanti epigrafi, una conservata ora nella torre del castello, e l'altra nella sala consiliare del municipio, oltre che resti di una conduttura, una moneta dell'imperatore Decio e tracce di un selciato. Asso era la sede principale del pago romano in cui si inser\u00ec, successivamente la pieve cristiana, nel III secolo, secolo che vide l'introduzione di questa religione, definitivamente affermatasi alla fine del V. Da \"Ascium\", nome latino di Asso, passava la \"via Mediolanum-Bellasium\", che metteva in comunicazione Milano con Bellagio.\nAl tempo dell'arcivescovo Ariberto da Intimiano (XI secolo), Asso rivest\u00ec un ruolo considerevole grazie alle sue fortificazioni, che lo posero al centro di un vasto sistema strategico-militare, oggi testimoniato da case-forti e da un'imponente torre, ricostruita in pi\u00f9 punti, facente parte del castello.\nLa partecipazione di assesi alle crociate non \u00e8 documentata storicamente, ma si tramanda che da un dente di Santa Apollonia portato dalla Palestina sia nato il culto della patrona del paese.\nNel 1183 degli statuti civili e penali resero Asso una comunit\u00e0 autonoma. Come attestato in un documento datato 1311 di Cassono Della Torre, la comunit\u00e0 era tuttavia tenuta al versamento delle decime a favore della Diocesi di Milano. Gli statuti furono confermati nel 1380 dall'arcivescovo Antonio da Saluzzo.\nNel 1314 il comune di Asso fu interessato dalle lotte per il potere portate avanti da Matteo I Visconti, subendo un saccheggio.\nIl paese fu colpito diverse volte dalla peste. La prima ondata si present\u00f2 nel 1361. Particolarmente grave fu quella del 1549. I lanzichenecchi provocarono un contagio nel 1630.\nIl dominio temporale arcivescovile termin\u00f2 sotto Giovanni Maria Visconti, che nel 1409 infeud\u00f2 la Vallassina a Facino Cane. Tre anni dopo, la morte di quest'ultimo indusse Filippo Maria Visconti a sposarne la vedova Beatrice, e successivamente, a Luigi Dal Verme. Portata in dote a Fregosino Fregoso nelle seconde nozze di Chiara Sforza (vedova di Pietro II Dal Verme) tra il 1533 e il 1534 la valle fu venduta a Francesco Sfondrati, agli eredi del quale la valle rest\u00f2 infeudata fino al 1788. Ad Asso era attivo in questi secoli anche l'ufficio dell'Inquisizione, alla ricerca di eretici e bestemmiatori, che, nel 1675, era diretto dal prevosto Antonio Crivelli, aiutato dai Crocesegnati. Alla nascita della Repubblica cisalpina \u00e8 dedicata una lapide, datata 1796, situata nella torre del castello.\nDurante il predominio francese, Asso divent\u00f2 \u00abcapoluogo\u00bb del cantone IV del distretto di Lecco, mentre nel 1805 divenne capoluogo dell'omonimo cantone (o della Vallassina), che faceva parte del distretto IV e del dipartimento del Lario del Regno italico.\nNel 1878 e nel 1880 furono inglobati, rispettivamente, Scarenna e Pagnano.\nNel 1922 si form\u00f2 ad Asso una squadra di arditi al comando di Luchino Visconti, futuro segretario locale del Fascio. Nel 1944 si costitu\u00ec il Comitato di Liberazione Nazionale locale, grazie alla spinta del tipografo Gioachino Oleotti, proprietario della tipografia \"La Vallassinese\", presso la quale veniva stampata clandestinamente \"La Disfida\". Sfugg\u00ec miracolosamente alle SS.\nMonumenti e luoghi d'interesse.\nArchitetture religiose.\nChiesa prepositurale.\nLa chiesa prepositurale di Asso, dedicata a san Giovanni Battista, fu edificata tra il 1641 ed il 1675, su progetto dell'ingegner Rusconi, sul luogo di un'antica chiesa con la stessa dedicazione, abbattuta nel 1634; fu consacrata il 31 maggio 1752 dall'arcivescovo Pozzobonelli. Vide la facciata rifinita nel 1962.\nNel 1634 venne eretto il campanile, nello stesso stile di quello del Santuario della Madonna di Sommaguggio e di quelli delle chiese dei Santi Materno ed Ambrogio, di Valbrona, e di San Michele di Visino, edificato in pietra viva tra il 1595 ed il 1639. Era un'opera gi\u00e0 prevista da Carlo Borromeo (\u00absi faccia un campanile quando si potr\u00e0\u00bb), e fu costruita su iniziativa di Girolamo Curioni, parroco di Asso dal 1570 al 1601, e disegno, attribuito, del Pellegrini. Nel XVI secolo, le pietre della parrocchiale erano state ricavate da un masso erratico in localit\u00e0 \"Cim\" di Asso.\nDella primitiva chiesa plebana \u00e8 conservata una pietra rosa, con inciso il monogramma \"PX-\" inscritto in una ruota, nel muro del vano dove era sistemata la vasca battesimale e che ospita oggi una statua di \"Madonna con bambino\", di anonimo del XV secolo. Tra le opere d'arte, di particolare rilevanza quelle lignee: un pulpito dorato con evangelisti, come cariatidi, di Fedele Pirovano (1685) ed il monumentale ciborio, giocato sul contrasto tra oro e nero, ricco di decorazioni di santi ed angeli con una \"Ultima Cena\" sulla nicchia del tabernacolo; l'autore \u00e8 forse della scuola del Taurino. L'altare \u00e8 attribuito ai fratelli Fantoni della bergamasca. Sull'altare, una \"Predica di San Giovanni\" dipinta da Raffaele Casnedi. Tra gli oli su tela sono opere di pregio un \"Battesimo di Cristo\" del XVI secolo, ed una \"Annunciazione\" del Campi del 1570. La pala d'altare \u00e8 del Nuvolone.\nNel coro \u00e8 stato sistemato, nel 1991, un organo Zannin proveniente dalla casa-studio del pittore Salvatore Fiume, nell'ex-stabilimento Verza a Canzo, e dallo stesso donato.\nTra le opere moderne vi sono le vetrate, realizzate nel 1933 da Celeste Visioli (disegni di Codenotti e Cavallini), e le quattordici stazioni della Via Crucis di Luigi de Mauro.\nNel 1923 furono collocate due lapidi sulla facciata, a fianco del portale. Quella a sinistra, con l'effigie di papa Pio XI, riporta un suo breve apostolico, che ricorda gli anni della sua giovinezza e le vacanze estive trascorse nel borgo di Asso, ed insignisce ai parroci della parrocchia il titolo di monsignore con il grado di Prelato d'onore di Sua Santit\u00e0; quella a destra, ricorda don Damiano Ratti, prevosto dal 1860 al 1891, zio di papa Pio XI.\nChiesa del Santo Crocefisso.\nLa chiesa del Santo Crocefisso fu costruita fra gli anni 1760 e 1770 accanto alla chiesa prepositurale, sull'area dove in precedenza si trovava l'originario battistero plebano. In principio intitolato a San Giovanni Battista ma successivamente ridedicato all'omonimo Evangelista, il battistero si presentava come un edificio a pianta centrale quadrilatera, nella quale s'innestavano tre absidi semicircolari. \nPresenta un'apertura a serliana che conduce nell'atrio, dove sono emersi lacunosi affreschi sul tema della morte. Una porta laterale a destra conduceva in un locale originariamente utilizzato come ossario, mentre un'altra porta a sinistra portava alla tribuna addossata alla controfacciata della chiesa, la quale era probabilmente usata dai membri della Confraternita dei Disciplini e di San Rocco per le loro adunanze e per assistere alle celebrazioni liturgiche.\nLa pianta \u00e8 a croce greca. All'interno, le pareti sono decorate a monocromo con emblemi e motivi ornamentali di gusto neoclassico, molto vicini al repertorio del clainese Vincenzo de Bernardi. Sulla cupola un affresco presumibilmente della stessa epoca raffigura l\"'Agnello mistico\", con i \"Profeti\" nei pennacchi.\nNel presbiterio \u00e8 ora conservato un antico \"Crocifisso\" ligneo, proveniente dalla prepositurale, al quale si attribuiscono sia l'attuale dedicazione dell'edificio sia alcuni presunti miracoli. Si presume che le due statue che lo affiancano, una \"Madonna\" e un \"San Giovanni Evangelista\", siano state aggiunte in occasione del rinnovamento dell'altare maggiore in marmi policromi nel 1827; queste presentano analogie con la statua dell\"'Ecce homo\", posta nel vano a sinistra del presbiterio.\nPi\u00f9 recenti sono le statue di \"San Giovanni Bosco\" (1941) e \"San Luigi Gonzaga\" (1896), nella cappella sinistra, e di \"San Francesco d'Assisi\" in quella destra, dove si trova anche un pi\u00f9 antico \"San Rocco\" di fattura barocca. In questa cappella l'altare \u00e8 sovrastato da una cornice marmorea con lesene scanalate e frontone centinato di gusto neoclassico, che inquadra un affresco presumibilmente ottocentesco con il \"Riposo durante la fuga in Egitto\", caratterizzato dalla cromia forte e accesa. Un'analoga inquadratura racchiude, nella cappella opposta, una bella pala del 1678, raffigurante la \"Madonna, Sant'Anna e Ges\u00f9 Bambino\", attribuibile al pittore Giovanni Stefano Danedi detto il Montalto.\nNell'area del coro \u00e8 visibile la parte interna del campanile in sarizzo.\nOratorio di San Nazaro e Celso.\nL'oratorio di San Nazaro e Celso si trova nella localit\u00e0 di Mudronno, ma appartiene alla parrocchia di Sormano.\nLa costruzione dell'edificio, preceduto dal portico in pietra con volta a cotto, aperto da un arco ribassato, risale all'XI secolo; \u00e8 attestato alla fine del Duecento. Nel 1518 fu dipinto un affresco su commissione del \u00abMagister\u00bb Giovanni Antonio (\u00abJoan Antos\u00bb) di Rezzago, che verr\u00e0 riportato alla luce durante il restauro del 1992. Il 23 ottobre 1570 l'oratorio fu visitato dall'arcivescovo Carlo Borromeo.\nIl cattivo stato di conservazione dell'edificio fu rilevato pi\u00f9 volte nel corso dei secoli (ad esempio nel 1567 e nel 1719), e per questo fu restaurato nel 1737, nel 1878 e nel 1992.\nOratorio della Madonna dell'Aiuto.\nSituata a fianco della via per Bellagio, la chiesa della Madonna dell'Aiuto fu citata per la prima volta nel 1719 nella Visita pastorale. Durante un restauro negli anni 1990 fu riportato alla luce un affresco sei-settecentesco raffigurante l\"'Immacolata\". Nella nicchia del presbiterio \u00e8 conservata una statua devozionale della \"Madonna con Ges\u00f9 Bambino\".\nChiesa di Santa Marta e monastero.\nIl monastero di Santa Marta sorse nel 1505, con autorizzazione papale. Fu soppresso nel 1568 dall'arcivescovo Carlo Borromeo, che lo defin\u00ec \"latronum spelunca\", per lo scandaloso mancato rispetto della clausura. Le monache furono trasferite nel convento milanese del Lantanasio.\nChiesa di Pagnano.\nBella chiesetta (secoli XVI-XVII) sita in Piazza della Chiesa - la seconda piazza del paese dopo Piazza Grande - con altare ligneo e grande immagine della Madonna che schiaccia la testa al drago; ai due lati belle statue di Sant'Antonio e San Giuseppe restaurate e dipinte nel 1965 da Elsa Bovera (dalla stessa nel 1975 sono state colorate le basi). Sopra il portale in legno \u00e8 presente una bella vetrata raffigurante la classica scena di San Luigi Gonzaga che riceve la Prima Comunione da San Carlo Borromeo. La Chiesa \u00e8 dedicata a Santa Maria Immacolata.\nArchitetture civili.\nCastello.\nIl castello di Asso, che sorge non molto lontano dalla chiesa prepositurale, fu eretto nel XII secolo. \u00c8 certo che chi lo costru\u00ec riprese il modello del castello di borgo, il quale era situato in un'area sopraelevata e facilmente difendibile, con mura che racchiudevano gli edifici per le truppe e le abitazioni civili, il pozzo, le stalle ed i magazzini.\nLa torre \u00e8 stata datata tra XII e XIII secolo sulla base delle osservazioni effettuate in occasione del \"Censimento\" \"dei\" \"Castelli\" \"della\" \"Lombardia,\" pubblicato nel 1991 da \"Regione\" \"Lombardia\" (Settore Cultura e Informazione \u2013 Servizio Musei e Beni Culturali) a cura di F. Conti, V. Hybsch e A. Vincenti dell\"'Istituto Italiano dei Castelli\".\nIl castello sorge su un ceppo, misura ventuno metri dal suolo, con un lato di quaranta ed oltre due metri di spessore murario. Oltre le mura stavano due piazze d'armi ed intorno a queste, alla distanza di nove metri, girava un bastione a terrapieno con un muro merlato per i balestrieri in grado d'impedire l'uso di macchine belliche ed arieti contro mura e torre.\nLe sue mura scendevano dalla torre verso la chiesa di San Giuseppe, circondavano la vecchia piazza del Mercato (ora piazza Mazzini) e proseguivano fino alla chiesa parrocchiale, costruita sulle stesse mura; da qui, si ricollegavano al nucleo del borgo fortificato. Alcuni ritengono che queste mura siano state distrutte almeno parzialmente nel 1314 da Facciolo della Pusterla, intento a saccheggiare e devastare la Valassina, e che siano state ricostruite successivamente, essendo ancora visibili alla fine del XVIII secolo. Oggi ne restano solo tratti, non facilmente individuabili, nell'abitato.\nLa torre, probabilmente il mastio, a base quadrata, ha grossi blocchi agli spigoli. Al giorno d'oggi \u00e8 alta trenta metri, sebbene sia stata diminuita in altezza per la raccolta di materiale da destinare alle costruzioni delle chiese prepositurale e del Santo Crocefisso; \u00e8 una delle poche parti del castello in buono stato di conservazione, anche se sono presenti alcune finestre estranee alla costruzione originale.\nAppena gli spagnoli si impadronirono del ducato di Milano, nel 1555, ordinarono la demolizione di tutti i castelli, tuttavia alcuni cittadini, fra cui Cornelio, Alvisio e Cristoforo Curioni, e Angelo Sormanno, di Asso, riuscirono ad evitare che venisse distrutto.\nIl castello risulta utilizzato con capitano, il marchese Andrea Locatelli, e guardie, pagati dal comune, alla fine del XVII secolo. Dal 1985 il castello \u00e8 stato abbandonato, tranne alcune parti ancora abitate. La torre e la corte sono in decadenza.\nOltre al castello ed alla torre di Scarenna, ad Asso, sono state individuate due case torri, del XII secolo, oggi notevolmente trasformate, all'angolo tra le vie Torriani e Ponte Oscuro.\nFarmacia.\nNegli anni venti la sede della farmacia era nello stabile all'angolo tra via Matteotti e via Prato. Nel 1934 il dottor Milesi pose la sede della sua attivit\u00e0 nell'edificio appena costruito di fronte al Municipio e tuttora sede della farmacia. L'ingegner Rudelli di Roma cur\u00f2 la progettazione e la costruzione dell'edificio.\nL'esterno dello stabile \u00e8 stato ristrutturato nel 2007 mantenendo colore, graffiti e infissi originari della casa a ventaglio tipica degli anni trenta.\nNei locali della farmacia si possono ammirare gli imponenti armadi lignei intarsiti, il banco di vendita principale in noce e marmo nero, numerosi banchi di legno intarsiati, il lampadario in ferro battuto fatto a mano coronato da serpenti simbolo dell'arte medica e farmaceutica, gli albarelli e i cartigli in ceramica, la vetreria dell'antico laboratorio, gli infissi originali, le vecchie etichette originali dei preparati, i certificati di laurea e i documenti che attestano la storia della farmacia del paese.\nI locali di vendita rappresentano uno scorcio della tradizione farmaceutica italiana e sono un luogo per conoscere gli antichi rimedi di cura. La farmacia di Asso, al fine di promuovere conoscenze e informazioni sulla tradizione farmaceutica collabora con la Farmacia di Santa Maria Novella di Firenze, la pi\u00f9 antica farmacia d'Italia.\nBar Pasticceria Pedrabissi.\nIl bar Pedrabissi, in via Matteotti, fu aperto all'inizio del XX secolo. Arredato in stile liberty, conserva al suo interno un prezioso lampadario e un insolito soffitto a volte e nervature che richiama lo stile gotico.\nEx istituto Nino Levi.\nL'ex istituto Nino Levi (gi\u00e0 villa Prato, ora centro psicopedagogico dell'azienda sanitaria locale) apparteneva alla famiglia Prato, primi industriali della seta nel XIX secolo; sorge vicino al setificio, collocato sulla sponda opposta del Lambro e collegato alla villa tramite un ponticello privato. La costruzione presenta i caratteri tipici dell'epoca di transizione fra il periodo del tardo neoclassicismo e dell'eclettismo.\nFu un alloggio delle SS durante la seconda guerra mondiale. Alla fine di questa vi fu imprigionato Luchino Visconti, il segretario locale del Fascio, insieme ad altri fascisti arrestati.\nAttualmente il plesso \u00e8 sede del presidio di comunit\u00e0 terapeutiche \"Rosalba Monguzzi\" dell'ospedale Sant'Anna di Como.\nEx ospedale.\nL'ospedale di Asso, non lontano dal ponte Oscuro, venne aperto nel 1890, dopo pi\u00f9 di 50 anni dalla donazione di don Lazzaro Torriani, assese, parroco di Lasnigo per 57 anni, con un legato testamentario del 1835.\nSarebbe stato successivamente destinato a sede della Croce Rossa Italiana e della Protezione Civile; ora \u00e8 sede degli alpini.\nCasa Citterio.\nCasa Citterio (antica dimora della nobile famiglia Curioni) \u00e8 un palazzo Cinquecentesco situato in via Matteotti, nel centro storico. Nel cortile sono ancora visibili due finestre ogivali in cotto di finissima fattura e un soffitto a cassettoni.\nNel 1936 otto affreschi raffiguranti Bassiano Curioni e la sua famiglia, di cui non si conosce esattamente l'autore, ma attribuiti al De Predis, furono strappati dalle pareti del salone, trasferiti su tela e traslati nella collezione di Ottaviano Venier. Dal 1962, anno in cui furono venduti al comune di Milano, si trovano nel Castello Sforzesco di questa citt\u00e0.\nPalazzo Visconti.\nPalazzo Visconti, costruzione nobiliare di epoca seicentesca, dal maestoso portale a bugnato, si erge nella piazza della chiesa prepositurale.\nDi pianta a corte, cui si accede attraversando un androne a volte, il palazzo conserva una pavimentazione a ciottoli di fiume disposti a raggiera. Pregevole \u00e8 il loggiato ligneo, posto al terzo piano del palazzo dalla parte del cortile.\nVilla Bertieri.\nVilla Bertieri fu costruita nella prima met\u00e0 del XIX secolo; sorge sul pendio di un monte, ai margini del centro abitato. Presenta un'architettura composita di pi\u00f9 stili, arricchita da elementi che richiamano lo stile gotico. Possiede un bel loggiato ad ovest ed \u00e8 circondata da un parco.\nVilla Oltolina.\nVilla Oltolina sorge accanto ad una fabbrica tessile dell'Ottocento e rappresenta un buon esempio di connubio fra edificio residenziale ed industriale. Il complesso villa-fabbrica ha subito opere di ammodernamento per adeguare alla necessit\u00e0 industriale l'esigenza abitativa.\nEx palazzo Scipiotti.\nL'ex palazzo Scipiotti, risalente agli anni a cavallo fra la fine del Cinquecento e l'inizio del Seicento sorge nel centro storico di Asso.\nIl palazzo a tre piani \u00e8 ancora sufficientemente conservato. La facciata \u00e8 delimitata dal bugnato angolare e da un'alta fascia marcapiano, sulla quale si apre il portale centinato a grosse bugne; di forme tardomanieristiche, ha subito nel tempo alterazioni architettoniche barocchette, come testimoniano le cornici leggermente sagomate delle finestre superiori.\nVilla Vita.\nVilla Vita si erge in posizione dominante ed \u00e8 visibile gi\u00e0 subito dopo Canzo; in stile eclettico, fu costruita alla fine del XIX secolo.\nIl giardino si estendeva una volta fino alle case sottostanti: la strada di accesso giunge infatti fino all'imponente cancellata sulla strada per Bellagio, ora di minore importanza, ma che ad Asso costituiva l'arteria principale della circolazione del traffico prima che venisse costruita la circonvallazione.\nVilla Romagnoli.\nA pianta lineare con due aree di servizio laterali, la villa fu restaurata durante il Novecento.\nAntichi mulini.\nSituato in localit\u00e0 Molini, il mulino Valsecchi \u00e8 collocato in posizione trasversale rispetto al corso del Lambro, dal quale si deriva un canale che dall'alto alimenta una ruota in ferro.\nAlimentata nella stessa maniera ma con il mulino posto in posizione parallela rispetto al fiume \u00e8 la ruota idraulica del mulino dei Mauri, situato a Pagnano.\nDel vecchio mulino Prato, un tempo associato a un filatoio, \u00e8 ancora possibile osservare l'antica ruota in ferro, posta in riva al Lambro nel cortile di un edificio residenziale per anziani.\nAltri luoghi d'interesse.\nCascata della Vallategna.\nLa cascata della Vallategna segna il confine fra i comuni di Asso e Canzo, ma delimita anche la fine della Brianza e l'inizio della Valassina. \u00c8 formata dal torrente Foce, che, subito dopo la cascata, sfocia nel Lambro.\nIl 25 agosto 1818, Stendhal, con l'amico Vismara, arriv\u00f2 ad Asso e rimase stupito dalle buone maniere di una signora che non si aspettava di incontrare \u00abin un piccolo buco\u00bb. Dalle memorie scritte nel suo \"Viaggio in Italia\", si sa che si sofferm\u00f2 a parlare della Vallategna, del Ponte Oscuro e di un tentativo teatrale, e che la cascata ricordava al suo amico Pissevache.\nSecondo A. Amati (1868), a met\u00e0 del secolo XIX le acque della cascata erano utilizzate \"a dar moto ad un grande torcitoio\".\nPonte Oscuro.\nIl ponte Oscuro attraversa il Lambro ad un'altezza di circa dieci metri, non lontano dall'ex ospedale e dal setificio Corti. L'orrido su cui si affaccia \u00e8 molto suggestivo, tanto che Stendhal lo ricord\u00f2 cos\u00ec nel suo diario: \nDa poco \u00e8 stato affiancato da una passerella pedonale, detta \"del Fili\", dedicata a Filiberto Berlinghieri, attore della locale compagnia teatrale dialettale \"I ass da Ass\".\nGeografia antropica.\nSecondo lo Statuto comunale, la circoscrizione comunale \u00e8 costituita dalla sede comunale Asso, dalle frazioni Pagnano e Scarenna e dalle localit\u00e0 \"Gem\u00f9\", \"Mudronno\" e \"Brazzova\".\nCultura.\nEventi.\nFesta del Cavallo.\nLa Festa del Cavallo \u00e8 un'importante manifestazione zootecnica organizzata dalla Comunit\u00e0 Montana del Triangolo Lariano insieme con il comune e la Pro Asso. Si svolge ogni primo sabato del mese di ottobre. L'idea della manifestazione nacque vent'anni fa da un appassionato di cavalli di razza avelignese, Emendi Delfino, e dall'allora presidente della Comunit\u00e0 Montana Flaminio Pagani.\nL'iniziativa si svolge solitamente in due parti: nella prima, al mattino, vi sono le rassegne del cavallo avelignese, dei cavalli agricoli e dei cavalli da sella, ma anche di pony ecc., e l'esposizione delle attrezzature agricole; nella seconda, al pomeriggio, vi sono le cavalcate dei ragazzi, la cavalcata delle bandiere per le vie di Asso, e uno spettacolo equestre al campo sportivo dell'oratorio.\nFesta di S. Apollonia.\nPur essendo S.Giovanni Battista il Patrono del paese molto pi\u00f9 importante \u00e8 la celebrazione della festa di S.Apollonia che si svolge il 9 febbraio in cui l'evento culminante \u00e8 l'incendio del pallone di cotone realizzato dalle suore del convento di Maria Bambina nella Chiesa Prepositurale per ricordare il martirio della Santa.\nDurante tutta la giornata \u00e8 possibile baciare il dente di Santa Apollonia, protettrice dei denti e dei dentisti. La credenza popolare vuole che il rito prevenga da problemi ai denti durante tutto l'anno.\nNelle vie del paese si svolge la fiera con numerosi banchi di prodotti tipici della zona.\nFesta di Pagnano.\nLa festa del paese si svolge ogni anno durante la quarta domenica di luglio.\nFesta di Primavera.\nOrganizzata ogni anno dall'Associazione AssoIncontra, in collaborazione con l'Amministrazione comunale, le altre associazioni e i commercianti del paese, si svolge lungo le vie del centro storico. Vengono organizzate visite guidate ai monumenti assesi e numerose attivit\u00e0 ludiche. Nel 2019 questa festa giunger\u00e0 alla sua 5\u00aa edizione.\nEconomia.\nL'economia di Asso \u00e8 stata sempre legata al fiume che l'attraversa, il Lambro. Oltre alle pi\u00f9 recenti industrie tessili, una delle testimonianze pi\u00f9 lampanti di questa interconnessione \u00e8 la localit\u00e0 Mulini.\nNel 1546 Asso era un importante luogo di transito, tanto che il marchese del Vasto, in nome del governo ducale, istitu\u00ec un ufficio daziario con alcune guardie.\nUna raccolta di dati statistici riferiti al 1574 sottolinea aspetti peculiari della societ\u00e0 locale di alcuni paesi della comunit\u00e0 della Valassina, in particolare riguardo alle attivit\u00e0 lavorative e alla composizione sociale. \u00c8 interessante rilevare la presenza di donne nel mondo del lavoro. Secondo questa ricerca, il borgo di Asso era composto da centotrentaquattro fuochi per settecentoventi \u00abanime\u00bb. Il termine \"fuoco\" indicava un nucleo familiare, comprensivo di pi\u00f9 famiglie imparentate che vivevano sotto lo stesso tetto. I gentiluomini erano cinque, pi\u00f9 una gentildonna. I lavoratori erano centotrentaquattro, dei quali ventidue donne. La professione pi\u00f9 diffusa era quella del domestico, con trenta segnalazioni. I braccianti erano sedici e i contadini che lavoravano la propria terra otto.\nI titoli dei propri diritti al mercato furono prodotti dal borgo di Asso, su domanda del magistrato milanese, il 1\u00ba giugno 1678.\nNel XVIII secolo, in corrispondenza di un aumento delle attivit\u00e0 tessili e, in particolare, seriche, testimoniata dall'ex filatoio di Cranno, alto quattro piani, presso la cascata della Vallategna, ad Asso si lavoravano panno, saglie e tele. Una fabbrica di filo di cotone con 84 operai, e un lanificio con 100 operai e 14.000 braccia di \"grossa pannina\" all'anno di produzione per l'ospedale di Milano, oltre ad alcune tintorie che lavorano per conto terzi, impiegando 150 uomini e 600 donne nel comparto serico, sono operanti anche all'inizio del XIX.\nIl 10 novembre 1861 la \"Gazzetta della Provincia di Como\" pubblic\u00f2 un articolo dal titolo \"Scuola domenicale in Asso\" sull'inaugurazione di una scuola domenicale per giovani operai ed artigiano, volta al miglioramento dell'\u00abimperfetta coltura, ricevuta nel passato nelle scuole elementari\u00bb per divenire \u00abbravi operaj, onesti mercanti, ed onorati artigiani coscienziosi del decoro cittadino e della patria\u00bb.\nNel 1868 apr\u00ec ad Asso una filiale della Cassa di Risparmio, mentre due anni dopo nacque una societ\u00e0 operaia di mutuo soccorso. Nel 1898, invece, le societ\u00e0 di mutuo soccorso erano due e, oltre alla filiale, era attiva anche una banca popolare. La prima sede della filiale della Cassa di Risparmio delle Provincie Lombarde sorse ad Asso negli anni venti del XX secolo.\nLa fioritura in questi secoli delle attivit\u00e0 manifatturiere port\u00f2 alla nascita del complesso Prato, nel 1815, in via Romagnoli; lo stabilimento della torcitura, nel 1830 (ampliato nel XX secolo), vicino al ponte Oscuro; e il complesso Oltolina, nel 1888, operante tutt'oggi, a Scarenna, vicino al \"punt de la Fola\".\nDal Novecento contribuisce in modo rilevante all'economia locale anche il turismo estivo.\nNel settore dell'artigianato \u00e8 molto diffusa e rinomata la produzione di forbici.\nInfrastrutture e trasporti.\nFerrovie.\nUna linea ferroviaria elettrica Milano-Erba-Canzo-Asso fu ipotizzata nel 1898, che, tuttavia, non era ancora realizzata nel 1908, nonostante impegni e sussidi. Il treno arrivava ad Erba gi\u00e0 dal 1879, ma non era mai stata realizzata la parte terminale, tanto che si diceva: \"Quant la l\u00e9gura la fa 'l tass / la v\u00e9gn la feruv\u00eca a Ass\" (\"quando la lepre fa il tasso, arriva la ferrovia ad Asso\").\nIl 15 giugno 1922 fu inaugurata, alla presenza dell'onorevole Venino, in rappresentanza del ministro dei lavori pubblici, la linea Milano-Seveso-Erba-Asso, lunga 50 chilometri, e la stazione di Canzo-Asso, situata appena fuori dal territorio assese, in piazza Verza a Canzo, ora della societ\u00e0 Ferrovie Nord Milano; da allora l'edificio \u00e8 rimasto inalterato. L'inaugurazione della stazione ferroviaria Canzo-Asso, posta entro il territorio del comune di Canzo, ma ubicata sul limitare del suo confine con Asso, fu rovinata da una scazzottata generale fra canzesi ed assesi provocata dalle discussioni dovute al doppio riferimento del nome della stazione stessa. Ad essa venne data la doppia denominazione in quanto si pensava che Asso avesse dovuto guadagnare la stessa espansione turistica di Canzo.\nQuesta linea collega Asso con Canzo, Caslino d'Erba, Ponte Lambro e Castelmarte, Erba, Mariano Comense, Meda, Seveso e Cesano fino alla stazione di Milano Cadorna. Da marzo 2011, con l'apertura del prolungamento della terza linea (gialla) della Metropolitana di Milano, \u00e8 stata spostata la stazione di Milano Nord Affori sulla linea Asso - Milano Cadorna rendendo possibile ai viaggiatori l'interscambio con la metropolitana di Milano (stazione Affori FN).\nStrade.\nLe comunicazioni via terra, in Valassina, erano limitate fino all'inizio del XIX secolo a sentieri e mulattiere. Fu quindi una rivoluzione l'apertura di una strada carrozzabile, nel 1816, da Asso a Bellagio, fortemente voluta dai comuni interessati e, in particolare, dal marchese Lorenzo Trotti e da D. Carlo Venini, che sostituiva la vecchia mulattiera, a tratti difficilmente agibile persino dagli animali da soma. Questa strada allung\u00f2 la gi\u00e0 esistente strada fra Paina (a Giussano) e Asso, lunga ventitr\u00e9 chilometri, di un tratto lungo diciannove, costato in tutto 89.657 lire austriache. Il progetto era dell'ingegner Giovanni Butti.\nIl 17 maggio 1905 venne costituita, a Milano, la Societ\u00e0 per le autolinee Como-Erba-Incino ed Incino-Canzo-Asso, capitale aumentabile di cinquecento lire, con presidente Giuseppe Visconti di Modrone. Il servizio prevedeva \u00abeleganti vetture\u00bb con un motore da quattordici cavalli, senza piattaforma e con quattordici posti a sedere.\nIl 12 febbraio 1906 fall\u00ec il primo tentativo di avvio delle linee a causa di una forte nevicata, che, tuttavia, partirono con regolarit\u00e0 nei giorni seguenti. Erano previste tre corse, andata e ritorno, da Erba ad Asso, con fermate ad Incino, Longone e Canzo. La tratta Como-Asso costava due lire e sei, un prezzo certamente non popolare.\nAlla prima corsa, la vettura usc\u00ec di strada per il ghiaccio lungo il lago del Segrino. Il 27 febbraio, a causa delle condizioni delle strade e della carenza di viaggiatori, la linea venne sospesa, per poi riprendere regolarmente alcuni giorni dopo.\nNel 1910 iniziarono i lavori della Onno-Valbrona-Asso, lunga cinque chilometri, di cui erano progettisti De Bernardi e Reina. Fu terminata l'anno successivo, con la galleria del Ceppo Palazzolo, e prolungata fino a Bellagio nel 1926, completando cos\u00ec l'anello occidentale della penisola lariana che partiva da Lecco.\nVerso la fine degli anni cinquanta fu realizzata la circonvallazione e la galleria del Ceppo, appena sopra Asso: questa permise alle autovetture di non attraversare pi\u00f9 il centro, snellendo cos\u00ec il traffico verso i paesi dell'alta Valassina e verso Bellagio.\nAl giorno d'oggi, le autolinee della SPT collegano Asso, oltre che con Erba e Como, con i paesi irraggiungibili via treno, ossia Sormano, Caglio, Rezzago; Lasnigo, Barni, Magreglio, Civenna, Bellagio; Valbrona, Onno. \u00c8 stata anche istituita, soprattutto per gli studenti, una linea che collega Asso e Lecco.\nLa linea Asso-Erba-Como, invece, era fino al 2004 di propriet\u00e0 delle FNMA, mentre ora fa parte delle linee SPT. Tocca anche altri paesi: Canzo, Eupilio e Longone al Segrino."}
{"id": "28867", "revid": "1888309", "url": "https://it.wikipedia.org/wiki?curid=28867", "title": "Bene Lario", "text": "Bene Lario (\"B\u00e9e\" in dialetto comasco, : ) \u00e8 un comune italiano di 318 abitanti della provincia di Como in Lombardia.\nIl comune \u00e8 sito in Val Menaggio e fa parte della Comunit\u00e0 montana Valli del Lario e del Ceresio.\nGeografia fisica.\nIl comune di Bene Lario si estende per 566 ettari tra la sponda sinistra del torrente Civagno e le pendici nord-orientali del monte Galbiga.\nTerritorio.\nLa geologia e i reperti paleontologici dell'area di Bene Lario, studiata gi\u00e0 a partire dall'Ottocento con il geologo Stoppani, hanno mostrato come le formazioni geologiche intagliate dal torrente Civagno coprano un periodo di quasi trenta milioni di anni, in quanto il Monte Galbiga rappresenta infatti un importante sezione di sedimenti precipitati tra il Giurassico e il Triassico. Nella valle del Civagno sono state inoltre ritrovate numerose specie fossili di conchiglie, coralli e pesci.\nOrigini del nome.\nAnticamente l'attuale Bene Lario si chiamava \"Maldino\", toponimo da alcuni indicato di origine ibero-ligure e composto dall'unione di due parole: \"mal\", ossia \"monte\", e \"duno\", cio\u00e8 \"villaggio\".\"\"\nStoria.\nAlcuni annessi agli Statuti di Como del 1335 fanno riferimento al \"comune loci de Benne\" e al \"Bene montis Menaxij\" per indicare il comune che, all'interno della pieve di Menaggio, aveva il dovere della manutenzione del tratto di via Regina tra il ponte \"de Chollio\" e il ponte \"de la Polla\".\nIl 1 giugno 1647 il comune di Bene fu concesso in feudo a Francesco Gallio duca D\u2019Alvito. Sempre inserito nella pieve di Menaggio, Bene era ancora infeudato ai D'Alvito nel 1751, anno in cui il comune risultava soggiacere alla giurisdizione di un podest\u00e0 feudale situato presso la cosiddetta \"banca criminale\" di Gravedona.\nVerso la fine del XVIII secolo l'archivio comunale venne incendiato in seguito ad alcuni screzi tra il parroco e la confraternit\u00e0 che raggruppava le famiglie pi\u00f9 influenti del paese\"\". Con la riorganizzazione del Regno d'Italia voluta da Napoleone Bonaparte, Bene vide dapprima l'incorporazione del comune di Grona (1809), per poi essere a sua volta aggregato a quello di Grandola (1812). Dopo la caduta di Napoleone, entrambe le decisioni vennero tuttavia abrogate con il ritorno degli austro-ungarici e la conseguente compartimentazione territoriale del Regno lombardo-veneto.\nA partire dagli inizi del XIX secolo si registr\u00f2, tra i residenti di Bene, una rilevante quota di emigrati in Sudamerica e, in particolare, in Cile e in Uruguay. Come testimoniato da una lapide tuttora affissa sulla facciata del municipio, il mantenimento delle relazioni tra gli emigrati e il paese natio permise la realizzazione di opere quali la costruzione di una scuola dell'infanzia. Altri lavori pubblici cofinanziati dagli emigrati consistettero nella costruzione del ponte sul torrente Civagno e nell'ampliamento del cimitero. Il primo a emigrare fu Pietro Maldini, nel 1836: si stabil\u00ec a Copiap\u00f2, in Cile, ed \u00e8 ricordato con un ritratto appeso nella sala consiliare del Comune. L'emigrante che ebbe maggiore fortuna fu Carlo Maldini, che si stabil\u00ec a Salto in Uruguay, dove fond\u00f2 il villaggio di Palomas, sorto attorno alla sua azienda agricola.\nNel 1862 la denominazione del comune pass\u00f2 da \"Bene\" a \"Bene Lario\".\nNell 1927 ci fu una nuova aggregazione di Bene Lario a Grandola ed Uniti, che dur\u00f2 fino al 1950.\nMonumenti e luoghi d'interesse.\nArchitetture religiose.\nChiesa dei Santi Vito e ModestoUn dosso situato all'ingresso del paese ospita la Chiesa dei Santi Vito e Modesto, elevata a parrocchiale nel 1577 ma tra i secoli XVI e XVIII citata in pi\u00f9 occasioni come sede di una viceparrocchia, ad ogni modo sempre inserita nella pieve di Menaggio. Nel 1956 si registr\u00f2 una fusione \"aeque principaliter\" tra la parrocchia facente capo alla Chiesa dei Santi Vito e Modesto e quella di San Gottardo in Grona.\nLa chiesa \u00e8 ad unica navata, con la sagrestia del celebrante e a levante e la Sacrestia della Confraternit\u00e0 a ponente.\nAll'interno si conservano un altare maggiore barocco del XVIII secolo in legno dorato e un grande quadro del XVI secolo, raffigurante la Santissima Trinit\u00e0 circondata da molti altri personaggi e attribuito al maestro intelvese Ferraboschi. Il quadro, cos\u00ec come altri dipinti realizzati tra i secoli XVI e XVII da autori ignoti e collocati nella navata e nella Sacrestia della Confraternit\u00e0, provengono dall'oratorio della Santissima Trinit\u00e0, che prima della costruzione della Chiesa dei Santi Vito e Modesto adempiva le funzioni di parrocchiale. Alla fine degli anni '50 risalgono invece i due grandi quadri di una \"Madonna Assunta\" e di un \"Sacro Cuore\" collocati ai lati dell'altare maggiore, opere del pittore locale Zeffirino Tortelli\"\".\nAll'interno della chiesa si trovano anche altri due altari, di cui quello sinistro ospita una statua della Madonna in legno dorato, altri affreschi e una scagliola realizzata dal maestro intelvese Francesco Solari di Verna\"\".\nL'altare destro conserva invece un'opera lignea di un \"Cristo deposto\", databile al XVI secolo, proveniente da Bormio e collocata in chiesa negli anni '80 dopo che nel 1846 era stata donata alla famiglia Corti.\"\" Proprio alla pi\u00f9 giovane esponente di questa famiglia si deve il soprannome di \"Cristo della Bicina\" con cui l'opera \u00e8 localmente nota.\"\"\nNelle vicinanze della Chiesa dei Santi Vito e Modesto si trova un ex oratorio della Confraternit\u00e0, ora adibito a sala per riunioni.\nChiesa della Santissima Trinit\u00e0\nIn localit\u00e0 La Santa si trova la chiesa della Santissima Trinit\u00e0, attestata entro i confini della parrocchia dei Santi Vito e Modesto nel 1788. La chiesa, di piccole dimensioni, ademp\u00ec le funzioni di parrocchiale fino alla costruzione della Chiesa dei Santi Vito e Modesto, nel XVI secolo.\nLa chiesetta si presenta come un edificio ad unica navata, con ingresso preceduto da un portico ad arcate sostenuto da pilastri e colonne. Le pareti esterne portano ancora i segni delle pallottole di una mitragliata aerea avvenuta nel 1945.\nAll'interno della chiesa si trovano una serie di affreschi e quadri, la maggior parte dei quali in cattivo stato di conservazione. Ad uno degli affreschi \u00e8 legata alla tradizione secondo cui, nel XVI secolo, la chiesa sarebbe utilizzata come lazzaretto per gli appestati, affidati alle cure di un eremita qui dimorante e nell'affresco raffigurato in preghiera ai piedi di una Croce con lo Spirito Santo. Dietro l'altare, una \"Santissima Trinit\u00e0\" dipinta negli anni '60 dal pittore locale Zeffirino Tortelli. \nArchitetture civili.\nLavatoi e fontane in pietra\nA Bene Lario si conservano due lavatoi tuttora funzionanti.\nIl primo si trova nel centro abitato, in via del Torchio, e fu costruito nel 1960 recuperando alcune parti della cosiddetta \"Funtana vegia\", il vecchio lavatoio anticamente situato in piazza Fontana. La struttura presenta arcate in pietra a vista e un tetto in legno a vista con capriate in larice e copertura in lastre di pietra (le cosiddette \"piode\"). La vasca presenta piani di appoggio in pietra calcarea locale.\nIl secondo si trova sulla strada sterrata che porta al Lago di Piano, in localit\u00e0 Lembra, a una distanza di pi\u00f9 di 700 m dal resto del paese. Il lavatoio \u00e8 alimentato direttamente dalle sorgenti del torrente Lembra e fornisce un'acqua la cui temperatura non scende mai sotto gli 8\u00a0\u00b0C\n. L'edificio presenta a struttura portante a sei pilastri in pietra intonacati ed \u00e8 coperto un tetto perlinato a capriata lignea, con coppi di colore antichizzato.\nIn centro al paese \u00e8 inoltre possibile osservare una serie di fontane pubbliche in pietra.\nVecchi mulini\nLe acque del Lembra rifornivano inoltre una serie di vecchi mulini, oggi in stato di abbandono, che venivano utilizzati per la macinazione del mais e delle castagne ottenuti da colture nella zona. Rifugio Bivacco \"Alpe de Volt\"\nIl Rifugio Bivacco \"Alpe de Volt\" (ex \"Alpe di Sopra\") \u00e8 un vecchio alpeggio ristrutturato a partire dal 1994 e localizzato sul monte Galbiga, a 1334 di altitudine. Non lontano dal rifugio si trovano una vecchia ghiacciaia (o \"nevera\") e alcune strutture militari facenti parte della Linea Cadorna.\nArchitetture militari.\nIl monte Galbiga ospita alcune trincee, osservatori e camminamenti appartenuti alla Linea Cadorna, costruiti durante Prima guerra mondiale dal Regio Esercito Italiano al fine di costituire uno sbarramento nel caso d'infiltrazioni nemiche attraverso la neutrale Svizzera. Mai entrate in funzione, le trincee di Bene Lario furono costruite mediante l'impiego di materiali raccolti in loco, presentano un'accessibilit\u00e0 difficoltosa e comprendono una serie di gallerie scavate in roccia e lunghe fino a 70 m. L'intreccio di fortificazioni, sentieri e camminamenti \u00e8 lungo oltre 14\u00a0km.\nAree naturali.\nL'area di Bene Lario che si estende verso la vetta del Galbiga presenta da diversi ettari a carattere boschivo, abitati perlopi\u00f9 da carpini neri, tigli e, specialmente nelle aree in prossimit\u00e0 della cima del monte, da faggi. Da un punto di vista floreale, questi boschi comprendono specie abbastanza rare quali la colombina gialla e la latrea.\nIl comune ospita il \"GeoParco di Bene Lario-Torrente Civagno\", un percorso di 7\u00a0km attraverso cui \u00e8 possibile osservare le caratteristiche geologiche della valle del torrente.\nIl territorio di Bene Lario comprende inoltre parte della riserva naturale del Lago di Piano.\nSociet\u00e0.\nEvoluzione demografica.\nPrima dell'unit\u00e0 d'Italia\n1751: 295 abitanti.\n1771: 254 abitanti.\n1805: 303 abitanti.\n1809 (dopo l\u2019annessione di Grona): 540 abitanti.\n1853: 550 abitanti.\nDopo l'unit\u00e0 d'Italia\nTradizioni e folclore.\nGli abitanti di bene vengono soprannominati \"bal\u00f2ch\".\nEconomia.\nNel XIX secolo, le condizioni economiche sfavorevoli spinsero molti degli abitanti a migrare verso il Sudamerica. Significativo fu, in particolare, il numero di immigrati in Cile, ai quali \u00e8 ancor'oggi dedicata la via che porta al municipio, il quale conserva anche un quadro raffigurante il primo emigrato, tal Pietro Maldini, a cui Bene Lario ha intitolato un ponte sul torrente Civagno.\nNel 2011 una grande maggioranza dei lavoratori residenti nel comune di Bene Lario risultava essere frontaliere in Svizzera.\nInfrastrutture e trasporti.\nDal 1884 al 1939 \u00e8 stata attiva una linea ferroviaria che univa Porlezza al comune lariano di Menaggio; nell'attuale territorio comunale sorgeva la fermata di Bene-Grona."}
{"id": "28868", "revid": "1516566", "url": "https://it.wikipedia.org/wiki?curid=28868", "title": "Beregazzo con Figliaro", "text": "Beregazzo con Figliaro (\"Bereg\u00e0zz\" e \"Fi\u00e9e\" in dialetto comasco, : ) \u00e8 un comune italiano di abitanti della provincia di Como in Lombardia formato dai nuclei di Figliaro e di Beregazzo. Dal 1928 al 1948 fu accorpato con Castelnuovo Bozzente e dal 1931 si chiam\u00f2 Mirabello Comasco.\nStoria.\nLa pi\u00f9 antica menzione storica del \"loco Filiaro\" si ha in un elenco stilato nel 1289 dall'allora cappellano di Rovello Porro, incaricato di censire tutte chiese alle dipendenze della pieve di Appiano.\"\"\nGli \u201cStatuti delle acque e delle strade del contado di Milano fatti nel 1346\u201d elencano, tra le localit\u00e0 della pieve di Appiano incaricate della manutenzione della \u201cstrata da Bol\u00e0\u201d, sia \u201cel locho da Baragazio\u201d sia \u201cel locho da Fitilario\u201d.\nDurante il Ducato di Milano, Figliaro divenne un feudo dapprima dei Del Rio Noriega (1650), per poi finire, al termine di una serie di passaggi di mano che videro coinvolti i Castiglioni e gli Imbonati\"\", alla famiglia dei Litta (1739), la quale nel 1751 risultava ancora beneficiaria del feudo. Nello stesso anno, Beregazzo risultava essere un tutt'uno con la comunit\u00e0 di Caldera. Al 1753 risale l'attestazione dell'unione tra Beregazzo e Figliario secondo l'attuale denominazione comunale. Sempre inserito nella pieve di Appiano, nel 1786 Beregazzo con Figliaro divenne un comune della provincia di Gallarate.\nUn decreto di riorganizzazione amministrativa del Regno d'Italia napoleonico datato 1807 sanc\u00ec la temporanea aggregazione di Beregazzo con Figliaro al comune di Binago. La decisione fu per\u00f2 abrogata in seguito alla caduta di Napoleone e alla conseguente costituzione della provincia di Como del Regno lombardo-veneto da parte degli austro-ungarici.\nIn seguito all'unit\u00e0 d'Italia, il comune si chiam\u00f2 semplicemente \"Beregazzo\" fino al 1912, anno in cui si registr\u00f2 nuovamente l'aggiunta della dicitura \"con Figliaro\".\"\"\nNel 1928 ci fu l'aggregazione tra Beregazzo con Figliaro e Castelnuovo Bozzente in un unico comune in seguito chiamato Mirabello Comasco, toponimo derivato da un'altura che ospita una torre che si suppone esser stata edificata sui resti di una precedente fortificazione romanica\"\". L'unione dur\u00f2 fino al 1948\"\".\nSimboli.\nLo stemma del comune \u00e8 stato concesso con Decreto del presidente della Repubblica del 5 febbraio 2005.\nLe due torri rappresentano le comunit\u00e0 di Beregazzo e Figliaro, idealmente unite dal ponte in un unico Comune; la pentola nera in cui si cuoce la pult (la tradizionale polenta molle fatta con un miscuglio di farina di mais e di frumento), \u00e8 simbolo degli abitanti di Beregazzo (da cui il soprannome \"i pultat da Beregazz\"), mentre il gallo \u00e8 simbolo dei figliaresi (\"i galitt da F\u00ed\u00e8\").\nSociet\u00e0.\nIstituzioni, enti e associazioni.\nAssociazione nazionale Carabinieri.\nL'Associazione - che ha ambito e competenza per l'intero Olgiatese - aveva sede sino all'aprile 2007 nel comune di Olgiate Comasco.\nA causa di inagibilit\u00e0 di quella sede, l'amministrazione comunale ader\u00ec alla proposta di ospitare la sede dell'Associazione, temporaneamente nei locali di Corso Roma 5, in attesa di trovare soluzione definitiva presso il Centro Civico che gi\u00e0 ospita altre Associazioni locali.\nIl legame con l'Associazione risale ad alcuni anni addietro, vedendo la loro presenza in ogni circostanza ed evento della comunit\u00e0, e si \u00e8 man mano consolidato, divenendo parte integrante della comunit\u00e0 diffondendo nella popolazione un maggior senso di fiducia e sicurezza, senza dimenticare che il loro ambito \u00e8 sicuramente ben pi\u00f9 ampio.\nAssociazione sportiva dilettantistica B.C.F..\nA.S.D. B.C.F. \u00e8 nata da un pugno di persone ancora nell\u2019inverno 2016 e riesce a concretizzarsi definitivamente solo nel Maggio 2017 con la scelta del nome BCF (riferimento ai paesi di Beregazzo, Castelnuovo e Figliaro) BCF \u2013 una giovane storia di successo \u2013 A. S. D. BCF. Per il campionato 2018/19 l'associazione schiera 5 squadre di calcio e quattro di pallavolo nelle varie categoria. Inoltre organizza gruppi di tennis, running e sci, oltre a lezioni di ginnastica.\nBerejazz Band.\nDa alcuni compunenti della Filarmonica, \u00e8 nata l'idea di formare un gruppo musicale per un genere particolare.\nInsieme ad altri componenti provenienti anche da localit\u00e0 lontane, si \u00e8 formato questo complesso che si dedica al jazz e swing, interpretando egregiamente motivi noti e gradevoli. \nEsso si \u00e8 esibito per il pubblico locale e in altre occasioni in provincia e fuori provincia.\nCorpo musicale filarmonica.\nFondato nell'anno 1977, per opera di alcuni appassionati trascinati dal primo Maestro Giorgio Galli, \u00e8 senz'altro uno dei pi\u00f9 \u201cgiovani\u201d gruppi bandistici della Provincia di Como.\nDon Giuseppe Rossi, Parroco di allora, si preoccup\u00f2 in prima persona di fare da propulsore al progetto, incentivando gli aderenti e mettendo concretamente a disposizione, presso l'Oratorio Femminile di Beregazzo, il locale per le prove e per la Scuola Allievi.\nNei primi anni '80, all'ormai consolidato gruppo di Beregazzo si unirono alcuni musici di Figliaro, rafforzando l'organico; nello stesso periodo, la sede sociale venne trasferita presso il Centro Civico, nell'edificio ex scuole elementari, dove tuttora la Filarmonica conserva la propria sede.\nI Direttori sono stati: dal 1977 al 1991: Giorgio Galli, dal 1991 al 2000 Vittorio Genesi, dal 2000 al 2003 Marco Del Signore, \ndal 2003 Daniele Roncoroni.\nGruppo Alpini Beregazzo.\nSi tratta del locale Gruppo di Alpini, fondato nel 1985.\nLa sede, sistemata direttamente dal Gruppo, si trova in Vicolo Puccini, 1 a Beregazzo.\nGruppo Aurora.\n\u00c8 il gruppo locale della terza et\u00e0, che ha sede presso il Centro Civico. Conta oltre 50 soci.\nHanno partecipato alle attivit\u00e0 associative, comprese le edizioni della Fiera degli Uccelli primaverile degli scorsi anni, sia nell'organizzazione, sia presentando un proprio stand.\nI Pultatt.\nCompagnia teatrale sorta da qualche lustro all'Oratorio di Beregazzo, per rallegrare le serate con rappresentazioni teatrali (prevalentemente di commedie dialettali), con la partecipazione di attori locali e la direzione della compianta sig.a Piera Betti, coadiuvata dalla sig. Marta Betti.\nIl loro nome deriva proprio dall'appellativo degli abitanti di Beregazzo.\nLa compagnia partecipa, con notevole successo, alle varie rassegne dialettali della provincia di Como.\nInter Club Figliaro nerazzurra.\nClub sportivo dei tifosi nerazzurri, ha sede presso il Bar Sport di Via Risorgimento n. 2 a Figliaro."}
{"id": "28870", "revid": "1888309", "url": "https://it.wikipedia.org/wiki?curid=28870", "title": "Bizzarone", "text": "Bizzarone (\"Bizar\u00f9n\" in dialetto comasco, : ) \u00e8 un comune italiano di abitanti della provincia di Como in Lombardia. Il territorio comunale \u00e8 confinante con la Svizzera; \u00e8 presente una dogana turistica, solo parzialmente adibita a traffico commerciale.\nStoria.\nGli Statuti di Como del 1335 riportano il \"comune de Bisarono\" all'interno dei comuni facenti parte della pieve di Uggiate, all'interno della quale rimase fino alla seconda met\u00e0 del XVIII secolo.\nNel Trecento, le terre di Bizzarone risultano far parte del feudo dei Visconti, dopo esser passate pi\u00f9 volte di mano: dai Rezzonico ai Luini, passando per i Somigliana.\"\"\nNel XVI secolo, con il passaggio della Pieve di Balerna agli svizzeri, Bizzarone divenne terra di confine del Ducato di Milano. Testimonianza di ci\u00f2 si pu\u00f2 ancor oggi trovare in un cippo di confine situato in localit\u00e0 Santa Margherita e recante l'iscrizione: \"\"Stato di Milano Comune di Bizzarone 1784\".\" Da alcuni documenti del Ducato di Milano risalenti al 1751 emerge come Bizzarone comprendesse anche i cassinaggi di Terra Nera e Terra Nova e che fosse soggetto ad un pagamento quindecennale per aver ottenuto la cosiddetta redenzione.\nSotto la dominazione austriaca, nel 1791 il comune di Bizzarone venne confermato all'interno pieve di Uggiate ed entr\u00f2 a far parte della neonata Provincia di Como.\nQuando poi Napoleone Bonaparte decise di riorganizzare l'amministrazione del Regno d'Italia attraverso l'accorpamento dei comuni pi\u00f9 piccoli, Bizzarone venne incorporato al comune di Uggiate. Tale aggregazione, confermata con la successiva compartimentazione del 1812, venne tuttavia abrogata dagli austiaci nel momento dell'attivazione dei comuni della provincia di Como all'interno del Regno lombardo-veneto.\nSociet\u00e0.\nEvoluzione demografica.\nPrima dell'unit\u00e0 d'Italia.\n1751: 309 abitanti.\n1771: 276 abitanti.\n1781: 264 abitanti.\n1788: 265 abitanti.\n1799: 260 abitanti.\n1805: 256 abitanti.\nEtnie e minoranze straniere.\nSecondo i dati ISTAT al 31 dicembre 2009 la popolazione straniera residente era di 110 persone. La nazionalit\u00e0 maggiormente rappresentata in base alla loro percentuale sul totale della popolazione era quella libanese costituita da 40 soggetti pari al 2,59% dei cittadini.\nTerre di frontiera.\nIl 10 agosto 2002 Ronago, Bizzarone, Faloppio e Uggiate-Trevano hanno dato vita ad una unione di comuni denominata Unione di comuni lombarda Terre di Frontiera, con il fine di coordinare diverse attivit\u00e0 di pubblico interesse.\nCuriosit\u00e0.\nIl soprannome degli abitanti.\nI suoi abitanti vengono chiamati \"Carbunatt\". Questo soprannome nasce a causa di una leggenda secondo la quale gli abitanti di Cagno (paese vicino) un giorno, vedendo che cresceva dell'erba sul campanile del paese, decisero di far salire in cima ad esso, per mezzo di una carrucola, un asino legato ad una corda, affinch\u00e9 mangiasse l'erba che era cresciuta. Tuttavia le cose non andarono come essi avevano sperato, perch\u00e9 l'asino, che era stato legato per il collo, mor\u00ec strozzato prima di arrivare in cima e \"ripulire\" il campanile; da qui il soprannome \"\u00e0san\", cio\u00e8 asini attribuito ai cagnesi.\nLa leggenda vuole che i cagnesi stessi chiamarono poi gli abitanti dei paesi limitrofi per cucinare e mangiare l'asino: arrivarono quindi, in successione, gli abitanti di:\nFilm girati a Bizzarone.\nBizzarone \u00e8 anche citato nella mini serie di sketch \"Frontaliers\", realizzata dall'emittente ticinese RSI Rete Tre, nel posto di confine di \"Brusata\" di Novazzano."}
{"id": "28871", "revid": "1516566", "url": "https://it.wikipedia.org/wiki?curid=28871", "title": "Blessagno", "text": "Blessagno (\"Bless\u00e1gn\" o \"Bjess\u00e1gn\" in dialetto comasco, : o ) \u00e8 un comune italiano di 287 abitanti della provincia di Como in Lombardia.\nOrigini del nome.\nIl nome \"Blessagno\" \u00e8 di origine romana; deriva infatti dal'antico toponimo latino \"Blexum.\"\nStoria.\nDel piccolo comune di Blessagno, incastonato in una verde conca tra le montagne della Val d'Intelvi lungo la strada che da San Fedele Intelvi porta a Pigra ad un'altitudine di circa 760 m, abbiamo poche notizie.\nLa pi\u00f9 attica menzione storica di Blessagno risale a un documento datato 852.\"\"\nDal XII secolo fu sottoposto alla giurisdizione di Como e ne segu\u00ec le vicende politiche.\"\"\nNel 1335 il \"comune de Luira\" apparteneva alla pieve d'Intelvi.\nNel 1451 il paese, compreso nel feudo della Valle Intelvi di cui segu\u00ec le vicende, fu infeudato dalla famiglia Rusca, pass\u00f2 poi fino nel 1533 sotto il dominio dei Pusterla e verso la fine del Cinquecento fu dato in feudo alla famiglia Marliani fino al 1713. Blessagno pass\u00f2 poi alla famiglia Riva Andreotti, che nel 1751 \u00e8 ancora attestata a feudataria di tutta la Valle Intelvi.\nMenzione delle terre di Lura e di Blessagno, che nel 1751 risultano essere un unico comune, si ha anche negli atti delle visite pastorali del vescovo Ninguarda del 1593.\nCon le politiche di riorganizzazione amministrativa del Regno d'Italia da parte di Napoleone Bonaparte, il comune di Blessagno ed uniti, che contava 242 abitanti, fu unito a quello di Castiglione. L'aggregazione, confermata con la successiva compartimentazione del 1812, fu abrogata con l'avvento degli austro-ungarici.\nSimboli.\nLo stemma e il gonfalone del comune di Blessagno sono stati concessi con decreto del presidente della Repubblica del 19 ottobre 2021.\nLa linea ondata simboleggia il fiume Intelvi nella cui vallata si trova il paese di Blessagno. Le due stelle d\u2019argento alludono al paese e alla frazione di Lura; nella seconda partizione, su fondo di verde, il leone rievoca la storia di Blessagno, riprendendo la figura che compariva gi\u00e0 nelle armi dei feudatari del paese, i Marliani, i Rusca e gli Andreotti.\nIter di approvazione.\nIl comune non ha mai avuto uno stemma, non risultano nemmeno depositati documenti all\u2019Archivio Centrale dello Stato di Roma, all'Archivio di Stato di Milano e all'Archivio di Stato di Roma.\u00a0 Nell\u2019Aprile 2021, tramite il segretario comunale di Blessagno, Giulio Giraldi, veniva incaricato il dottor Carletto Genovese, componente dello staff di Araldica Civica per l'ideazione e la realizzazione degli emblemi civici.\nA seguito di relazione araldica e alla consulta popolare indetta sul sito ufficiale del Comune, il consiglio comunale con delibera 15 del 14 giugno, con voti unanimi approvava i bozzetti allegati alla delibera e dava incarico al sindaco Piero Righetti di portare avanti l'iter burocratico presso la Presidenza del Consiglio dei Ministri.\nCon DPR del 19 ottobre il Presidente della Repubblica Sergio Mattarella, concedeva l\u2019uso degli emblemi araldici del piccolo comune della Valle Intelvi.\nLe motivazioni dello stemma scelto si trovano nella suddetta delibera di consiglio:\nFu soggetto a diverse famiglie feudatarie (come il resto del territorio della Valle) quali la famiglia Rusca, i Marliani e gli Andreotti, nelle cui armi veniva raffigurato un leone, a volte rampante, a volte passante\u2026\nMonumenti e luoghi d'interesse.\nArchitetture religiose.\nChiesa di Sant'Abbondio.\nLa chiesa di Sant'Abbondio \u00e8 il principale luogo di culto cattolico di Blessagno, sede dell'omonima parrocchia appartenente al vicariato di Castiglione Intelvi della diocesi di Como. La chiesa venne costruita in stile barocco nel XVII secolo,\"\" e restaurata nel 1910. Nel corso dei restauri Novecenteschi si aggiunse un peribiolo.\"\"\nLa chiesa sorge nel centro del borgo e, all'esterno, presenta una facciata a salienti preceduta da un semplice protiro sorretto da due colonne tuscaniche; sopra di esso, si apre una finestra rettangolare. Lungo il fianco destro della chiesa sorge la torre campanaria, con concerto ambrosiano di campane. L'interno, in stile barocco, \u00e8 a navata unica coperta con volta a botte lunettata decorata con stucchi e affreschi; lungo le pareti laterali, si aprono con archi a tutto sesto delle cappelle. La navata termina con l'abside semicircolare che ospita, al centro, l'altare maggiore marmoreo settecentesco, con un paliotto opera di Pietro Molciani.\nSulla cantoria in controfacciata, si trova l'organo a canne Mascioni \"opus 307\", costruito nel 1912. Lo strumento \u00e8 a trasmissione pneumatica, con un'unica tastiera di 58 note e pedaliera di 27 note.\nOratorio di San Silvestro.\nL'oratorio di San Silvestro, di origine romanica, \u00e8 l'edificio di maggior rilievo artistico, si trova nella frazione di Lura e si raggiunge per una scoscesa strada carraia. La chiesa di S. Silvestro aveva dimensioni inferiori rispetto alla attuale con due absidi opposte che ingloba il precedente oratorio, della struttura originale conserva soltanto una parete ad archi ciechi che risale al X secolo, nella parte pi\u00f9 antica dell'edificio si trova la torre campanaria ma fu aggiunta successivamente verso il 1702 e sostituisce un campanile a vela descritto dal Ninguarda nel 1593. A causa dei vari rimaneggiamenti sub\u00ecti, la chiesa \u00e8 priva di facciata. All'abside orientale, del XV secolo\"\", sono accostati la sacrestia vecchia e il campanile. Sul lato opposto, oltre alla navata, si trova il transetto pi\u00f9 recente, con abside curvilineo del XVIII secolo\"\" a cui, sul lato sud, s'innesta la sacrestia nuova.\nAll'interno dell'edificio sono presenti due presbiteri: uno a oriente il pi\u00f9 interessante, l'altro posto di fronte di costruzione settecentesca. Sull'altare della chiesa antica possiamo ammirare una \"Madonna del latte tra S. Silvestro e S. Antonio\", affresco del 1506 di Giovanni Andrea de Magistris che si caratterizza per i lineamenti e l'espressivit\u00e0 dei volti. Inoltre sono conservati altri affreschi quattrocenteschi e cinquecenteschi alcuni dei quali sono stati coperti da nuovi dipinti o da stucchi. Nel XVIII secolo si completa la decorazione della chiesa con un affresco sulla volta della navata raffigurante la \"Gloria di S. Silvestro\" e uno sulla parete sinistra del presbiterio con la leggenda del Papa Silvestro che battezza Costantino. Ci\u00f2 che caratterizza l'antico presbiterio della chiesa di S. Silvestro \u00e8 un \"Ciclo dei Mesi\" strutturato in quadri scenici che potrebbero essere del XIV-XV secolo dipinti all'interno dell'edificio nello zoccolo inferiore. Tra il XVIII-XIX secolo si elimina la facciata per costruire, attaccata alla vecchia, la nuova chiesa con l'abside rivolta a ovest e decorata con motivi neoclassici. Nella pala d'altare dell'attuale presbiterio, vi \u00e8 un dipinto di Rocco Comandi del 1801 e raffigurante l'Incoronazione di Papa Silvestro inserita sotto una volta con un elegante complesso di decorazioni a stucco.\nSociet\u00e0.\nEvoluzione demografica.\nDopo l'unit\u00e0 d'Italia.\nAnalogamente a varie altre localit\u00e0 di montagna del comasco, tra XX e XXI secolo Blessagno ha sub\u00ecto un processo di spopolamento.\nGeografia antropica.\nL'unica frazione di Blessagno \u00e8 Lura."}
{"id": "28873", "revid": "76069", "url": "https://it.wikipedia.org/wiki?curid=28873", "title": "Bregnano", "text": "Bregnano (\"Bregn\u00e1n\" in dialetto comasco, pronuncia ) \u00e8 un comune italiano di abitanti della provincia di Como in Lombardia.\nGeografia fisica.\nBregnano si trovava, alla fine dell'ultima glaciazione, nelle lingue dei ghiacciai che scendevano dalla Valtellina, dalla Valchiavenna e quindi dal Lago di Como, come testimoniano le colline di origine morenica nelle vicinanze dell'abitato.\nSituato ai margini esterni della Brianza e della Bassa Comasca, il comune di Bregnano si trova a un'altitudine media di 290 metri sul livello del mare e confina a nord con Cadorago (frazione Bulgorello), a est con Cermenate, a sud con Lazzate e Rovellasca, a ovest con Lomazzo.\nA ovest, per tutta la lunghezza del territorio, fluisce il torrente Lura e parte di quel territorio comunale contribuisce a costituire il Parco Locale di Interesse Sovracomunale della Valle del Lura, cos\u00ec come il laghetto Rosor\u00e9 e l'aria umida attigua. Inoltre, nei pressi del confine con Cadorago e Vertemate, esistono le sorgenti della Roggia Murella, un fosso che stagionalmente si riempie d'acqua.\nStoria.\nLa pi\u00f9 antica attestazione storica si ha in un documento del IX secolo che riporta la localit\u00e0 con il nome di \"Beroniano\".\nGli avvenimenti pi\u00f9 importanti che lo riguardano si inseriscono nelle contese che opposero Como a Milano nel XII secolo. Nella seconda met\u00e0 del XII secolo, Bregnano fu posto sotto la giurisdizione ecclesiastica, quale feudo del vescovo di Como Ardizzone di Castello.\nIl paese di Bregnano, che tra il 1118 e il 1196 fu coinvolto nelle dispute tra Como e Milano, era dotato di un castello.\"\" In questo contesto, di Bregnano era un tal Alberico, uno dei condottieri dello schieramento milanese che pi\u00f9 si distinsero durante la vittoriosa battaglia di Montesordo del 1126.\"\" All'incirca un trentennio pi\u00f9 tardi, Bregnano divenne un feudo del vescovo di Como Ardizzone.\"\" Castello\nGli annessi agli Statuti di Como del 1335 riportano il \"comune de Bregniano\" e il \u201ccomune loci de Puzinate\u201d all'interno della pieve di Fino, entro cui vi rimasero fino a oltre la met\u00e0 del XVIII secolo .\nIl paese, che nel corso dei secoli divenuto parte dei possedimenti feudali della famiglia Carcano (di antica origine milanese), nel 1751 risult\u00f2 libero dall'infeudazione e soggetto a un pagamento quindecennale per la relativa \"redenzione\". Due anni pi\u00f9 tardi il comune di Puginate risulta gi\u00e0 comprendere la comunit\u00e0 di Cassina Manigardi (detta anche \"Manigardo\" o \"Menigardo\"), attestata nella pieve di Fino gi\u00e0 nel 1652 e, allo stesso modo di Bregnano, non pi\u00f9 infeudata nel 1751.\nIn seguito, il compartimento territoriale del Ducato di Milano del 1756 indic\u00f2 Bregnano, Puginate e Cassina Manigardi come facenti parte di un unico comune.\nNei secoli successivi, il comune di Bregnano con Puginate e Cassina Manigardi segu\u00ec le vicende del resto della provincia di Como. Bregnano diede i natali a Roberto Rampoldi (Bregnano 1850 \u2013 Pavia 1926) medico, professore di oftalmologia presso l\u2019universit\u00e0 di Pavia, storico e deputato per ben otto legislature, dal 1891 al 1919, e poi, nel 1920, divenire senatore.\nRecentemente Bregnano ha conosciuto una certa dinamicit\u00e0 culturale e paesaggistica con la creazione del Parco del Lura e la costituzione di associazioni come, ad esempio, la Pro Loco o la Bi Bi Banda Bregnano.\nMonumenti e luoghi d'interesse.\nArchitetture civili.\nNella frazione San Michele si possono vedere le mura perimetrali del vecchio castello medievale, ora adibito a uso industriale.\"\" Bregnano \u00e8 inoltre conosciuto per le sue numerosissime corti sparse tra le tre frazioni; un tempo erano adibite a uso agricolo e abitativo, ora solo abitativo.\nSociet\u00e0.\nEvoluzione demografica.\nPrima dell'unit\u00e0 d'Italia\nDopo l'unit\u00e0 d'Italia\nCultura.\nIstruzione.\nMusei.\nNei pressi della Cascina Menegardo aveva sede un piccolo museo, ora soppresso, unico in Italia, interamente dedicato alle api, al loro allevamento e alla produzione del miele. Qui era possibile osservare una collezione di pi\u00f9 di duemila pezzi pazientemente raccolti in mezzo secolo.\"\" Da qualche anno il museo \u00e8 stato trasferito in Liguria.\nMedia.\nRadio.\nNella seconda met\u00e0 degli anni settanta nacque a Bregnano una delle prime emittenti libere della zona, Radio Club Lura (FM 88,700\u00a0MHz e 88,950\u00a0MHz), dal nome del torrente che intercetta il centro abitato. La stazione, che aveva sede in Via Diaz 19, ebbe un buon seguito e si svilupp\u00f2 a livello editoriale e commerciale anche grazie all'installazione di un ripetitore sugli 88,800\u00a0MHz sul Monte Bisbino, altura sopra Cernobbio da dove era possibile interessare una vastissima porzione del nord della Lombardia. Per l'occasione l'emittente mut\u00f2 l'originario marchio, eccessivamente locale, in Radio Blu. L'emittente cedette poi gli impianti a Rete Radio Kappa CB di Mariano Comense, che a sua volta li alien\u00f2 a Radio Maria che li esercisce tuttora.\nGeografia antropica.\nFrazioni.\nIl paese \u00e8 costituito da due localit\u00e0, San Michele e San Giorgio, e da una frazione, Puginate, che piano piano si sta agglomerando negli altri due nuclei. Altri piccoli nuclei sono San Rocco a sud-ovest, bench\u00e9 considerato parte integrante di San Giorgio, e Menegardo, nei pressi dell'omonima piattaforma ecologica, condivisa tra S. Giorgio e Puginate.\nPuginate.\n\u00c8 una frazione di 2.000 abitanti circa. Presenta una massiccia torre campanaria fatta edificare da don Carlo Clerici, nativo di Bulgorello, e benedetta dal Vescovo di Como, S.E. Teodoro Valfr\u00e8 di Bonzo, a inizio del Novecento.\nAnticamente era presente in paese il convento degli Umiliati, ordine religioso poi soppresso, che motiva le grandi dimensioni dell'attuale chiesa, recentemente fatta restaurare da don Aldo Milani su lascito del predecessore, don Silvio Rezzonico. Da segnalare anche il parco pubblico \"Cederna\" e la \"Casa dei Pini\", particolare per il giardino ammirabile dall'esterno con presenti diverse sculture policromatiche.\nInfrastrutture e trasporti.\nTrasporti pubblici.\nBregnano \u00e8 collegata con la vicina stazione ferroviaria di Lomazzo e il comune di Cant\u00f9 dagli autobus della linea C84, gestita da FNMA, mentre l'azienda ASF gestisce il trasporto pubblico verso la citt\u00e0 di Como, tramite il servizio della linea C60 che a Bregnano ha il suo capolinea.\nSport.\nDa segnalare l'US Bregnanese che ha militato in Prima Categoria fino al 2018, dopodich\u00e9 il centro sportivo, il quale si trova nella frazione di San Michele, vicino alla magione del Rai, \u00e8 stato affittato dall'accademia calcio Como, affiliata all'Inter. La UC Puginatese, invece, era una nota associazione di ciclismo ora cessata: Societ\u00e0 nota in tutta Italia con ben 60 anni di storia che ha forgiato una serie di campioni del ciclismo (vedi Casartelli)."}
{"id": "28874", "revid": "124762229", "url": "https://it.wikipedia.org/wiki?curid=28874", "title": "Brenna (Italia)", "text": "Brenna (\"Brenna\" in dialetto brianzolo, : ) \u00e8 un comune italiano di abitanti della provincia di Como in Lombardia.\nOrigini del nome.\n\"Brenna\" deriverebbe dal celtico \"Bren\", ossia \"capo\".\"\" Alla stessa lingua si attribuisce il toponimo della frazione Olgelasca, \"prato recintato\".\"\"\nStoria.\nAlcuni scavi effettuati nella frazione Olgelasca hanno riportato alla luce alcune tombe di epoca romana.\"\"\nAl tempo della Signoria di Milano, gli \u201cStatuti delle acque e delle strade del contado di Milano fatti nel 1346\u201d riportano \u201cel locho da Brena con Pozolo\u201d come tra le localit\u00e0 che, all'interno della pieve di Mariano, \u00e8 incaricato della manutenzione della strada \"da Niguarda\u201d.\nSotto il Ducato di Milano, a Brenna esisteva un castello, ceduta Galeazzo Maria Sforza al fratello Polidoro, poi da quest'ultimo al cancelliere Giovanni Molo e, infine, a Francesco Pietrasanta.\"\" Del castello non rimane tuttavia oggi alcuna traccia. Feudo dapprima dei Fossati e poi dei Pietrasanta,\"\" Brenna segu\u00ec poi le sorti del resto della pieve di Mariano, dapprima affidata alla famiglia Marliani (1450) e poi ai Giussani (1583\"\"). Il comune venne di nuovo infeudato ai Marliani nel 1590, per poi passare ai Crivelli dal 1683 e fin'oltre la seconda met\u00e0 del XVIII secolo. Nel 1751 il territorio di Brenna si estendeva gi\u00e0 ai cassinaggi di \u201cBorlasco superiore\u201d, \u201cBorlasco inferiore\u201d, \u201cdella C\u00e0\u201d, \u201cdella Canova\u201d, \u201cPizzolo superiore\u201d e \u201cPizzolo inferiore\u201d. Sei anni pi\u00f9 tardi il comune di Brenna viene attestato come comprensivo di quello di Olgelasca e denominato come \"Comune di Brenna con Olgelasca e Pozzolo\"\nLa riorganizzazione del territorio del Regno d'Italia napoleonico decretata nel 1807 comport\u00f2 la aggregazione del comune di Brenna ed uniti a quello di Inverigo. La decisione fu tuttavia abrogata dagli austro-ungarici al loro ritorno in possesso della Lombardia dopo la caduta di Napoleone. In seguito Brenna segu\u00ec le sorti comuni della provincia di Como, dapprima all'interno del Regno Lombardo-Veneto (1816) e poi, per mezzo del Regno di Sardegna (1859) nel territorio italiano.\nMonumenti e luoghi d'interesse.\nArchitetture religiose.\n\u2022casa di Mauri\nInfrastrutture e trasporti.\nStrade.\nSolo dossi\nFerrovie.\nIl Comune \u00e8 servito dalla stazione di Brenna-Alzate, posta sulla linea Como - Lecco, gestita da Trenord."}
{"id": "28875", "revid": "1888309", "url": "https://it.wikipedia.org/wiki?curid=28875", "title": "Brienno", "text": "Brienno (\"Bri\u00e9n\" in dialetto comasco, : ) \u00e8 un comune italiano di 331 abitanti della provincia di Como in Lombardia. Si estende sulla sponda occidentale del Lago di Como a 17\u00a0km di distanza dal capoluogo lariano.\nGeografia fisica.\nBrienno \u00e8 un piccolo paese che si affaccia sulla riva occidentale del lago di Como. Dominato dal Monte Comana (1200 m s.l.m.), il paese \u00e8 posto ad un'altitudine di 203 m s.l.m. ed \u00e8 composto da un rilevante centro storico, nucleo compatto a prevalente sviluppo verticale, su suolo roccioso in marcata pendenza.\nTra i corsi d'acqua che attraversano il territorio comunale si menzionano i torrenti Torascia e Corrente.\nOrigini del nome.\nIl toponimo \"Brienno\" (\"Brien\") deriva dalla parola, di origine celtica, \"Brig\", che significa \"luogo scosceso\". Nel dialetto comasco i monti vengono ancor oggi indicati con la parola \"bricch\".\nSignificativa \u00e8 anche l'assonanza con le parole celtice \"Brennan\" o \"Bran\" (Dio celta della guerra) e \"Brenno\" o \"Brehin\" (condottiero, capo, vertice). Altre teorie attribuiscono il toponimo a un altro termine celtico: \"blein\", ossia \"porto\".\nStoria.\nLe origini del borgo non sono certe; sono stati per\u00f2 trovati reperti che fanno risalire, con buone probabilit\u00e0, il paese all'epoca celtica, mentre \u00e8 del X secolo la prima fonte scritta.\nSul territorio sono stati ritrovati alcune are pagane del IV-V secolo a.C. e un gioiello a forma di serpente di epoca preromana.\nIn et\u00e0 comunale, durante le dispute che videro contrapposti comaschi e milanesi, Brienno - che disponeva di una cinta muraria\"\" - si schier\u00f2 con i primi.\nGli annessi agli Statuti di Como del 1335 riportano Brienno come il comune che, all'interno della pieve di Nesso, aveva l'incarico della manutenzione del tratto di via Regina fino al \"pontem de Zognio\u201d.\nNei secoli successivi Brienno risulta sempre inserito all'interno della stessa pieve, che nel 1497 era stata concessa in feudo a Lucrezia Crivelli dal duca Lodovico Maria Sforza. Nel 1647 il comune venne invece affidato famiglia Gallio D\u2019Alvito, che mantenne i diritti feudali Brienno fin'oltre la seconda met\u00e0 del XVIII secolo.\nUn decreto di riorganizzazione amministratica del Regno d'Italia napoleonico datato 1807 sanc\u00ec l'aggregazione di Brienno al comune di Laglio. L'accorpamento fu tuttavia abrogato in seguito alla caduta di Napoleone e al conseguente passaggio della Lombardia nelle mani degli austro-ungarici, quando Brienno fu ricostituito come uno dei comuni della provincia di Como del Regno lombardo-veneto.\nNel XIX secolo, l'economia di Brienno si basava non solo sulla pesca ma anche sulle colture di gelso e sulla tessitura.\nUna riaggregazione al comune di Laglio si ebbe nel 1927 e dur\u00f2 fino al 1948, quando Brienno riacquis\u00ec l'autonomia comunale.\nNel mese di luglio 2011 ha avuto notevoli danni, ancora leggibili su taluni edifici, causati da una disastrosa alluvione. Una catastrofe analoga, in forma forse ancora maggiore e analogamente a quanto accaduto nei comuni limitrofi, si \u00e8 ripetuta il 27 luglio 2021. \nSimboli.\nLo stemma, concesso il 22 maggio 2002, si blasona:\nLo stemma di Brienno riprende e rielabora il blasone dell'importante famiglia Bianchi di Velate che era: \"d'argento, al castello di rosso torricellato di due pezzi, e sormontato da uno stendardo d'argento; col capo d'oro, all'aquila di nero coronata del campo\".\nLa vela, al posto dello stendardo, ricorda quella di un comballo, storica imbarcazione lacustre su cui si basava l\u2019economia del paese.\nMonumenti e luoghi d'interesse.\nArchitetture religiose.\nA picco sul lago si trova la chiesa dei Santi Nazaro e Celso, parrocchiale riedificata nel XVII secolo in stile barocco ma originariamente costruita sulla base di una cappella attestata nella pieve di Nesso a partire dalla fine del XIII secolo. Tracce dell'originario edificio in stile romanico si conservano nella parte pi\u00f9 bassa del campanile. La chiesa conserva la pala d'altare di Enea Salmeggia \"Madonna col Bambino e i santi Domenico e Caterina da Siena\" datata 1618.\nLa Chiesa dell'Immacolata, detta anche chiesa della Madonna del Ronco, \u00e8 posta in una posizione panoramica su uno sperone roccioso in una zona \"Puncett\", alla fine del paese vicino al cimitero. La chiesa, che oggi si presenta con linee settecentesche, fu eretta nel XVII secolo sul luogo ove gi\u00e0 si trovava un oratorio.\nDetta anche chiesa di Sant'Anna, la Chiesa di San Vittore, che oggi deve il suo aspetto ad alcuni interventi del XVII secolo, \u00e8 un edificio a navata singola costruito verso la fine del XVI secolo. Il campanile romanico, risalente all'XI secolo, presenta lesene angolari e bifore murate e sovrapposte ed \u00e8 sormontato da una cuspide a forma di cono.\nArchitetture civili.\nIl borgo \u00e8 rimasto inalterato nel tempo coi suoi vicoli antichi, caratterizzato dalla verticalizzazione di molti edifici in poco spazio edificabile e le strette scalinate che portano alla piazza della chiesa ed alla via Regina, la Casaforte sul molo detta la \"Tur\", la vecchia filanda vicino all'imbarcadero. Un importante segno di discontinuit\u00e0 nel tessuto storico centrale \u00e8 costituito dalla strada carrabile, realizzata solo nella seconda met\u00e0 dell'800.\nA Brienno si trova inoltre Villa Zita, edificio eclettico pressoch\u00e9 integro, costruita agl'inizi del XX secolo.\nSociet\u00e0.\nEvoluzione demografica.\nPrima dell'unit\u00e0 d'Italia\nDopo l'unit\u00e0 d'Italia\nInfrastrutture e trasporti.\nStrade ed autostrade.\nBrienno \u00e8 unicamente raggiungibile da Como tramite la Strada statale 340 Regina. Per chi proviene da Milano e dalla Svizzera l'uscita autostradale consigliata \u00e8 quella di \"Lago di Como\"; da qui si seguono le indicazioni per la Statale Regina.\nLinee ferroviarie.\nIl paese \u00e8 collegato alle stazioni di Como Lago e di Como San Giovanni dall'autolinea C10/20 \"Como-Argegno\", gestita da ASF autolinee.\nBattelli.\nA Brienno fanno inoltre sosta alcuni battelli della linea CB1 \"Como-Bellagio\"."}
{"id": "28876", "revid": "1543377", "url": "https://it.wikipedia.org/wiki?curid=28876", "title": "Brunate", "text": "Brunate (\"Br\u00fcn\u00e1a\" in dialetto comasco, : ) \u00e8 un comune italiano di abitanti della provincia di Como in Lombardia. Il paese \u00e8 noto soprattutto per la presenza di numerose ville in stile eclettico e liberty, per essere collegato alla citt\u00e0 lariana tramite una funicolare e per i numerosi punti panoramici da cui si pu\u00f2 vedere l'intero arco alpino occidentale, la Pianura Padana e gli Appennini, caratteristica quest'ultima che l'ha reso noto come il \"Balcone sulle Alpi\". Una curiosit\u00e0 \u00e8 che in paese vissero vari santi della Chiesa cattolica.\nGeografia fisica.\nTerritorio.\nIl territorio comunale di Brunate si trova nelle Prealpi lombarde, in corrispondenza del vertice sud-ovest del cosiddetto Triangolo Lariano, a un'altitudine compresa tra i 562 e i 1027 metri (localit\u00e0 CAO) sul livello del mare.\nIl paese di Brunate vero e proprio \u00e8 situato a una quota di 715 metri, addossato al crinale del monte Tre Croci, esposto sul versante sud della montagna. Il suolo su cui \u00e8 costruita Brunate \u00e8 di natura calcarea, ma la presenza di depositi glaciali morenici ha reso molto fertile il sito.\nPoco pi\u00f9 a valle del paese \u00e8 presente un piccolo altopiano (la localit\u00e0 Piani di Brunate), collegato al centro storico da una strada carrozzabile stretta e tortuosa inaugurata il 15 giugno 1935.\nIl territorio \u00e8 in prevalenza ricoperto da boschi; le specie pi\u00f9 presenti di alberi sono aceri, frassini, pini, betulle, robinie, querce, castagni e faggi.\nI corsi d'acqua sono pressoch\u00e9 assenti, ridotti a rigagnoli che non raggiungono una grossa portata nemmeno nei periodi di pioggia.\nSono invece presenti numerose sorgenti: la pi\u00f9 nota \u00e8 la fonte Pissarottino, situata in fondo all'omonima via, in prossimit\u00e0 di uno dei principali punti panoramici del paese.\nClima.\nIl clima di Brunate \u00e8 quello tipico di mezza montagna.\nAi sensi del D.P.R. 26 agosto 1993, n. 412, il comune di Brunate ricade nella zona climatica F, vale a dire quella in cui presenta un numero di gradi giorno maggiore di 3.000: quindi \u00e8 possibile l'accensione degli impianti di riscaldamento senza limitazioni e sono previste agevolazioni fiscali a proposito di tali impianti.\nOrigini del nome.\nLe origini del toponimo \"Brunate\" sono alquanto incerte; vi sono a tal proposito tre possibili ipotesi:\nA Brunate \u00e8 stata trovata una patera del IV secolo a.C., appartenente alla Cultura di Golasecca, dove compare l'abbreviazione \"p-r-n\", ritenuta probabilmente un nome proprio leponzio, che potrebbe indicare il monte Bolettone, dal momento che si ritrova anche, con diverso esito, nella localit\u00e0 \"Alp de Prina\" presso Caslino d'Erba. \"Brunate\", con suffisso locativo, significherebbe quindi semplicemente \"abitato presso il monte Bolettone\", dove il nome del monte potrebbe essere ricondotto a una radice celtica (\"*brun-\"), dal significato di \"pancia\".\nStoria.\nDurante gli scavi a Brunate per la costruzione di una cantina in pieno centro storico (giugno 1895) e di una villa in via Pissarottino (3 febbraio 1909) sono stati ritrovati reperti che fanno pensare a un insediamento di trib\u00f9 celtiche fin dal VI secolo a.C. Nel centro storico furono rinvenute due fibule, due anelli a globetti, un braccialetto, un ciondolo e un pezzo di catenella; in via Pissarottino invece un'urna cineraria, ciotole e bicchieri in terracotta, una fibula in bronzo, due anelli di bronzo e una perla d'ambra forata.\nCon la colonizzazione della convalle comasca da parte dei Romani, Brunate cominci\u00f2 a seguire le stesse sorti di Como. Nella seconda met\u00e0 del XII secolo Brunate riusc\u00ec a costituirsi libero Comune,\"\" ma gi\u00e0 nel 1240 ritorn\u00f2 sotto la giurisdizione di Como, entrando nella circoscrizione cittadina di \"Porta Sala\" e nella pieve di Zezio.\nPunto di svolta per il piccolo borgo di Brunate fu la fondazione del monastero di Sant'Andrea nel 1340. Da questo momento, Brunate si configura come un luogo di isolamento religioso, dovuto alla difficolt\u00e0 di accesso al paese.\nDifficolt\u00e0 che dura fino al 1817, quando viene costruita una mulattiera che collega direttamente il paese a Como, il cosiddetto \"Sentierone per Como\", che passa per l'ex monastero di San Donato e finisce a Como in via T. Grossi.\nMolto pi\u00f9 tardi si aggiunsero le due strette e tortuose strade carrozzabili (una da Como e una da Tavernerio) che sono tuttora usate per accedere al paese.\nSempre inserito nella pieve di Zezio anche ai tempi del Ducato di Milano, nel 1751 il territorio del comune di Brunate si estendeva anche alla \u201cCassina Carascione\u201d.\nUn decreto di riorganizzazione amministrativa del Regno d'Italia napoleonico datato 1807 sanc\u00ec l'aggregazione di Brunate al comune di Como. L'unione fu tuttavia abrogata in seguito alla caduta di Napoleone e il conseguente passaggio della Lombardia in mano agli austro-ungarici, che ricostituirono il comune di Brunate e lo inserirono all'interno della provincia di Como del Regno lombardo-veneto.\nA cavallo tra Ottocento e Novecento, da piccolo insediamento rurale medievale Brunate diventa una famosa meta per le famiglie benestanti milanesi, raggiungendo il suo massimo splendore, simboleggiato dalla costruzione di un casin\u00f2, che verr\u00e0 chiuso dopo la seconda guerra mondiale cedendo la licenza a Campione d'Italia.\nIl flusso turistico verso Brunate, nonch\u00e9 l'arrivo in paese dell'alta borghesia milanese, venne reso possibile anche grazie alla costruzione, da parte delle Ferrovie Nord Milano, della linea ferroviaria Milano-Grandate, ultimata nel 1896. La linea si congiungeva al tratto Camerlata-Como gi\u00e0 realizzato nel 1875. Alle ferrovie bisogna aggiungere l'apertura della Funicolare Como-Brunate nel 1894 e l'inaugurazione del primo tram a Como nel 1899, in occasione del centenario della pila di Volta.\nQuesto afflusso turistico continu\u00f2 fino alla Seconda guerra mondiale, quando il paese, protetto contro possibili bombardamenti dalla vicinanza alla Svizzera, divenne meta di molti sfollati.\nIl 1\u00ba agosto 1943, Brunate perse la sua autonomia, diventando frazione di Como; ritorn\u00f2 Comune nel luglio 1947, a seguito di una petizione popolare.\nA partire dal secondo dopoguerra Brunate cominci\u00f2 a vivere una fase di declino per quanto riguardava la sua peculiarit\u00e0 principale, vale a dire quella di essere una rinomata localit\u00e0 turistica; gli alberghi di Brunate hanno quasi tutti cessato l'attivit\u00e0. Il paese \u00e8 passato da localit\u00e0 di villeggiatura \"d'\u00e9lite\" a luogo da turismo di massa stile \"mordi e fuggi\". Il visitatore tipico si limita alla visita del centro storico, del Faro Voltiano e dei panorami.\nSimboli.\nStemma.\nLo stemma di Brunate, approvato con deliberazione del Consiglio comunale n. 24 del 29 gennaio 1969, \u00e8 stato concesso ufficialmente con decreto del presidente della Repubblica del 19 febbraio 1970. Esso \u00e8 costituito da uno scudo sannitico, sormontato da una corona turrita ricompreso in un serto di alloro e di quercia.\n\u00c8 ripartito obliquamente da sinistra a destra in due parti da una fascia azzurra leggermente curvata verso destra, in cui vi sono contenute tre stelle d'argento a sette punte; la parte in alto a destra \u00e8 rossa con un Sole antropomorfo d'oro a 16 raggi; la parte in basso a sinistra \u00e8 di colore argento e vi sono raffigurate tre montagne verdi (quella centrale \u00e8 il monte Tre Croci) e il lago alle loro pendici.\nL'associazione di questo stemma al Comune di Brunate risale alla fine del XIX secolo, quando l'allora sindaco Antonio Monti trov\u00f2 nell'archivio di famiglia uno stemma molto simile a quello attuale con sotto riportata la scritta \"Brunate\", probabilmente opera dello storico Maurizio Monti. Dai primi del Novecento esso fece la sua comparsa sui timbri, sui sigilli e sulla carta intestata del Comune, subendo negli anni piccole modifiche, fino alla sua ufficializzazione avvenuta nel 1973. A partire dal 1990 sui timbri e sulla carta intestata del Comune appare una variante dello stemma ufficiale \u2013 che rimane sempre tale\u00a0\u2013 in bicromia bianco-nera e a forma di goccia rovesciata.\nGonfalone.\nIl gonfalone del Comune di Brunate \u00e8 stato approvato dal Consiglio comunale e concesso dal presidente della Repubblica con i medesimi atti dello stemma; \u00e8 costituito da un drappo ripartito trasversalmente in due settori: la parte in alto a destra \u00e8 bianca, mentre quella in basso a sinistra \u00e8 rossa. Al centro vi \u00e8 lo stemma comunale e la scritta in argento \"Comune di Brunate\".\nMonumenti e luoghi d'interesse.\nArchitetture religiose.\nChiesa di Sant'Andrea Apostolo.\nLa chiesa parrocchiale di Brunate \u00e8 dedicata al patrono sant'Andrea Apostolo e si trova in piazza della Chiesa. Le sue prime notizie risalgono al Trecento, insieme con l'annesso monastero oggi demolito; fu ampliata da ultimo tra il 1914 e il 1927 (da qui la presenza di due facciate). Vi si conservano reliquie della beata Maddalena Albrici. Nella chiesa \u00e8 conservato inoltre un organo a canne risalente al 1827 e realizzato dalla casa organara Prestinari di Magenta..\nSantuario di Santa Rita da Cascia.\nSituata in via alle Colme, la chiesa di Santa Rita venne edificata nel 1941 in localit\u00e0 CAO (Club Alpino Operaio), su progetto di Piero Clerici. La costruzione fu consacrata nel 1942 dal vescovo di Como Alessandro Macchi, che due anni dopo la elev\u00f2 al rango di santuario commemorativo degli alpini caduti in guerra. Il santuario fu restaurato nel 1988.\nEremo di San Donato.\nSulla costa del monte di Brunate troviamo l'eremo di San Donato eretto dai francescani nel XV secolo. Il convento esiste ancora, da cinque secoli domina la citt\u00e0 con la sua mole severa, ma non \u00e8 pi\u00f9 luogo di preghiera poich\u00e9 \u00e8 sconsacrato da quando Maria Teresa d'Austria abol\u00ec i privilegi della chiesa lombarda e soppresse numerosi conventi.\nArchitetture civili.\nCentro storico.\nIl centro storico di Brunate \u00e8 caratterizzato da viuzze a scalinata che si arrampicano sul pendio e tagliate trasversalmente dalla via P. e M. Monti, strada principale del centro stesso.\nIn esso sono presenti antichi edifici, portali in pietra e diverse corti: le pi\u00f9 importanti sono la corte del Castello, uno dei luoghi pi\u00f9 antichi di Brunate, e la corte degli Ebrei, risalente al XIV secolo.\nFaro Voltiano.\nIl Faro Voltiano \u00e8 una torre ottagonale alta 29 metri eretta nel 1927 sulla vetta del Monte Tre Croci (localit\u00e0 San Maurizio) in occasione del centenario della morte di Alessandro Volta. Nella volta centrale del faro fu collocato un busto del fisico comasco, rappresentato in et\u00e0 avanzata, donato dai postelegrafonici. Il faro fu inaugurato l'8 settembre 1927 con l'intervento dell'allora Ministro delle Comunicazioni, Costanzo Ciano.\nProgettato dall'ingegnere Gabriele Giussani, ha al suo interno una scala a chiocciola di 143 gradini che permette di raggiungere due balconate circolari: la prima poco sopra il portone d'ingresso, la seconda all'esterno della lanterna; da questi punti \u00e8 possibile vedere panorami che spaziano sull'arco occidentale della catena alpina, fino al Monte Rosa.\nIl faro, a partire dal tramonto e fino all'alba, emette alternativamente luce verde, bianca e rossa.\nDi fronte al Faro si trovano tre croci che danno il nome alla localit\u00e0. Secondo la tradizione, le croci sarebbero legate alla storia di un eremita che abitava in quel luogo e che, per la recita del rosario, era solito sincronizzarsi con altri due monaci che vivevano in cima ad altrettante alture della citt\u00e0 di Como: il Monte Goi e il Monte Sant'Eutichio.\"\"\nVille.\nNel territorio comunale sono presenti numerose ville in stile eclettico e liberty disseminate per il territorio e circondate da sontuosi parchi, non pi\u00f9 frequentate come un tempo in estate, ma comunque nobili testimoni di un'epoca felice. Si trovano in particolare lungo le vie Pissarottino, Roma, A. Pirotta e G. Scalini.\nQui di seguito vengono riportate quelle pi\u00f9 interessanti dal punto di vista architettonico.\nPanorami.\nBrunate \u00e8 frequentata dai turisti soprattutto per ammirare i panorami che hanno contribuito a ribattezzare il paese come \"il Balcone sulle Alpi\". In giornate limpide \u00e8 infatti possibile vedere distintamente i grattacieli di Milano, ma soprattutto l'intero arco alpino occidentale (da cui si staglia in particolare il Monte Rosa), la Pianura Padana e gli Appennini. I migliori punti panoramici sono posti in fondo alla via Pissarottino, sul Piz Belvedere (all'incrocio con via A. Pirotta), in piazza A. Bonacossa e sul faro Voltiano.\nSociet\u00e0.\nEvoluzione demografica.\nPrima dell'unit\u00e0 d'Italia\nDopo l'unit\u00e0 d'Italia\nLa popolazione di Brunate ha subito un grande incremento nel secondo Dopoguerra.\nSono principalmente due i fattori che hanno contribuito a un aumento di residenti cos\u00ec rilevante in quindici anni (+ 117,46% tra il 1936 e il 1951): innanzi tutto si \u00e8 verificato un vertiginoso aumento delle nascite rispetto al periodo pre-bellico e poi sono aumentate le immigrazioni di persone, anche provenienti dal Sud Italia, alla ricerca di posti di lavoro che, a quell'epoca, a Brunate non mancavano.\nDal censimento del 2001 la popolazione residente a Brunate, dopo una lunga fase di stallo, ha ripreso a crescere, tanto che all'ultima rilevazione statistica annuale (riferita al 31 dicembre 2013) il Comune conta abitanti (+ 64 rispetto al citato censimento, per un totale di 777 famiglie composte in media da 2 componenti).\nUn fatto decisamente insolito per un Comune montano qual \u00e8 Brunate, ma che \u00e8 dovuto principalmente alla sua posizione strategica rispetto a Como, citt\u00e0 raggiungibile in soli sette minuti di Funicolare: in pratica, alla pari di altri paesi della cintura comasca come Grandate, Lipomo, Montano Lucino, Cernobbio, Maslianico e San Fermo della Battaglia, Brunate \u00e8 diventato un sobborgo del capoluogo lariano.\nL'incremento degli ultimi anni \u00e8 dovuto all'immigrazione di persone provenienti dall'estero, in particolare da Romania, Turchia, El Salvador, Ucraina e Marocco, che trovano per lo pi\u00f9 impiego presso le relativamente numerose imprese edili artigiane presenti sul territorio comunale oppure presso le ville brunatesi in qualit\u00e0 di domestici.\nEtnie e minoranze straniere.\nAl 1\u00ba gennaio 2013 Brunate conta 141 stranieri residenti (l'8% della popolazione), di cui 102 provenienti da Paesi non appartenenti all'Unione europea. La comunit\u00e0 nazionale pi\u00f9 numerosa \u00e8 quella di El Salvador con 17 persone.\nLingue e dialetti.\nOltre alla lingua italiana, a Brunate \u00e8 utilizzato il locale dialetto comasco, una variante della lingua lombarda.\nCome tutti i dialetti lombardi occidentali, anche il comasco \u00e8 sostanzialmente una lingua romanza derivata dal latino.\nCultura.\nPen\u010do Slavejkov, poeta bulgaro nato a Trjavna nel 1866, \u00e8 morto a Brunate presso l'Hotel Bellavista il 10 giugno 1912. Il 24 novembre 2007, alla presenza delle autorit\u00e0 bulgare e italiane, \u00e8 stato inaugurato un busto di bronzo del poeta, opera dello scultore bulgaro Valentin Star\u010dev.\nIstruzione.\nBiblioteche.\nA Brunate esiste una biblioteca comunale. Dapprima la sua sede era al piano interrato del Municipio. Poi, il 28 ottobre 2006, \u00e8 stata inaugurata la nuova sede, presso l'ex Albergo Volta, non lontano dalla stazione della funicolare.\nLa nuova biblioteca, distribuita su tre piani, ha anche un annesso auditorium da 80 posti utilizzato per concerti, conferenze e altri eventi di carattere culturale.\nDal 2002 la biblioteca di Brunate fa parte del Sistema Bibliotecario Intercomunale di Como.\nScuole.\nSul territorio di Brunate sono presenti le seguenti tipologie di scuole:\nVisto che la normativa italiana prevede l'obbligo scolastico per tutti i ragazzi fino ai sedici anni e siccome Brunate pu\u00f2 garantire nelle strutture presenti sul suo territorio la frequenza solo fino alla scuola primaria, l'Amministrazione Comunale interviene ogni anno in favore degli studenti delle scuole secondarie di primo grado e dei primi due anni delle scuole secondarie di secondo grado, pagando per ciascuno di essi la met\u00e0 dell'abbonamento mensile della funicolare, unico mezzo di trasporto pubblico che unisce Brunate al capoluogo lariano.\nEventi.\nBrunate \u00e8 interessata, soprattutto in estate, da diverse manifestazioni a carattere culturale (conferenze, letture, concerti, proiezioni), che si svolgono in prevalenza nell'auditorium della nuova Biblioteca Comunale. Altre manifestazioni musicali hanno luogo nei giardini delle ville presenti sul territorio e nel centro storico.\nBrunate era rinomata per la \"Festa del Narciso\", un tempo fiore tipico dei prati brunatesi, che si teneva nel mese di maggio; organizzata per la prima volta nel 1936, divenne nel 1966 \"Brunate in fiore\" e dal 1967 \"Armonie fiorite\". L'ultima edizione si tenne nel 1973. Dal 1996 al 2008 si \u00e8 invece tenuta la rassegna \"Appuntamenti Musicali\", che consisteva in concerti eseguiti nelle ville brunatesi.\nUlteriori eventi di rilievo sono:\nGeografia antropica.\nIl vero e proprio paese di Brunate si identifica con il centro storico, sviluppatosi ai piedi del vecchio monastero di Sant'Andrea, di cui oggi \u00e8 rimasta la sola chiesa, pesantemente rimaneggiata esternamente nei primi anni del XX secolo.\nFrazioni.\nNel territorio comunale di Brunate esistono anche altri nuclei abitati:\nEconomia.\nAgricoltura e silvicoltura.\nL'agricoltura e la silvicoltura in passato hanno rivestito una grande importanza per l'economia brunatese: le coltivazioni si trovavano in localit\u00e0 \"Laghetto\" ed erano disposte su terrazzamenti artificiali; venivano coltivate tutte le specie di ortaggi con l'eccezione delle patate, che non si adattavano alla tipologia del terreno.\nIn particolare Brunate era rinomata in tutto il territorio lariano per la coltivazione delle cipolle. A Brunate inoltre venivano coltivati i castagni da frutto.\nA partire dagli anni della Seconda guerra mondiale le coltivazioni di ortaggi e di castagni sono state del tutto abbandonate: in particolare, i terrazzamenti sono oggi ricoperti da robinie.\nArtigianato.\nTra i secoli XVII e XIX Brunate era nota per la produzione artigianale di strumenti di fisica, in particolare di barometri e termometri. Questi artigiani, chiamati \"barom\u00e8ta\", erano particolarmente rinomati non solo nel circondario, ma anche in tutta Europa, tanto che numerosi \"barom\u00e8ta\" lasciarono definitivamente Brunate per stabilirsi soprattutto in Francia, ove trovarono condizioni favorevoli per gestire i loro affari.\nInoltre, grazie alla presenza di fitti boschi, a Brunate era fiorente l'artigianato del legno: dal castagno si ricavavano i serramenti, dal frassino i mobili e dall'olmo (essenza oggi scomparsa dai boschi di Brunate) i ceppi per i macellai.\nOggi, scomparsi quasi del tutto i falegnami, le imprese artigiane sono presenti nel settore dell'edilizia.\nIndustria.\nL'industria nel senso di esistenza di fabbriche e simili non \u00e8 mai esistita a Brunate. Una modesta industria a carattere familiare \u00e8 comunque vissuta a Brunate nella prima met\u00e0 del XX secolo, ma se ne e quasi persa la memoria. Era una fabbrica di dentifricio e di collutorio, Pyorresan, che faceva capo al chimico croato dott Padarco, rifugiatosi in Italia. Il laboratorio Aesculp (in italiano: Esculapio, dio della medicina) era situato nella volumetria a valle dell\u2019Hotel Milan, a lato dell\u2019ex garage Maria. I figli di Padarco scelsero altri strade e l\u2019industria chiuse in silenzio.\nErano poi presenti sul territorio una cava di sabbia (chiamata Cassinella), una di pietre (da cui si ricavavano i sassi per i terrazzamenti) e una d'argilla; particolarmente attiva quest'ultima, da cui si estraeva il materiale per la produzione dei coppi dei tetti delle case di Brunate.\nAnche questo tipo di attivit\u00e0 \u00e8 venuto a cessare negli anni della seconda guerra mondiale.\nTurismo.\nIn generale.\nNonostante la crisi del secondo Dopoguerra, che ha pesantemente ridimensionato il flusso turistico, l'economia di Brunate \u00e8 basata essenzialmente sul turismo, meno elitario e pi\u00f9 di massa rispetto al passato.\nI grandi alberghi, oggi abbandonati, sorti all'inizio del Novecento (primo fra tutti il Grand Hotel Milano, seguito dal sottostante Grand Hotel Brunate, e dagli alberghi La Lucciola, Alla Mirandola, Miramonti e Paradiso) hanno lasciato spazio a piccole strutture ricettive a conduzione familiare e ad attivit\u00e0 atte ad accogliere turisti per brevi periodi di tempo.\nLe camminate.\nAltra caratteristica che rende Brunate un'importante localit\u00e0 turistica \u00e8 quella di essere un punto di partenza per numerose camminate che interessano il Triangolo Lariano. In particolare si segnalano tre percorsi, molto battuti dagli appassionati di trekking.\nStrada Regia.\nLa \"Strada Regia\" \u00e8 un percorso inaugurato nel 2006 dopo interventi di ripristino e di messa in sicurezza; parte nei pressi del Centro Sportivo Comunale del Nidrino e permette di raggiungere Bellagio camminando su sentieri a mezza costa. Tale percorso, che un tempo\nfungeva da mulattiera di collegamento tra i paesi della sponda orientale del Lago di Como prima della realizzazione della nuova strada carrozzabile, permette di scoprire monumenti naturali come i massi erratici (in particolare, con piccole varianti dal percorso, la Pietra Nairola, il Sasso del Lupo e la Pietra Pendula) e i massi avello (sepolcri di epoca barbarica scavati nei massi erratici) e paesini caratteristici\nDorsale del Triangolo Lariano.\nQuesto percorso permette di raggiungere Bellagio camminando sul sentiero che percorre la cresta del Triangolo Lariano, sfiorando i monti Boletto, Bolettone, Palanzone e San Primo. Tale tracciato, percorribile anche in mountain bike, offre agli escursionisti spettacolari panorami sul Lago di Como e sulle zone circostanti\nPercorso Brunate-Como-Torno.\nIl percorso ha inizio vicino alla fermata della funicolare. Lungo la strada si possono ammirare le sontuose ville Liberty. Proseguendo lungo via Nidrino, la strada si biforca sulla sinistra, si raggiunge il campo sportivo, s'inizia il sentiero nel bosco che, a tratti, lascia intravedere tra la ricca vegetazione, bei panorami del lago. Lungo il sentiero vi \u00e8 un enorme monolito di granito ghiandone proveniente dalla Val Masino. La leggenda dice che sotto, nella caverna, viveva un lupo terribile che rapiva i bambini cattivi.\nDopo due ore circa si raggiunge l'abitato di Montepiatto con l'antica chiesetta dedicata a santa Elisabetta, in una splendida posizione panoramica, poco distante appare l'imponente pietra Pendula, un enorme fungo in precario equilibrio che si staglia nel bosco. Proseguendo verso nord si percorre una strada in discesa che conduce a Piazzaga e percorrendo una bella mulattiera acciottolata che attraversa antichi terrazzamenti coltivati si scende a Torno. Percorso facile che permette di scoprire monumenti naturali come i massi erratici (in particolare, la pietra Nairola, il sasso del Lupo) e i massi avello (sepolcri di epoca barbarica scavati nei massi erratici).\nInfrastrutture e trasporti.\nStrade.\nPer la particolare configurazione del luogo in cui sorge Brunate, questa \u00e8 collegata agli altri centri abitati della provincia da due strade carrozzabili molto strette e tortuose:\nSempre a causa della larghezza ridotta delle strade comunali, l'ordinanza sindacale n. 1100 del 18 febbraio 2008, in vigore dal 1\u00ba marzo 2008, vieta l'accesso sul territorio comunale dalle 7:00 alle 20:00 delle autovetture pi\u00f9 larghe di 184 centimetri e con ruote dal diametro superiore ai 730 millimetri.\nImpianti a fune.\nLa funicolare Como-Brunate ha favorito lo sviluppo del turismo, nei primi anni del XX secolo \u00e8 diventata la stazione estiva pi\u00f9 famosa della \"Belle \u00c9poque\" per le ricche famiglie milanesi.\nLa funicolare \u00e8 stata inaugurata l'11 novembre 1894, parte da Como in piazza A. De Gasperi e arriva a Brunate in piazza A. Bonacossa.\nQuesto pittoresco mezzo di trasporto, che tra l'altro costituisce l'unica linea extraurbana che interessa il paese, compie il tragitto Como-Brunate in 7 minuti, superando un dislivello di circa 500 metri con pendenza massima del 55%.\nNel tragitto Como-Brunate si pu\u00f2 godere del panorama sulla citt\u00e0 di Como. Di fronte alla stazione d'arrivo attraverso un'ampia vetrata si pu\u00f2 osservare l'imponente sala macchine che permette il funzionamento della funicolare stessa.\nMobilit\u00e0 urbana.\nL'unico mezzo di trasporto urbano di Brunate \u00e8 l'autobus Brunate-CAO. Esso collega la stazione della funicolare stessa, sita in piazza A. Bonacossa, con il parcheggio della localit\u00e0 CAO, punto di partenza del sentiero della Dorsale del Triangolo Lariano. Il servizio su questa linea \u00e8 giornaliero durante i mesi estivi, solo festivo durante il resto dell'anno.\nIl nome di Brunate \u00e8 tornato alla ribalta nazionale con l'emissione, da parte del Sindaco, di un'ordinanza entrata in vigore il 1\u00ba marzo 2008 che vietava l'accesso sul territorio comunale dalle 7 alle 20 delle autovetture pi\u00f9 larghe di 184\u00a0cm e con ruote dal diametro superiore ai 730 millimetri. Questa ordinanza, contestata da commercianti, albergatori e possessori di fuoristrada e monovolume, mirava a escludere l'accesso a Brunate ai mezzi troppo ingombranti, causa la larghezza ridotta delle strade brunatesi. Per questo oggi, data anche la scarsit\u00e0 di parcheggi, il mezzo di trasporto pi\u00f9 consigliato per accedere al \"Balcone sulle Alpi\" \u00e8 ancora senza dubbio la Funicolare.\nAmministrazione.\nLa tabella seguente elenca i nomi dei sindaci che dal 1860 si sono susseguiti alla guida del Comune.\nSport.\nIl centro sportivo comunale del Nidrino comprende un campo di calcio a 11, una palestra, un campo da tennis e una struttura coperta polivalente.\nLa locale squadra di calcio, l'Associazione Sportiva Dilettantistica Brunatese, partecipa ai campionati giovanili organizzati dalla F.I.G.C e ai tornei amatoriali organizzati dal C.S.I."}
{"id": "28877", "revid": "37401", "url": "https://it.wikipedia.org/wiki?curid=28877", "title": "Bulgarograsso", "text": "Bulgarograsso (\"B\u00fclgar\" o \"B\u00fclgur\" in dialetto comasco, : o ) \u00e8 un comune italiano di abitanti della provincia di Como in Lombardia.\nOrigini del nome.\nL'etimologia di \"Bulgarograsso\" potrebbe essere associata a una latinizzazione del termine germanico \"burg\", ovvero borgo; per il suffisso \"grasso\" sono invece due le ipotesi pi\u00f9 accreditate. La prima, pi\u00f9 comune, rimanda al termine germanico \"grasa\", cio\u00e8 prato o prateria; la seconda indicherebbe che, in epoca altomedievale, numerosi terreni del paese appartenessero alla nobile famiglia milanese dei Grassi.\nUn'ipotesi alternativa \u00e8 quella che lega Bulgaro con la Burgaria (\"Comitatus Burgarensis\"), una partizione altomedioevale del contado di Milano (comprendente anche parti delle attuali province di Como e Varese), in cui, durante il primo dominio longobardo (o comunque prima del 650), si erano insediati gruppi di bulgari. Varie bande di nomadi bulgari (in particolare unno-bulgari occidentali kutriguri non slavizzati e ancora pagani proto-turchi) furono infatti collegate con l'invasione longobarda (568), mentre altre furono accolte dai longobardi, in funzione anti bizantina, fino al 670 circa, questi diedero origine alla gastalderia della Bulgaria molisana (oggi Monte Bulgaria), a una perduta Bulgaria romagnola (appena fuori dai domini bizantini di Ravenna, e in parte identificabile con la contea medievale dei Dal Bulgaro), e almeno un altro territorio di stanziamento nel vercellese di cui oggi rimane il toponimo di Bulgaro vercellese, e, appunto, la Burg\u00e0ria di cui Bulgaro Grasso rappresentava presumibilmente il margine settentrionale .\nStoria.\nLe pi\u00f9 antiche attestazioni del paese risalgono all'840 circa, con la conclusione dei lavori di bonifica della palude che il torrente Lura aveva creato nel corso dei secoli precedenti e su cui in seguito fu costruito Bulgarograsso.\nA partire dal IX secolo Bulgarograsso fece parte del Contado del Seprio.\nNel XII secolo, al tempo delle dispute tra i comuni di Como e Milano, Bulgarograsso, che faceva parte del Contado del Seprio, si schier\u00f2 con i lariani e divenne propriet\u00e0 dei monaci dell'abbazia dell'Acquafredda di Lenno. Fu cos\u00ec che si procedette alla costruzione della grangia di Santa Maria, il cui nome deriv\u00f2 da una particolare devozione mariana da parte dei monaci, un deposito fortificato che conservava i raccolti e le decime che spettavano all'abate del monastero.\n\"El locho de Bolgaro Grasso\" viene citato dagli \"Statuti delle acque e delle strade del contado di Milano fatti nel 1346\" tra le comunit\u00e0 che, all'interno della pieve di Appiano, erano incaricate della manutenzione della \"strata da Bol\u00e0\".\nQuando l'Abbazia and\u00f2 in crisi, il paese si affranc\u00f2 dal potere dei monaci, pur tuttavia venendo inserito nel feudo camerale di Appiano Gentile, di cui segu\u00ec le vicende storiche per lungo tempo. Fu cos\u00ec che Bulgarograsso divenne possedimento feudale dapprima della famiglia Rossi, poi dei Dal Pozzo e in seguito, nel 1650, degli spagnoli Dal Rio. Con il venir meno dell'autorit\u00e0 dei monaci, la grangia di Santa Maria and\u00f2 in rovina ma venne riconvertita in una fattoria dotata di un posto di cambio per le carrozze. Nello stesso tempo, la vicina chiesetta dedicata alla Vergine venne ricostruita e consacrata a sant'Anna.\nDopo ulteriori passaggi di mano, nel 1739 Bulgarograsso fin\u00ec ai Litta, che mantennero i loro privilegi feudali fin'oltre la met\u00e0 del XVIII secolo. In questo periodo il comune fu retto da un console coadiuvato da due deputati a lui sottoposti, mentre l'amministrazione locale era completata da un cancelliere e un esattore.\nIn seguito terreni di Bulgarograsso furono controllati da Fino Mornasco.\nL'arrivo di Napoleone e la costituzione della Repubblica Cisalpina comport\u00f2, oltre a un affidamento alla nobile casata dei Branda Castiglioni, un cambio dei riferimenti amministrativi: dopo due estemporanei tentativi di trasportare il comune nella Provincia di Varese, pass\u00f2 al dipartimento del Lario nel 1801. Sotto il Regno d'Italia napoleonico, nel 1807, il paese venne soppresso e aggregato come frazione al comune di Guanzate fino al 1816, quando, a seguito della Restaurazione, Bulgaro Grasso ottenne la propria ricostituzione come Comune autonomo.\nA met\u00e0 del XIX secolo il suo territorio fu teatro di una serie di esercitazioni militari da parte delle truppe dell'esercito austro-ungarico. Nel XX secolo, con l'avvento del regime fascista e la nuova ridistribuzione dell'apparato amministrativo locale, Bulgarograsso fu nuovamente soppresso e aggregato come frazione, assieme a Veniano, ad Appiano, il quale l'anno precedente aveva assunto la nuova denominazione di Appiano Gentile, per differenziarsi dall'altro comune omonimo sudtirolese di Appiano/Eppan.\nTornato indipendente il 5 aprile 1950 , Bulgarograsso divenne un fiorente centro dell'industria tessile, in particolare nella lavorazione della seta, nella tintoria e nella stampa dei tessuti che interess\u00f2 pressoch\u00e9 la totalit\u00e0 degli abitanti fino agli anni Ottanta del secolo scorso.\nSimboli.\nLo stemma comunale, concesso con decreto del presidente della Repubblica del 19 gennaio 1959, si blasona:\nNello stemma \u00e8 raffigurata la storica grangia di Santa Maria.\nMonumenti e luoghi d'interesse.\nPatrona del paese \u00e8 sant'Agata, la cui ricorrenza si festeggia il 5 febbraio. I bulgaresi sono devoti anche a sant'Anna, la cui ricorrenza \u00e8 festeggiata il 26 luglio all'interno dell'annuale sagra organizzata dall'associazione \"Amici di Sant'Anna\". Nel gennaio 2014, fran\u00f2 una parte del cascinale vecchio posto sul colle Sant'Anna, procurando gravi danni alla chiesetta secentesca che venne dichiarata inagibile. Il simulacro della Santa fu temporaneamente ospitato nella vicina chiesa parrocchiale di Sant'Agata, il cui campanile risale al XVIII secolo. Il 12 luglio 2015 fu inaugurata e benedetta la nuova chiesa di Sant'Anna, dopo i lavori di restauro, e il simulacro torn\u00f2 nella sua sede originaria.\nGeografia fisica.\nClima.\nIl clima \u00e8 caratterizzato da inverni piuttosto rigidi (toccati i -20\u00b0 nell'inverno 2011/12), mentre le rimanenti stagioni appaiono nella norma. Copiose le piogge autunnali.\nSociet\u00e0.\nI cittadini di Bulgarograsso risultano essere per lo pi\u00f9 dipendenti, piccoli imprenditori ed agricoltori attivi. In paese vi sono diversi esercizi commerciali e stabilimenti di media dimensione. \u00c8 attiva la Protezione Civile comunale (iscritta al Nazionale) nello svolgimento delle attivit\u00e0 richieste dal territorio."}
{"id": "28879", "revid": "839081", "url": "https://it.wikipedia.org/wiki?curid=28879", "title": "Cabiate", "text": "Cabiate (\"Cabiaa\" in dialetto brianzolo, : ) \u00e8 un comune italiano di abitanti della provincia di Como in Lombardia.\nGeografia fisica.\nCabiate \u00e8 ubicato nella parte meridionale della provincia di Como nell'alta pianura lombarda. Il paese dista:\nTerritorio.\nI boschi del territorio fanno parte del consorzio del Parco delle Groane.\nL'unico corso d'acqua passante per Cabiate \u00e8 il Torrente Terr\u00f2 che nasce sulle colline moreniche tra Capiago Intimiano e Alzate Brianza a circa 390 metri sul livello del mare. Attraversa il paese a un'altitudine di circa 230 metri e, oltre agli scarichi di origine umana, riceve le acque di tre piccoli affluenti, ovvero la Valletta, la Valle di Mezzo e la Roggia Vecchia. Il primo ruscello nasce nei boschi tra Mirabello e Figino Serenza e scende a Cabiate tramite il territorio di Mariano Comense, dove \u00e8 denominato Valle del Boscaccio, all'interno del Parco della Brughiera; il secondo si origina nella parte sud di Figino Serenza e segna per un lungo tratto il confine naturale tra le province di Milano e Como; il terzo, infine, nasce dai fontanili della Fontana del Guercio a Carugo e si immette nel Terr\u00f2 a Mariano. Il Terr\u00f2 stesso, poi, lascia il paese, continuando il suo corso verso sud: attraversa Meda, dove \u00e8 denominato Tar\u00f2, passa per Seveso, dove \u00e8 chiamato Certesa, poi si immette nel fiume Seveso a Cesano Maderno.\nFino agli anni sessanta, il territorio era percorso anche dalla Roggia Borromea, un canale artificiale scavato nel seicento che, partendo anch'esso dalla Fontana del Guercio di Carugo, serviva ad alimentare le fontane dei giardini di Villa Borromeo di Cesano Maderno. Giungeva in paese da Perticato, frazione di Mariano, proseguiva verso Meda, dopodich\u00e9, passando da Baruccana, giungeva alla villa. Con la lottizzazione industriale della zona Porada, questo canale venne completamente smantellato.\nClima.\nIl clima presente a Cabiate ha caratteri di semicontinentalit\u00e0: gli inverni sono freddi, con medie di poco superiori agli 0\u00a0\u00b0C, le estati sono invece calde con medie superiori ai 20\u00a0\u00b0C, spesso afose nelle pianure ma ventilate nelle zone collinari. Le precipitazioni si aggirano sugli 800\u20131000\u00a0mm annui, distribuite pi\u00f9 o meno regolarmente lungo tutto il corso dell'anno con un'accentuazione in autunno e in primavera, mentre d'inverno sono frequenti nebbie e nevicate. In particolare, si ricordano le inondazioni del 3 e del 30 ottobre 1976 e la disastrosa nevicata del 1985.\nOrigini del nome.\nIl nome del paese viene fatto risalire al termine di latino volgare \"caveatum\". La cavea \u00e8 la cavit\u00e0 naturale, l'avvallamento in cui si \u00e8 sviluppato l'abitato, simile alla \"cavea\" del teatro romano. La desinenza finale in -ate sottolinea la derivazione celtica..\nLe prime notizie storiche pervenuteci circa l'origine del paese risalgono al 1031, all'atto di vendita di un terreno, quando esso viene identificato in un documento, col nome di \"Vico Capiate\". La pergamena si trova nell'Archivio di San Vittore a Meda.\nStoria.\nLe vicende di Cabiate sono strettamente connesse a quelle della vicina Meda ed alla Brianza in generale. Gi\u00e0 prima del 1024 e per molti secoli, gran parte dei cabiatesi dipendevano dal monastero di San Vittore di Meda (parte allora della Pieve di Mariano Comense), che ad ogni modo, attraverso l'operato della badessa Allegrezza, ne cedette l'amministrazione pressoch\u00e9 totale a Giacomo da Rho, capostipite della nobile famiglia dei da Rho che proprio a Cabiate eriger\u00e0 poi una dimora.\nGli \u201cStatuti delle acque e delle strade del contado di Milano fatti nel 1346\u201d riportano \u201cel locho da Cabi\u00e0\u201d tra le localit\u00e0 che, all'interno della pieve di Mariano, erano incaricate della manutenzione della \u201cstrata da Dergano\u201d.\nNegli anni successivi, la storia della zona si leg\u00f2 a quella dei signori di Milano, che nel 1535 passarono il potere agli spagnoli; questi ultimi, a loro volta lo concessero in feudo alla famiglia Marliani (1450). Tale casata, poi, vendette il borgo nel 1538 alla famiglia Giussani, passando successivamente ai Taverna e tornando ai Marliani. Questi ultimi, nel 1683 lo vendettero a Flaminio Crivelli, del ramo dei Crivelli di Inverigo.\nDopo quasi tre secoli il Ducato di Milano pass\u00f2 in modo definitivo agli austriaci i quali, a livello amministrativo locale, fecero costruire in muratura i ponti sul fiume Ter\u00f2, precedentemente realizzati in legno. Sempre inserito nella pieve di Mariano del Ducato di Milano, nel 1751 Cabiate comprendeva anche i cassinaggi di Pallazzina, Poradella e \u201cDel Bertino\u201d.\nUn decreto di riorganizzazione organizzativa del Regno d'Italia napoleonico datato 1807 sanc\u00ec l'aggregazione di Cabiate al comune di Mariano. La decisione fu tuttavia abrogata in seguito alla caduta di Napoleone e al conseguente passaggio della Lombardia nelle mani degli austro-ungarici, i quali ricostituirono il comune di Cabiate e lo inserirono nella provincia di Como del Regno lombardo-veneto.\nDurante la seconda guerra mondiale i tedeschi passarono da Cabiate per ritirarsi verso Como. Nei giorni che seguirono il 25 aprile vennero uccise 3 persone accusate di essere filo-fasciste (uno di questi era il figlio di un magistrato milanese), da parte di un plotone di partigiani.\nSimboli.\nLo stemma e il gonfalone sono stati concessi con l'apposito Decreto del Presidente della Repubblica datato al 24 maggio 1959.\nMonumenti e luoghi d'interesse.\nArchitetture religiose.\nChiesa parrocchiale di Santa Maria Nascente.\nLa chiesa parrocchiale di Cabiate, dedicata a Santa Maria Nascente, \u00e8 stata consacrata nel 1958 dall'arcivescovo di Milano Giovan Battista Montini, futuro Papa Paolo VI.\nGi\u00e0 nel 1933 il cardinale di Milano Ildefonso Schuster raccomandava al parroco la costruzione di una nuova chiesa, essendo quella esistente nella parte vecchia del paese ormai inadeguata alla popolazione di Cabiate.\nLe sorelle Maria e Giuseppina Rho, ed insieme i fratelli Panceri, cedettero alla Parrocchia 18 pertiche di terreno in posizione centrale del paese. Tre pertiche delle sorelle Rho vennero regalate alla Parrocchia, le altre cedute a buon prezzo.\nLa realizzazione venne affidata all'architetto Ottavio Cabiati.\nLa prima pietra venne benedetta nel 1942 dal cardinale Schuster.\nIn seguito alla morte dell'architetto Cabiati nel 1956, i lavori furono proseguiti e conclusi dall'architetto Luigi Brambilla.\nLa struttura \u00e8 realizzata in mattoni a vista, ha pianta ottagonale ed \u00e8 caratterizzata da una cupola centrale molto alta che sovrasta l'intero abitato, rifinita a guglia rivestita di rame. Il pronao antistante venne invece terminato nel 1960.\nGli affreschi della parte interna del tiburio sono stati realizzati nel 1988 dalla Scuola di disegno di Cabiate.\nSantuario di Santa Maria Annunciata.\nL'attuale santuario era in origine cappella privata della famiglia Rho, devota dell'Annunciata, e fu da loro aperta al culto pubblico nel XVI secolo. Era una cappella con dimensioni corrispondenti all'attuale spazio compreso tra i quattro pilastri centrali. Venne consacrata nel 1505. In seguito le famiglie Padulli e Rho innalzarono le cappelle in onore rispettivamente di Sant'Antonio e dell'Annunciata. La dedicazione pass\u00f2 da Santa Maria a Nativit\u00e0 della Beata Vergine Maria. Nel corso del XVII secolo, grazie alla collaborazione tra i conti Padulli e la famiglia Arese, venne sistemata la facciata del Santuario.\nDavanti alla facciata c'era un piccolo cimitero.\nLa costruzione del campanile iniziata nel XVII secolo, venne ultimata un secolo dopo.\nLa chiesa venne successivamente ampliata nel corso del XIX secolo, grazie all'interessamento del conte Giulio Padulli e all'opera dell'architetto Gerolamo Arganini contattato dal Conte: venne allungata e alzata la navata centrale e si aprirono le navate a destra e sinistra.\nAll'inizio del Novecento la chiesa sub\u00ec ampliamenti resisi necessari dall'annessione della Porada e dal passaggio della linea della Ferrovia Nord, eventi che incrementarono la popolazione. Si costru\u00ec anche la cupola con la piccola lanterna.\nNel 1900 la dedicazione pass\u00f2 a Maria Nascente e, nel 1964, successivamente alla consacrazione della nuova chiesa parrocchiale, torn\u00f2 ad essere a Santa Maria Annunciata.\nChiesa di San Giorgio.\nAbbiamo notizia della Chiesa di San Giorgio in due pergamene del 1298 e del 1311 dove si parla dell'elezione del cappellano rettore di questa chiesa di San Giorgio, della quale per\u00f2 non si sa null'altro.\nEra certamente in rovina ai tempi della visita di San Carlo nel 1570, come documenta il previsitatore arcivescovile. San Carlo ordin\u00f2 che le pietre si portassero ai piedi della collina, per costruire l'attuale santuario dell'Annunciata, che doveva essere la chiesa parrocchiale. Il parroco Trabattoni (1648-1658) la descrive come un \"mucchio di pietre\", sulle quali per\u00f2 il popolo continuava a pregare.\nNel 1670, grazie al mecenate Bartolomeo Arese, contattato dai conti Padulli per la facciata del Santuario, venne affidata al progettista arch. Giacomo Quadrio la costruzione della chiesetta di San Giorgio sopra quei ruderi secolari, sui quali era rimasta solo una croce di legno. Nel 1743 la costruzione dell'oratorio non era stata ancora terminata a causa della povert\u00e0 dei parrocchiani, e vi contribu\u00ec il testamento di un certo Antonio Vigan\u00f2.\nNel 1936 il parroco don Daniele Cant\u00f9 si fece regalare dai possidenti limitrofi il terreno peer creare un piazzaletto su cui vennero piantumati dei pioppi. La chiesetta attirava il popolo anche perch\u00e9 l\u00e0 sotto riposavano i morti di peste. Ancora alcuni decenni fa nelle finestrelle della facciata si potevano osservare alcuni teschi, che furono poi seppelliti nel 1986, anno in cui il tempietto venne ristrutturato, grazie all'iniziativa del parroco don Luigi Oldani e al concorso generoso degli Alpini. Pregevole nell'oratorio il Crocifisso bizantino con la tunica scolpita da Osvaldo Minotti.\nArchitetture civili.\nVilla Padulli.\nLa famiglia Padulli.\nVilla Padulli venne edificata tra il 1830 e il 1840.\nI Padulli, proprietari della villa, appartengono ad una famiglia patrizia milanese della quale si hanno le prime notizie gi\u00e0 nel 1200. Fonti certe portano a dire che il capostipite fu Martino de Palude, nato a Charmit nel 1420 e morto nel 1447. La famiglia divenne in seguito nota come Conti di Vighignolo, mutando il cognome in Padulli.\nAlcune notizie portano a credere che proprio Martino fosse stato colui che acquist\u00f2 il luogo dove, molto pi\u00f9 tardi, fu eretta la villa.\nFu, comunque, Giulio Padulli (1785-1857), sposato a Marianna Cavazzi della Somalia, a scegliere la villa di Cabiate come propria residenza estiva, disponendo importanti lavori di ricostruzione che trasformarono una semplice casa di campagna in una dimora signorile di stile tardo-neoclassico. Sempre Giulio, studioso ed amante della cultura, ospit\u00f2 a lungo nella villa personaggi illustri come Giacomo Mellerio (1777-1847), Antonio Rosmini (1797-1855) ed Alessandro Manzoni (1785-1853). \nSeconda guerra d'indipendenza italiana\nGiulio ebbe nove figli: tra questi si ricorda Gianluca Padulli (1837-1859) che, allo scoppiare della seconda guerra d'indipendenza, pur essendo in viaggio d'istruzione verso la Spagna, decise di ritornare in patria per arruolarsi nel corpo dei bersaglieri come volontario. Partecip\u00f2 alla battaglia di San Martino dove cadde ferito al terzo assalto dello storico colle. Fatto prigioniero e trasportato all'ospedale di Verona, mor\u00ec il 17 luglio 1859 in seguito alle ferite riportate.\nAltri due figli, invece, sposarono dei Borromeo: Filomena Padulli (1839-1889) spos\u00f2, il 28 aprile 1859, Vitaliano Borromeo e Gerolamo Padulli (1836-1882) si un\u00ec in matrimonio l'8 ottobre 1866 con Camilla Borromeo. Gerolamo, a sua volta, ebbe 4 figli: Marianna (1867-1931) sposata ad Antonio Venini, Livia (1870-????) sposata ad Isidoro Salvadori, Luigi (1878-1956) e Giulio (1869-1932) che spos\u00f2 nel 1901 la contessa Francesca Fanny Amman (1880-1919) dalla quale ebbe due figli: Gerolamo (1902-1966) e Camilla. Giulio fu deputato prima e senatore poi del Regno d'Italia, dal 1907 al 1929. Da Gerolamo, infine, nacque Paola, ultima erede della famiglia. Solo nella met\u00e0 degli anni \u201820 la villa divenne residenza stabile della famiglia e, alla morte di Luigi, rest\u00f2 unicamente a Gerolamo ed ai suoi eredi.\nLa costruzione della villa.\nLa villa \u00e8 posta su un terrazzo naturale di una fascia collinosa che domina il sottostante nucleo antico di Cabiate. Si suppone che, data la particolare collocazione strategica, un tempo potesse essere una castellana medievale, ma di ci\u00f2 poco o nulla \u00e8 rimasto, se non camminamenti sotterranei verso Mariano Comense, ormai chiusi o crollati. La costruzione originale era ad L, con un'ala limitata solo ad un breve risvolto. Il piano terra, verso il cortiletto, \u00e8 un loggiato a cinque fornici a cui corrisponde una profonda galleria con soffitto a cassettone, utilizzata in origine come soggiorno semiaperto o giardino d'inverno. La loggia a tre luci, posta ad est aveva l'unico scopo di permettere la discesa dalle carrozze al riparo dalle intemperie. La sua funzione panoramica, per\u00f2, \u00e8 rafforzata dalla balconata sovrastante del primo piano. L'ala sud fu integrata, alla fine dell'Ottocento, con un piano rialzato sopra la piccola cappella, posta all'estremit\u00e0, adibito a studio ed un primo piano, adibito a locali della servit\u00f9. Nella piccola Cappella, consacrata a San Carlo Borromeo, in occasioni eccezionali, venivano celebrati riti sacri. Solo nel 1925 \u00e8 stato aggiunto un secondo piano, atto a livellare lo squilibrio volumetrico dell'ala originale. Le sale interne conservano l'atmosfera eclettica dell'epoca romantica, con pareti decorate e caminetti in marmo.\nDurante il periodo bellico una parte della villa, in special modo, l'ala sud, fu trasformata in appartamenti per permettere di dare alloggio a famiglie milanesi costrette a sfollare dalla citt\u00e0. Inizialmente molti terreni vennero adibiti alla produzione agricola ed alla coltura dei bachi da seta, ma, col passare del tempo, nel dopoguerra, la societ\u00e0 contadina si \u00e8 sempre pi\u00f9 trasformata in societ\u00e0 artigianale, dedita alla produzione di mobili d'arredo. Fu cos\u00ec che Gerolamo decise di lottizzare la parte di propriet\u00e0 che dava verso Mariano Comense, facendo sorgere una piacevole zona residenziale. Agronomo ed appassionato botanico, pose molta attenzione alla variet\u00e0 della piantumazione del parco, conservandolo ed ampliandolo al meglio. Tutta la villa, infatti, \u00e8 circondata da un ampio parco, uno dei primi esempi di giardino all'inglese in Italia, che si snoda lungo tutta la collina.\nIl parco e la portineria.\nLe piante sono monumentali e di gran pregio dal punto di vista botanico, quali carpini, querce, tigli, cedri, faggi, cedri e tassi. A valle del giardino e di fianco alla vecchia chiesa parrocchiale si trova il piccolo fabbricato della portineria, di stile eclettico ed anglicizzante, dove alloggiava, appunto, il custode. Infine, sull'ultima curva della strada carrozzabile che porta alla villa, \u00e8 presente una palazzina squadrata destinata ai contadini ed alla servit\u00f9. Essa \u00e8 caratterizzata da un loggiato a cinque fornici sulla testata sud. Questo edificio \"rustico\" \u00e8 impreziosito da fasce orizzontali dipinte a colori contrastanti, seguendo il gusto romantico dell'epoca. In un angolo del piazzale antistante la villa si nota anche un monumento marmoreo raffigurante il giovane Gianluca Padulli, morto a San Martino della battaglia.\nI giorni nostri.\nAlla morte di Gerolamo, nel 1966, la moglie Enrica e la figlia Paola ebbero cura della propriet\u00e0 sino al 1990. In quell'anno, appunto, il Comune ha deciso di acquistarla con il progetto d'adibirla, previa ristrutturazione e restauri, ad usi vari utili alla popolazione. In realt\u00e0, come spesso accade per molte dimore storiche acquistate dagli enti pubblici, la mancanza dei fondi necessari ha fatto s\u00ec che la villa ora versi in uno stato di profondo degrado. Solo nel 2017 \u00e8 stato riaperto, dopo aver messo in sicurezza molte zone, il parco, che viene usato, raramente, per eventi cittadini.\nSociet\u00e0.\nEtnie e minoranze straniere.\nSecondo i dati comunicati dal Comune di Cabiate, al 31 dicembre 2021 la popolazione straniera residente era di 537 persone, il 7,19% dei residenti totali. Le nazionalit\u00e0 pi\u00f9 rappresentate erano::\nEconomia.\nPaese dalla forte vocazione artigianale sin dalla storica produzione di sedie, gi\u00e0 particolarmente attiva nel XVI secolo, Cabiate \u00e8 conosciuto in tutto il mondo grazie alla presenza di aziende leader nel settore del mobile, tra cui spiccano Porada, gi\u00e0 sponsor della Pallacanestro Cant\u00f9 nella Serie A di Basket e del Torino nella Serie A di calcio, e la Ezio Bellotti, cui sono stati dedicati trofei di molte attivit\u00e0 sportive locali, specialmente ciclistiche. Sul territorio comunale ha sede anche l'azienda Dell'Orto, gi\u00e0 sponsor del Monza, specializzata nella costruzione di carburatori. In Cabiate hanno inoltre sede innumerevoli micro imprese artigiane attive lungo tutta la filiera dell'arredamento, posizionando la municipalit\u00e0 ai primi posti in Europa in termini di rapporto aziende/residenti. Nel corso degli ultimi anni, si registra lo sviluppo di attivit\u00e0 estranee al settore dell'arredamento, perlopi\u00f9 concentrate nei comparti professionali ad alto valore aggiunto (tra cui la consulenza finanziaria indipendente ed altri servizi professionali). Con riferimento alla consulenza finanziaria indipendente, sebbene attivit\u00e0 assai distante da quelle storicamente riguardanti il mobile e l'arredamento in generale, rappresenta evoluzione in altra forma della spiccata vocazione artigianale del tessuto professionale cabiatese, oltre ad un primo e pionieristico processo di progressiva \"debancarizzazione\" di uno dei distretti produttivi di eccellenza del \"made in Italy\".\nInfrastrutture e trasporti.\nStrade.\nLa localit\u00e0 \u00e8 servita dalla strada statale 35 dei Giovi (uscita a Meda) e dalla strada statale 36 del Lago di Como e dello Spluga (uscita a Verano Brianza o Seregno-Carate Brianza), nonch\u00e9 dalla strada provinciale 36 \"Canturina\" (Como-Cant\u00f9-Cabiate).\nFerrovie e tranvie.\nLa stazione di Cabiate, posta lungo la ferrovia Milano-Asso, \u00e8 servita da corse regionali e dalla linea suburbana S2 (Mariano Comense-Milano Rogoredo) operate da Trenord nell'ambito del contratto di servizio stipulato con la Regione Lombardia.\nFra il 1912 e il 1952 la localit\u00e0 ospit\u00f2 inoltre una fermata della tranvia Monza-Meda-Cant\u00f9, dalla quale era servita e che fu sostituita dalla linea C80 in carico a ASF Autolinee, che serve tuttora il medesimo percorso.\nSport.\nCalcio.\nL'unica societ\u00e0 calcistica presente sul territorio comunale \u00e8 il F.C. Cabiate Calcio, erede del C.G. Cabiate Calcio che ha militato nell'Eccellenza regionale per un paio di stagioni. Nella stagione 2021/2022 milita in Terza Categoria.\nPallacanestro.\nLa societ\u00e0 cestistica del paese \u00e8 la Pallacanestro Cabiate 1992, militante in Serie D.\nPallavolo.\nSul territorio \u00e8 presente la Pallavolo Cabiate, societ\u00e0 femminile militante nella stagione 2021/2022 in Serie B2.\nAltri sport.\nA Cabiate trova spazio anche il ciclismo, grazie all'Unione Ciclistica Cabiatese. Altra societ\u00e0 presente \u00e8 l'ASD Ginnastica Cabiate, nota a livello regionale nell'ambito della ginnastica artistica.\nImpianti sportivi.\nStadio Comunale.\nLo Stadio Comunale \u00e8 la casa della prima squadra, della Juniores e degli Allievi Regionali del C.G. Cabiate Calcio. La tribuna coperta ha una capienza di 400 spettatori.\nCampo storico di Via Baracca.\nNel Campo Storico vengono disputate le partite del resto delle giovanili del C.G. Cabiate Calcio, mentre nell'adiacente campo a 7 trovano spazio i Pulcini e la squadra del CSI.\nPalazzetto dello Sport.\nCon una capienza di 300 posti, nel palazzetto si svolgono le partite casalinghe della Pallacanestro Cabiate. Qui trovano spazio saltuariamente anche la Pallavolo Cabiate e l'ASD Ginnastica Cabiate."}
{"id": "28880", "revid": "1888309", "url": "https://it.wikipedia.org/wiki?curid=28880", "title": "Cadorago", "text": "Cadorago (\"Cadur\u00e1ach\" in dialetto comasco, ) \u00e8 un comune italiano di abitanti della provincia di Como in Lombardia.\nGeografia fisica.\nIl territorio comunale \u00e8 ancora in parte agricolo, nonostante la forte urbanizzazione degli ultimi decenni. \u00c8 attraversato dal torrente Lura.\nOrigini del nome.\nL'etimologia non \u00e8 ancora stata definita. Secondo alcuni deriverebbe da \"cadulus\" cio\u00e8 bacino glaciale, mentre la tradizione popolare vuole che venga da \"C\u00e0 del Drago\", un'antica locanda. Un'altra ipotesi vorrebbe una derivazione da \"Caturacius\", insediamento di alcuni coloni romani detti \"Caterii\".\nStoria.\nNon emergono fatti storici importanti su Cadorago, sebbene vi siano stati trovati reperti pre-romani.\nDurante il Medioevo, il paese non ebbe una parte attiva nella dura guerra tra Como e Milano e si trovava ai limiti orientali del contado del Seprio.\nInfeudato ai Clerici, Cadorago fece poi parte della pieve di Fino e pass\u00f2 in mano ai vescovi di Como.\nUn cappellano di Cadorago, Otto, \u00e8 citato nei registri del periodo 1295 - 1298 denominati \"Liber receptionis decime nuper concesse pro negocio regni Sicilie\" conservati presso l'Archivio Segreto Vaticano, per non aver pagato le decime a Bonifacio VIII, come finanziamento delle guerre papali di allora: \"Presbiter Otto capellanus ecclesie de Cadorago se escusavit\".\nGli annessi agli Statuti di Como del 1335 riportano il \u201ccomune loci de Cadorago\u201d, il \u201ccomune loci de Castellino\u201d e il \u201ccomune loci de Burgariburgallo\u201d tra i comuni appartenenti alla pieve di Fino.\nBulgorello sembra avere origini pi\u00f9 antiche. Secondo gli eruditi, fu fondato insieme con il vicino Bulgarograsso dai Bulgari, come dice Paolo Giovio in \"Historiae Patriae\". Secondo Paolo Diacono, infatti, i barbari quando fondavano villaggi, davano loro i propri nomi. Il paese \u00e8 testimoniato come \"Bulgariburgallo\", \"Bulgharo\", poi \"Bulgarello\" e Bulgorello.\nCaslino, poi diventato \"al Piano\", forse deriva dal vocabolo \"castello\" e fu sede di importante monastero. Nel 1751, Caslino comprendeva gi\u00e0 il cassinaggio di Marcorate.\nDal XIV secolo all'epoca napoleonica, Cadorago fu parte del Ducato di Milano. Nel 1592 il vescovo Feliciano Ninguarda, in una visita pastorale, rileva a Cadorago 72 famiglie composte da 300 anime, di cui 200 \"da comunione\". Riprende inoltre il cappellano perch\u00e9 le sepolture in Chiesa non sono tenute a norma, e \"foetent\".\nUn decreto di riorganizzazione amministrativa del Regno d'Italia napoleonico datato 1807 sanc\u00ec l'aggregazione del comune di Caslino a quello di Lomazzo, oltre all'incorporamento del comune di Cassina Rizzardi all'interno di quello di Cadorago. Cinque anni pi\u00f9 tardi, una nuova compartimentazione decret\u00f2 l'abrogazione dell'aggregazione di Cassina Rizzardi al comune di Cadorago, nel quale invece conflu\u00ec quello di Bulgorello. Sia le decisioni del 1807 sia quelle del 1812 furono tuttavia abrogate in seguito alla caduta di Napoleone e al conseguente passaggio della Lombardia nelle mani degli austro-ungarici, che ricostuirono i comuni autonomi di Bulgorello e Caslino all'interno della provincia di Como del Regno lombardo-veneto.\nI comuni di Bulgorello e di Caslino al Piano furono aggregati al comune di Cadorago nel 1928.\nDagli anni 1980 a oggi, Cadorago ha conosciuto la triste piaga della 'ndrangheta.\nSimboli.\nIl comune di Cadorago presenta uno stemma con una struttura semipartita troncata. Nella prima parte, tinta di rosso, si trova una stella d'oro a otto punte. Nella seconda parte, tinta d'argento e collocata a destra rispetto della prima, \u00e8 collocato un albero fustato e sradicato al naturale. La terza parte ospita una chiesa a tre navate dotata di rosone centrale fondata su una pianura verde con, sullo sfondo, un cielo azzurro.\nIl comune \u00e8 dotato anche di un gonfalone consistente in un drappo partito di bianco e di rosso, decorato da ricami argentei, caricato dello stemma e recante un'iscrizione pure in argento della denominazione comunale. Sia i cordoni sia le parti metalliche sono argentati, mentre un velluto nei colori del drappo alternati con bullette argentate poste a spirale ricopre l'asta verticale. Lo stemma comunale \u00e8 riportato all'interno della freccia, mentre il gambo riporta un'incisione del nome del comune. Nastri nei tre colori nazionali e dotati di frange d'argento ornano la cravatta.\nSociet\u00e0.\nEvoluzione demografica.\nPrima dell'unit\u00e0 d'Italia\nPrima dell'unit\u00e0 d'Italia\nCultura.\nIl comune di Cadorago possiede una grande tradizione artistica. Si tratta di Murarte 90, una galleria d'arte a cielo aperto. Murarte 90 nasce come celebrazione del ventennale del premio di pittura \"Lario-Cadorago\", svoltosi in 14 edizioni dal 1968 al 1988. Per le vie di Cadorago si possono ammirare oltre 300 opere eseguite da 233 artisti nazionali e internazionali, che spaziano dalla pittura alla scultura alla ceramica; in particolare, le opere pittoriche abbracciano differenti tecniche di esecuzione comprendenti affresco, graffito, acrilico, ecc. Le opere sono eseguite direttamente sulle superfici murali oppure per il tramite di pannelli di silicato di calcio, successivamente applicate ai muri degli edifici. \nL'iniziativa \u00e8 in continua espansione e aggiornamento e nuove opere sono periodicamente aggiunte ai muri delle vie.\nInfrastrutture e trasporti.\nLa fermata ferroviaria di Cadorago \u00e8 posta sulla linea Saronno-Como, attivata nel 1878 come trasformazione della preesistente tranvia Como-Fino-Saronno; tale impianto \u00e8 servito da treni regionali svolti da Trenord nell'ambito del contratto di servizio stipulato con la Regione Lombardia.\nSport.\nSono presenti squadre di calcio, basket, pallavolo e ciclismo."}
{"id": "28881", "revid": "287204", "url": "https://it.wikipedia.org/wiki?curid=28881", "title": "Caglio (Italia)", "text": "Caglio (\"C\u00e0j\" in dialetto comasco, : ) \u00e8 un comune italiano di 493 abitanti della provincia di Como in Lombardia.\nIl comune si trova all'interno del cosiddetto Triangolo Lariano.\nStoria.\nLe vicende di Caglio seguono quelle del resto dalla Valassina. All'inizio del XV secolo i Visconti di Milano assegnarono il feudo ai Dal Verme. Nel XVI secolo il territorio fu conquistato dai francesi, poi torn\u00f2 a Milano, sotto gli Sforza. Il feudo valassinese pass\u00f2 agli Sfondrati, prima di entrare sotto il dominio austriaco.\nUn decreto di riorganizzazione amministrativa del Regno d'Italia napoleonico datato 1807 sanc\u00ec l'annessione di Caglio al comune di Lasnigo. La decisione fu tuttavia abrogata in seguito alla Restaurazione, che da parte degli austro-ungarici comport\u00f2 la ricostituzione del comune all'interno della provincia di Como del Regno lombardo-veneto.\nIl paese \u00e8 tornato ad essere comune autonomo solo dal 1947. Dal 1928 aveva infatti fatto parte, insieme a Rezzago e Sormano, del comune di Santa Valeria.\nMonumenti e luoghi d'interesse.\nNel paese si trova il santuario dedicato alla Madonna nella localit\u00e0 Campo\u00e8. Si tratta di un santuario di origine medievale riedificato dal Cinquecento fino al Settecento, periodo a cui appartengono gli stucchi delle volte. \u00c8 inoltre presente un interessante dipinto del 1500 della \"Madonna del Latte\".\nArchitetture religiose.\nSantuario dei Santi Gervasio e Protasio.\nIl santuario dei Santi Gervasio e Protasio, modificato negli anni 1615-1660, \u00e8 la chiesa parrocchiale. Si presenta con una facciata dotata di portale in serizzo, la cui incorniciatura a linee miste riporta la data del 1728.\nInternamente, il santuario conserva un altare a tempietto con relativa balaustra realizzate in et\u00e0 barocca, oltre ad affreschi di Andrea Appiani.\nChiesa di Santa Valeria.\nLa chiesa romanica di Santa Valeria conserva affreschi trecenteschi raffiguranti la Madonna del Latte e a santa titolare della chiesa con in braccio i figli Gervasio e Protasio.\nDotata di pianta a croce greca, la chiesa presenta ornamenti dell'epoca barocca.\nSantuario di Santa Maria in Campo\u00e8.\nLa chiesa di Santa Maria in Campo\u00e8, che deve il suo aspetto attuale ad alcuni interventi architettonici del XVII secolo, divenne un santuario in seguito a un presunto miracolo avvenuto nel 1626.\nAll'interno, il santuario conserva una \"Madonna del Latte tra due angeli musicanti\" datata 1508, oltre a stucchi realizzati nei secoli successivi.\nNella chiesa si conserva inoltre una reliquia del 1729 che la tradizione popolare attribuisce al velo della Madonna.\nCappella della Beata Vergine del Carmine.\nDetta anche \"Cappella dei Morti di Pianura\", durante le epidemie di peste l'edificio funse da lazzaretto.\nArchitetture civili.\nIl centro storico si presenta con edifici in pietra a vista, attraversati da strette strade, dotati in portali in serizzo e, nella zona del convento, di antichi fregi. Tra queste costruzioni si segnala una casa-torre.\nA Caglio si trovano inoltre una vecchia pesa pubblica, un antico lavatoio e un convento, .\nCultura.\nMusei.\nCaglio ospita un museo a cielo aperto, con pannelli dedicati alle opere del pittore Giovanni Segantini, che tra il 1885 e il 1886 soggiorn\u00f2 in paese e vi dipinse uno dei suoi quadri pi\u00f9 importanti: \"Alla stanga\".\nEconomia.\nCentro dalla vocazione agricola, in passato Caglio fu terra di scalpellini."}
{"id": "28882", "revid": "1888309", "url": "https://it.wikipedia.org/wiki?curid=28882", "title": "Cagno", "text": "Cagno (\"C\u00e0gn\" in dialetto comasco, : ) \u00e8 uno dei tre paesi che sono parte del comune di Solbiate con Cagno in provincia di Como.\nGeografia fisica.\nCagno \u00e8 situato in territorio comasco al confine con la provincia di Varese e a pochi chilometri dal confine tra l'Italia e la Svizzera. Risulta pertanto inserito nella cosiddetta \"Regio Insubrica\".\nCagno sorge sulle colline prealpine che delimitano la Valmorea, la valle morenica attraversata dal fiume Lanza. Il territorio del paese \u00e8 ancora in buona parte occupato da boschi, prati e campi coltivati, tanto da poter tutt'oggi contare la presenza di alcune aziende agricole.\nNon \u00e8 comunque mancato negli ultimi decenni lo sviluppo di una zona industriale attiva e funzionante.\nOrigini del nome.\nCagno potrebbe derivare da quello di una \"gens\" romana, i \"Canius\".\nStoria.\nLe ricerche su Cagno hanno portato a risalire il corso della storia fino all'et\u00e0 romana. A quest'epoca risale infatti la tomba rinvenuta nel 1976 sul suolo cagnese e ora conservata all'interno del cimitero.\nMolte informazioni storiche giungono anche dalle opere architettoniche presenti sul territorio. All'epoca longobarda sembra risalire la fondazione della chiesa di San Giorgio (a fianco della quale sorge tuttora il campanile in stile romanico perfettamente conservato nei secoli) e del primo nucleo della parrocchiale di San Michele, allora situata all'interno del \"castrum\", nucleo del paese costituito da corti chiuse e strette tra loro, corrispondente all'attuale zona di Piazza Castello. E ancora va ricordata la cappella di San Rocco, eretta probabilmente a cavallo tra 1400 e il 1500.\nIl periodo comunale caratterizzato dalle guerre tra Como e Milano vede Cagno dalla parte dei lariani, anche con personaggi a cavallo tra storia e leggenda, primo fra tutti Pierino da Cagno, al quale si ispira anche lo stemma comunale.\nNel XV secolo il territorio di Cagno fu infeudato alla famiglia Odescalchi.\nIl \"comune de Cagnio\" e la chiesa di San Michele, la quale risulta sede di una parrocchia gi\u00e0 dalla fine del XVI secolo, sono attestati all'interno della pieve di Uggiate gi\u00e0 nella prima met\u00e0 del Trecento. Sempre inserito nella stessa pieve fino al termine del XVIII secolo, nel 1751 il territorio comunale di Cagno risultava estenersi anche i cassinaggi di \u201cCassina delle Cioche di San Giorgio\u201d e \u201cMolino del Trotto\u201d.\nUn decreto di riorganizzazione amministrativa del Regno d'Italia napoleonico datato 1807 sanc\u00ec, per Cagno, l'annessione dei comuni di Albiolo, Casanova, Caversaccio e Rodero, decisione poi abrogata dalla Restaurazione.\nIl 10 giugno 2018 venne approvata tramite un referendum popolare la proposta di fusione di Cagno con il limitrofo comune di Solbiate, creando il nuovo comune di Solbiate con Cagno.\nMonumenti e luoghi d'interesse.\nArchitetture religiose.\nDa segnalare sul territorio la presenza di numerosi edifici di culto, importanti anche dal punto di vista storico e artistico.\nCuriosit\u00e0.\nIl soprannome degli abitanti.\nI suoi abitanti vengono chiamati anche \"\u00e0san\", cio\u00e8 asini. Questo soprannome nasce a causa di una leggenda secondo la quale i cagnesi un giorno, vedendo che cresceva dell'erba sul campanile del paese, decisero di far salire in cima ad esso, per mezzo di una carrucola, un asino legato a una corda, affinch\u00e9 mangiasse l'erba che era cresciuta. Tuttavia le cose non andarono come gli abitanti di Cagno avevano sperato, perch\u00e9 l'asino, che era stato legato per il collo, mor\u00ec strozzato prima di arrivare in cima e \"ripulire\" il campanile.\nLa leggenda vuole che i cagnesi chiamarono poi gli abitanti dei paesi limitrofi per cucinare e\nmangiare l'asino: arrivarono quindi, in successione, gli abitanti di:"}
{"id": "28886", "revid": "1534111", "url": "https://it.wikipedia.org/wiki?curid=28886", "title": "Adro", "text": "Adro (\"\u00c0der\" in dialetto bresciano) \u00e8 un comune italiano di abitanti della provincia di Brescia in Lombardia, di tradizionale vocazione vitivinicola favorita dalla posizione nel territorio della Franciacorta.\nGeografia fisica.\nIl comune di Adro \u00e8 situato ai piedi del Monte Alto (), in Franciacorta a circa sei chilometri dal Lago d'Iseo, nella parte sudoccidentale della provincia di Brescia.\nOrigini del nome.\nDa quanto \u00e8 riportato dal Mazza (1986), le origini del toponimo sono incerte: Dante Olivieri sostiene che esso verrebbe dal latino \"ater\" ovvero \"atro\" (o \"nero\", \"fosco\", \"oscuro\"), mentre Paolo Guerrini ha suggerito la derivazione da \"acer\", portando a dimostrazione la presenza antica di boschi di acero. In un documento dell'822 \u00e8 chiamato \"Atro\".\nStoria.\nLe testimonianze pi\u00f9 antiche di antropizzazione del comune di Adro sono dei reperti neolitici rinvenuti nella frazione di Torbiato. Ad un periodo successivo risalgono i ritrovamenti di tombe con corredi di epoca tardo imperiale (III secolo) e longobarda.\nLa notizia pi\u00f9 antica del borgo di Adro \u00e8 presente nel documento in cui viene citato come \"Atro\", datato 10 aprile 822. In esso la Badessa Eremperga ha ceduto a un certo Rampergo un vico con corte.\nIl castello fu edificato fra il XIII e XIV secolo: in atti del 1006 e del 1050 Adro \u00e8 nominato come \"vicus\" e non come \"castrum\". Sia sotto la dominazione dei Visconti, sia sotto quella di Venezia, Adro appartenne amministrativamente alla quadra di Palazzolo.\nDurante la dominazione veneta del territorio (dal 1426 al 1797) nel borgo guadagnarono importanza i Bargnani, importanti nella vita del paese tra XVII e XVIII, ai quali successero i conti Dandolo.\nStemma.\nLo stemma del paese \u00e8 formato da una \"A\" maiuscola con la sommit\u00e0 smussata, di colore argento su campo verde, la quale \u00e8 attorniata da tre grappoli d'uva con i suoi tralci e i suoi viticci. Di questi grappoli, due sono in capo, mentre l'altra \u00e8 in punta pi\u00f9 grande; il pampino \u00e8 d'oro, caricante il grappolo. La pi\u00f9 antica forma di questo stemma appare negli affreschi cinquecenteschi dell'antica chiesa parrocchiale.\nMonumenti e luoghi d'interesse.\nEdifici d'interesse nel comune di Adro:\nSociet\u00e0.\nEtnie e minoranze straniere.\nGli stranieri residenti nel comune sono 651, ovvero il 9,19% della popolazione. Di seguito sono riportati i gruppi pi\u00f9 consistenti:\nLingue e dialetti.\nNel dialetto locale esiste la locuzione \"Laur\u00e0 per la c\u00e9sa de Ader\", ovvero lavorare per la chiesa di Adro. Con tale affermazione s'intende genericamente lavorare gratis: l'origine del detto risalirebbe al grande lavoro di volontariato nel quale si applicarono gli adrensi quando decisero di costruire la loro chiesa, impegnandosi anche nei giorni festivi senza compenso alcuno.\nGeografia antropica.\nLo statuto comunale riconosce l'esistenza di due localit\u00e0: Adro e Torbiato. Quest'ultima frazione fu comune autonomo fino al 1928, quando fu soppresso con regio decreto 28 giugno 1928, n. 1679.\nEconomia.\nIl settore che assorbe il maggior numero di lavoratori \u00e8 l'industria manifatturiera (che, al 2001, impegnava il 48% degli occupati) seguito dall'edilizia (23%) e dal commercio (9%); l'agricoltura (che contava il 4% degli occupati nel 2001) \u00e8 cresciuta negli ultimi anni a causa della vocazione vitivinicola del territorio e occupa una posizione di pregio nel panorama della produzione del Franciacorta. L'edilizia ricopre il 46% delle imprese artigiane in quanto la localizzazione del comune \u00e8 nella zona urbanizzata della Lombardia.\nInfrastrutture e trasporti.\nFerrovie.\nIl comune \u00e8 servito dalla stazione di Borgonato-Adro, posta lungo la ferrovia Brescia-Iseo-Edolo, servita da treni regionali svolti da Trenord nell'ambito del contratto di servizio stipulato con la Regione Lombardia.\nFra il 1897 e il 1915 la localit\u00e0 Torbiato ospit\u00f2 altres\u00ec una stazione della tranvia Iseo-Rovato-Chiari.\nAmministrazione.\nDi seguito l'elenco dei sindaci eletti direttamente dai cittadini (dal 1995):\nSport.\nHa sede nel comune la societ\u00e0 di calcio A.S.D. Adrense 1909, che ha disputato campionati dilettantistici regionali."}
{"id": "28888", "revid": "124126966", "url": "https://it.wikipedia.org/wiki?curid=28888", "title": "Albano Laziale", "text": "Albano Laziale (IPA: , \"Arbano\" in dialetto albanense) \u00e8 un comune italiano di abitanti della citt\u00e0 metropolitana di Roma Capitale nel Lazio.\n\u00c8 uno dei comuni pi\u00f9 importanti dei Castelli Romani, e il centro pi\u00f9 animato commercialmente. Sede vescovile suburbicaria fin dal V secolo, storico principato della famiglia Savelli e dal 1699 al 1798 possesso inalienabile della Santa Sede, ospita anche la sezione distaccata del tribunale circondariale di Velletri. Il territorio di Albano \u00e8 in parte incluso nel Parco regionale dei Castelli Romani. Il comune comprende due popolose frazioni: Cecchina e Pavona.\nGeografia fisica.\nTerritorio.\nIl territorio di Albano Laziale \u00e8 con la sua estensione di uno dei pi\u00f9 grandi dei Colli Albani, precisamente il sesto dopo Velletri (112,21\u00a0km\u00b2), Lanuvio (43,91\u00a0km\u00b2), Rocca di Papa (40,18\u00a0km\u00b2), Rocca Priora (28,07\u00a0km\u00b2) e Marino (26,10\u00a0km\u00b2).\nSecondo la classificazione data dal \"Servizio Geologico d'Italia\" la maggior parte del territorio albanense \u00e8 composta, similmente alle altre zone dei Colli Albani, da terreni classificati come \"v\".\nL'area di Castel Savello invece \u00e8 divisa geologicamente in due parti: le pendici del colle sono zona \"v\", ovvero prodotto di un antico centro d'emissione di lava del Vulcano Laziale, la sommit\u00e0 invece \u00e8 zona \"sc\", \"scorie caotiche in grossi banchi\". Il bacino di \"Valle Pozzo\" o del \"laghetto di Giuturna\", sotto Castel Savello, risulta zona \"av\".\nSia nella zona della moderna espansione edilizia di Albano, tra Villa Doria, Cecchina e Vallericcia, che nell'altura del Colle dei Cappuccini \u00e8 presente un terreno di tipo \"scp\". La zona della localit\u00e0 \"Roncigliano\" si differenzia dal contesto circostante in quanto zona \"sp\": a Cecchina sono riconosciuti invece i \"peperini di Cecchina\", che compongono un particolare tipo di suolo classificato come \"v'\". Una vasta fascia adiacente al cratere di Vallericcia, in localit\u00e0 \"Perlatura\", \u00e8 nella zona \"v\". Ancora presso Cecchina sono classificate le \"lave di Cecchina\", di composizione \"s\".\nIdrografia.\nLa principale risorsa idrografica del territorio albanense \u00e8 il Lago Albano. La maggior parte delle coste lacustri sono di pertinenza del comune di Castel Gandolfo, mentre le restanti sono in territorio albanense: il bacino lacustre \u00e8 invece gestito dalla Citt\u00e0 metropolitana di Roma Capitale.\nUn piccolo bacino lacustre, prosciugato nel corso dei secoli in parte per mano dell'uomo in parte per circostanze naturali, era il \"laghetto di Giuturna\", situato in localit\u00e0 \"Valle Pozzo\" sotto Castel Savello in prossimit\u00e0 di un altro lago vulcanico prosciugato, il \"laghetto di Turno\" a Pavona, in comune di Castel Gandolfo.\nNel territorio comunale scorrono alcuni piccoli corsi d'acqua, spesso in secca, denominati fossi. Sono almeno quattro, esattamente partendo da nord:\nOrografia.\nLa cima pi\u00f9 elevata del comune di Albano \u00e8 il \"Colle dei Cappuccini\", posto a 615 . Dal colle, che ospita una pineta pubblica adiacente al Convento dei Cappuccini, si ha una notevole panoramica sul Lago Albano, l'Agro Romano e Monte Cavo.\nIl centro storico di Albano \u00e8 uno degli abitati dei Castelli Romani con la maggiore pendenza: l'11%, cio\u00e8 47 metri su 435, prendendo in considerazione la distanza in linea d'aria tra la cattedrale di San Pancrazio (384\u00a0) e la chiesa di San Paolo (431\u00a0).\nAltre altitudini disponibili per il centro storico sono quella di Villa Altieri, al chilometro 25 della Strada statale 7 Via Appia (363\u00a0), e della chiesa della Stella (391\u00a0).\nL'altura della localit\u00e0 Castel Savello \u00e8 invece di 280 , mentre la sottostante frazione di Pavona \u00e8 edificata a 110 . La frazione di Cecchina all'altezza della stazione ferroviaria \u00e8 posta a 212 .\nClima.\nDal punto di vista climatico il territorio rientra nel dominio del clima temperato mediterraneo con inverni miti, temperature autunnali superiori a quelle primaverili, estati ventilate. Nell'area dei Colli Albani, dunque anche ad Albano, si presenta il fenomeno detto \"stau\", che consiste nella riduzione del vapore acqueo nelle nuvole man mano che il terreno si alza. Perci\u00f2 la piovosit\u00e0 maggiore si avr\u00e0 sulle prime alture dei colli, rivolte verso il mare, verso sud sud-ovest, e la minore verso nord.\nAlbano, trovandosi sulla traiettoria delle correnti umide tirreniche, risulta discretamente piovosa con 900\u2013 annui di precipitazioni.. I venti spirano prevalentemente da sud e da ovest, pi\u00f9 raramente da nord e da est.\nNormalmente la zona \u00e8 battuta da venti di scirocco e libeccio, ma talvolta compare anche il ponentino, vento caratteristico della zona di Roma. Durante l'inverno invece si ha la presenza di tramontana e grecale, il primo proveniente dalla vasta pianura dell'Agro Romano.\nL'estate \u00e8 calda e asciutta, l'inverno mite e piovoso senza, in genere, che vengano raggiunte temperatura eccessivamente basse. Ad Albano nevica piuttosto raramente e solo in presenza di un freddo generalizzato marcato. In estate le temperature possono raggiungere i con punte di 37\u00a0\u00b0C in casi rari. La temperatura non ha mai raggiunto i 40\u00a0\u00b0C.\nNel periodo 2009-2012, la temperatura minima registrata \u00e8 stata di \u22124,9\u00a0\u00b0C e la massima di 38,5\u00a0\u00b0C.\nEcco i dati climatici dell'anno 2007 rilevati nelle vicinanze di Albano, bench\u00e9 gi\u00e0 in territorio di Ariccia:\nOrigini del nome.\nL'origine del nome \"Albano\" \u00e8 ancora fonte di discussioni. In epoca romana il territorio dell'attuale Albano Laziale era chiamato \"Albanum\": \"Albanum\" (\"Pompeiani\", \"Domitiani\", ecc.) erano chiamate infatti le tenute dei ricchi romani sui Colli Albani (\"Ager Albanus\"), e \"Castra Albana\" era il nome dell'accampamento fatto costruire da Settimio Severo, entro i confini del fondo \"Albanum\" posseduto in precedenza da Domiziano, per alloggiare la II legione Partica. L'ipotesi ritenuta pi\u00f9 attendibile riallaccia questi toponimi alla radice indoeuropea \"*alb/*alp\" indicante una localit\u00e0 elevata, il \"Mons Albanus\" (oggi monte Cavo) in questo caso, che nel contempo fosse centro di culto e di pascolo comune (\"compascuo\"). Altre ipotesi, ritenute tuttavia meno valide, riallacciano il toponimo all'aggettivo latino \"albus\" (\"bianco\") o al greco \"\u03b1\u03bb\u03b1\u03b2\u03b1\" (\"cenere\"). L'origine etimologica proposta per \"Albanum\"/\"Castra Albana\" \u00e8 la stessa che viene proposta per Alba Longa, l'antica capitale latina, la cui localizzazione non \u00e8 nota con certezza, ma che una tradizione medievale collocava nei luoghi del nucleo urbano della moderna Albano Laziale.\nLa seconda denominazione di \"Laziale\" \u00e8 stata assunta nel 1873 per distinguere la citt\u00e0 da Albano Sant'Alessandro (provincia di Bergamo), Albano Vercellese (provincia di Vercelli) e Albano di Lucania (provincia di Potenza).\nStoria.\nEt\u00e0 antica (3000 a.C. - 476).\nLe prime testimonianze accertate di insediamento umano nel territorio comunale di Albano risalgono al \"periodo Laziale I A\", all'inizio del I millennio a.C.: a quell'epoca risalgono i resti degli abitati delle localit\u00e0 \"Tor Paluzzi\", \"Castel Savello\" e \"Colle dei Cappuccini\". La presenza umana in questi siti, seppur con segnali di spopolamento, si mantiene anche nelle epoche successive, mentre a partire dal \"periodo Laziale II B\" (830 a.C.-730 a.C.) iniziano a comparire tracce riconducibili alla fondazione della mitica capitale latina di \"Alba Longa\".\nLa maggior parte degli storici moderni sembra orientata a collocare il sito dell'antica \"Alba Longa\" a cavallo tra i comuni di Marino, Rocca di Papa ed Ariccia, sul versante orientale del Lago Albano, ovvero dal lato opposto all'attuale citt\u00e0 di Albano.\nNel territorio albanense, all'epoca sottoposto in buona parte alla giurisdizione della ricca citt\u00e0 di \"Aricia\", sorsero diverse ville suburbane edificate dai pi\u00f9 importanti esponenti del patriziato romano. Gneo Pompeo Magno aveva una villa, l\"Albanum Pompeii\", i cui ruderi sono stati rinvenuti all'interno dell'attuale Villa Doria-Pamphilj. Una villa appartenente a Lucio Anneo Seneca sarebbe identificabile con i ruderi rinvenuti sul crinale meridionale del Lago Albano, ai confini con il comune di Ariccia. Tutte queste residenze, al tempo dell'imperatore Domiziano vennero riunite in un unico fondo di propriet\u00e0 imperiale, l\"Albanum Cesaris\", all'interno del quale il sovranno fece erigere una monumentale residenza imperiale, i cui ruderi sono in buona parte contenuti nell'attuale Villa Barberini a Castel Gandolfo.\nL'imperatore Settimio Severo attorno al 202 fece installare nel luogo dell'attuale centro storico di Albano, ai margini della tenuta imperiale domizianea, la \"Legio II Parthica\": nacquero cos\u00ec i \"Castra Albana\", gli imponenti accampamenti che rimasero in funzione fino alla fine del III secolo.\nMedioevo (476 - 1699).\nNel 326 l'imperatore Costantino I, secondo una tradizione consolidata, ordin\u00f2 la fondazione della cattedrale albanense dedicata a San Giovanni Battista. Secondo le fonti, Costantino don\u00f2 alla neonata cattedrale vari arredi sacri per un valore complessivo di 65 libbre, e varie tenute e fondi nell\"Ager Albanus\".\nDurante la Guerra gotica Albano si ridusse, da \"municipium\" come veniva attestato ancora nel V secolo, ad \"oppidulum\", piccola citt\u00e0 fortificata.\nNel 964 l'imperatore Ottone I conferisce l'investitura su Albano, Ariccia e altri tre castelli posti l\u00ec intorno a Virginio Savelli, suo capitano a Roma.\nDal 1004 al 1009, fu cardinale di Albano Pietro Martino Boccapecora o Boccadiporco, futuro papa Sergio IV.\nNel 1116 si ha la prima citazione dell'eremo di Sant'Angelo \"in Lacu\", situato sotto Malafitto, sul versante meridionale del Lago Albano.\nPapa Pasquale II nel 1118 si rifugi\u00f2 in Albano poich\u00e9 i Colonna ostili a lui occupavano Roma, e riscontr\u00f2 tale fedelt\u00e0 negli albanensi da concedere ad essi l'esenzione perpetua dalle tassi di molitura del grano.\nDurante lo scisma dell'antipapa Anacleto II con il papa Innocenzo II, nel 1137 l'antipapa marci\u00f2 su Albano e su altre localit\u00e0 laziali per estendervi il suo dominio, ma subito questi territori vennero ripresi da Innocenzo II. Correndo l'anno 1142, Albano venne saccheggiata dai Saraceni.\nDopo la battaglia di Prata Porci, nel 1168, il popolo romano pens\u00f2 bene di vendicarsi su Albano, citt\u00e0 che aveva parteggiato per l'imperatore Federico Barbarossa contro Roma, e cos\u00ec la citt\u00e0 venne saccheggiata e rasa al suolo.\nDato lo stato d'abbandono in cui versava Albano, papa Innocenzo III don\u00f2 al monastero di San Paolo fuori le mura il \"Palatium\" con le chiese di Santa Maria Minore e San Nicola con le loro dipendenze.\nPapa Onorio III nel 1217 concesse Albano in possesso ai suoi vescovi, come in effetti era gi\u00e0 dal 1137, con una bolla che venne riconfermata nel 1278 da Niccol\u00f2 III.\nSan Bonaventura da Bagnoregio fu cardinale di Albano dal 1273 al 1274, anno della sua morte.\nNel 1436 venne rasa al suolo assieme a Castel Savello dal cardinal Giovanni Maria Vitelleschi, per ordine di papa Eugenio IV.\nNel 1697 Albano pass\u00f2 al dominio diretto della Santa Sede.\nEt\u00e0 moderna (1699 - 1798).\nPer volont\u00e0 prima del cardinale vescovo Francesco d'Adda (1715-1719), poi del suo successore Fabrizio Paolucci (1719-1724), tra il 1719 ed il 1722 vennero eseguiti alcuni lavori nella Cattedrale di San Pancrazio, che inclusero la realizzazione dell'attuale facciata in peperino e travertino. La direzione dei lavori fu affidata all'architetto Carlo Buratti.\nPapa Pio VI nel 1780 diede il via alla risistemazione della via Appia, con lo scopo di realizzare un collegamento rapido tra Roma e Terracina, dove fervevano i lavori per la bonifica delle Paludi Pontine. Il primo tracciato della nuova \"strada nazionale\" arrivava ad Albano seguendo quasi fedelmente la via Appia Antica, salvo poi deviare dal tracciato antico percorrendo il crinale di Vallericcia per arrivare a Genzano, evitando il forte dislivello per raggiungere Ariccia. Solo con la costruzione del \"ponte di Ariccia\" sotto i pontificati di papa Gregorio XVI e papa Pio IX (1839-1849) verr\u00e0 delineato l'attuale tracciato della Strada statale 7 Via Appia.\nL'apertura del nuovo percorso della via Appia port\u00f2 indubbi benefici ad Albano e alle localit\u00e0 situate lungo il suo percorso: basti pensare che la Comunit\u00e0 di Velletri preg\u00f2 il Papa di allungare il tracciato facendolo passare per la loro citt\u00e0. L'altra faccia della medaglia fu che localit\u00e0 situate lungo l'antica \"via postale per Napoli\", prima importanti centri di scambio, come Marino e Nemi, persero molto dal cambiamento del tracciato.\nDurante la prima occupazione francese e le vicende legate alla Rivoluzione francese nello Stato Pontificio, il 18 febbraio 1798 anche Albano, assieme a Frascati, Velletri e pi\u00f9 tardi Marino, si proclam\u00f2 \"Repubblica sorella\" della nascente Repubblica Romana. In seguito alla sommossa dei trasteverini per\u00f2 anche gli albanensi si ribellarono ai francesi, e il 28 febbraio Albano venne occupata e saccheggiati dalle truppe di Gioacchino Murat. L'anno seguente, invece, ad Albano si install\u00f2 \"fra Diavolo\", al comando di una colonna napoletana.\nEt\u00e0 contemporanea (1798 - 1944).\nCon il \"motu proprio\" del 6 luglio 1816, papa Pio VI rientrato nello Stato Pontificio con la Restaurazione elev\u00f2 Albano a sede di Governo.\nNel 1870 Albano entr\u00f2 a far parte del Regno d'Italia. Divenne sede di pretura, che dagli anni trenta del XX secolo accorp\u00f2 anche gli uffici di Marino.\nIl 1\u00ba febbraio 1944 Albano ed Ariccia vennero bombardate dagli alleati. Furono colpiti il convento delle Clarisse di clausura in piazza Pia, annesso al complesso della Villa Pontificia e numerose abitazioni civili. Le vittime furono alcune centinaia, anche perch\u00e9 un altro bombardamento colp\u00ec il 10 febbraio il collegio di \"Propaganda Fide\" nella vicina Castel Gandolfo, dove erano raccolti molti sfollati.\nIl secondo dopoguerra.\nSubito dopo la seconda guerra mondiale, la citt\u00e0 inizi\u00f2 a risorgere dai disastri provocati dalle bombe. La vita culturale e commerciale si fece sempre pi\u00f9 intensa. Nel 1961 vennero fondati le due principali scuole secondarie di secondo grado statali che hanno sede in citt\u00e0: il Liceo Ginnasio Statale Ugo Foscolo e l'Istituto Professionale di Stato Nicola Garrone.\nNegli anni settanta venne aperta la discarica in localit\u00e0 Roncigliano, con una capacit\u00e0 massima prevista di sei fosse. si sta esaurendo la settima fossa e la chiusura dell'impianto sembra assai lontana: anzi, per ovviare all'incombente crisi dei rifiuti della regione Lazio \u00e8 partita una proposta per costruire a Roncigliano un gassificatore. I cittadini hanno costituito subito un comitato di opposizione.\nNel 2000 sono iniziati i lavori per la costruzione della \"Tangenziale\", una nuova strada che dalla localit\u00e0 \"Villetta\" \"dribbler\u00e0\" il centro storico servendo come alternativa per il traffico non locale che transita sulla trafficatissima Strada statale 7 Via Appia in direzione Ariccia e Velletri. Terminato il primo tratto nel 2010, si sono conclusi i lavori fino alla localit\u00e0 Somaschi nel 2016.\nSimboli.\nLa blasonatura ufficiale dello stemma della citt\u00e0 di Albano, concesso nel 2008, \u00e8 la seguente:\nLa scrofa raffigurata nello stemma comunale rappresenta la citt\u00e0 madre di Albalonga che allatta le trenta citt\u00e0 della Lega Latina, raffigurate dai porcellini, posti sotto un'antica quercia ai bordi del lago e del \"Monte Albano\", dove Giove Laziale aveva la sua sede e il suo tempio massimo.\nI colori cittadini sono il giallo ed il rosso: questi sono infatti sia i colori della citt\u00e0 di Roma, legata ad Albano da un simbolico vincolo filiale, sia i colori della famiglia Savelli, feudataria di Albano dal XIII secolo al 1699. Il giallo ed il rosso sono anche i colori che appaiono nello stemma della Diocesi suburbicaria di Albano.\nMonumenti e luoghi d'interesse.\nArchitetture religiose.\nFino al 1687, i defunti delle parrocchie trovavano sepoltura sotto al pavimento della Basilica Cattedrale di San Pancrazio.. In seguito ai primi lavori di riammodernamento della chiesa, il cardinale vescovo Flavio Chigi ordin\u00f2 di realizzare un cimitero a ridosso della chiesa, con affaccio su Piazza Pia: quando infine nel 1826 al posto del cimitero si realizz\u00f2 la terza navata della Cattedrale, il cimitero venne trasferito in un terreno in prossimit\u00e0 della Chiesa di Santa Maria della Stella, consacrato ufficialmente nel 1833. Con l'apertura. nel secondo dopoguerra, del nuovo Cimitero Comunale in un terreno posto ai confini con il comune di Castel Gandolfo, il vecchio cimitero della Stella \u00e8 diventata Cimitero Storico Comunale.\nArchitetture militari.\nNumerose sono poi le torrette o i casali fortificati dislocati su alture della campagna fra Pavona e Cecchina:\nSiti archeologici.\nIl \"circuito archeologico dei Castra Albana\" contiene una delle pi\u00f9 imponenti concentrazioni di ruderi romani fuori Roma nell'area dei Castelli Romani, e ha suscitato in ogni epoca l'interesse di molti studiosi. \u00c8 composto fondamentalmente da alcuni monumenti principali, risalenti in genere all'epoca severiana:\nAree naturali.\nUna piccola parte del territorio comunale di Albano Laziale \u00e8 inclusa nel perimetro del Parco Regionale dei Castelli Romani, ente di tutela ambientale regionale istituito nel 1984 dalla Regione Lazio nell'area dei Colli Albani. In origine, l'intero territorio comunale era situato all'interno del parco (legge regionale n\u00ba 2 del 13 gennaio 1984), ma gi\u00e0 il 28 settembre 1984 le aree assegnate al parco furono drasticamente ridotte, per ovvi motivi legati all'espansione edilizia futura dei centri abitati inclusi. Gli attuali confini del parco, stabiliti nel 1998, sono pi\u00f9 vasti dei confini precedenti, e includono anche il centro storico e le sue propagini occidentali.\nIl verde pubblico urbano presente all'interno del centro storico e, in maniera minore anche nei centri abitati di Cecchina e Pavona, rende Albano uno dei comuni pi\u00f9 verdi dei Castelli Romani. Soprattutto, al centro storico si segnala la presenza della vasta area verde del parco pubblico di Villa Doria-Pamphilj, e della pineta di Colle dei Cappuccini.\nSociet\u00e0.\nEvoluzione demografica.\nAlbano Laziale \u00e8 il dodicesimo comune pi\u00f9 popoloso della provincia di Roma, e il secondo dei Castelli Romani dopo Velletri. Inoltre \u00e8, dopo Roma e Ciampino e prima di Marino, il terzo comune pi\u00f9 densamente popolato della provincia di Roma.\nEtnie e minoranze straniere.\nAl 31 dicembre 2015 gli stranieri residenti nel comune sono , ovvero il 10,11% della popolazione. Di seguito sono riportati i gruppi pi\u00f9 consistenti:\nLa presenza straniera ad Albano \u00e8 piuttosto massiccia, ma giustificata dalle dimensioni e dall'importanza del comune. Il dato \u00e8 comunque inferiore a quello provinciale (10,6%) e regionale (9,5%) e di poco superiore a quello nazionale (7,5%).\nNel corso del 2010 il comune ha accolto 592 nuovi residenti stranieri, dei quali 38 per nascita, 230 da altri comuni e 324 direttamente dall'estero. Di contro, solo 191 sono stati cancellati dall'anagrafe.\nLingue e dialetti.\nOvviamente, l'idioma ufficiale pi\u00f9 parlato \u00e8 la lingua italiana. Esiste per\u00f2 come dialetto locale il dialetto albanense, che si distingue dai vicini dialetti di Ariccia \"(dialetto ariccino)\", Castel Gandolfo e Marino \"(dialetto marinese)\" anche per la predominanza della vocale \"o\", contro la \"u\" che caratterizza la maggior parte dei dialetti parlati nelle cittadine circostanti. Nel luglio 2006 \u00e8 stato pubblicato un \"Vocabolario del dialetto albanense\" curato da Nino Dori, Aldo Onorati, Giorgio Sirilli e Piero Torregiani.\nNelle aree di urbanizzazione pi\u00f9 moderna, come le frazioni di Cecchina e Pavona ma anche buona parte del centro storico di Albano, il dialetto locale sta tuttavia per essere soppiantato dal dialetto romanesco, la cui penetrazione in provincia si fa sempre pi\u00f9 massiccia.\nReligione.\nAlbano Laziale dal V secolo \u00e8 una delle sedi vescovili suburbicarie della Chiesa cattolica, diocesi suffraganea a quella di Roma. \"(Vedi Sede suburbicaria di Albano)\"\nAd Albano e nelle frazioni di Cecchina e Pavona hanno sede numerosi istituti religiosi:\nAd Albano hanno sede poi tutti gli uffici della Curia Vescovile, ubicata presso Palazzo Lercaro. Inoltre vi \u00e8 la casa provinciale delle Suore di Ges\u00f9 Buon Pastore.\n\u00c8 inoltre presente ad Albano Laziale il priorato italiano della Fraternit\u00e0 Sacerdotale San Pio X.\nDal 1998 ad Albano \u00e8 presente una \"Comunit\u00e0 evangelica ecumenica\", frutto della fusione tra il gruppo battista locale con il \"Gruppo ecumenico di Albano\".\nLa Chiesa evangelica battista di Albano \u00e8 sorta con un \"Patto costitutivo\" nel 1993, mentre il Gruppo ecumenico ha avuto origine nel 1995.\nLa Comunit\u00e0 evangelica ecumenica albanense aderisce alla \"Rete ecumenica dei Castelli Romani\" e all'UCEBI \"(Unione cristiana evangelica battista d'Italia)\". Oltre al culto domenicale, la comunit\u00e0 consuma una volta al mese dopo le funzioni religiose l\"agape\", cio\u00e8 un pasto conviviale tra i fedeli.\nIstituzioni, enti e associazioni.\nAlbano \u00e8 parte della ASL RMH, che ha proprio in citt\u00e0 la sua sede, presso Villa Corsini. \u00c8 inoltre parte del distretto H2 della stessa ASL, con sede sempre ad Albano, insieme a Castel Gandolfo, Ariccia, Genzano di Roma, Nemi e Lanuvio.\nDue sono gli ospedali presenti nel territorio comunale:\nOtto sono le farmacie situate in tutto il territorio comunale di Albano, pi\u00f9 la farmacia ospedaliera del \"San Giuseppe\".\nNel 1993, con 390 posti letto ottenuti sommando i due ospedali -il \"San Giuseppe\" e la \"Regina Apostolorum\"- il comune di Albano era il comune con il maggior numero di posti letto pubblici in ospedale tra tutti i comuni dei Castelli Romani. Nello stesso anno, i degenti negli ospedali del comune sono stati , per un totale di giornate di degenza.\nCultura.\nIstruzione.\nBiblioteche.\nNel comune si trovano tre biblioteche comunali, che compongono il sistema bibliotecario di Albano, aggregato al sistema bibliotecario dei Castelli Romani . Le tre biblioteche, che , sono:\nScuole.\nNel 1728 santa Rosa Venerini, fondatrice delle Maestre Pie Venerini, inaugur\u00f2 una casa del proprio ordine ad Albano e nel 1764 i padri scolopi del Collegio Nazareno di Roma, entrarono in possesso di palazzo Pamphilj ad Albano, che da allora prese nome di \"palazzo del Collegio Nazareno\", dove venne fondato il primo istituto scolastico di Albano, le \"Scuole Pie\".\nLa citt\u00e0 ospita molti istituti di istruzione secondaria superiore, fondati a partire dagli anni trenta del XX secolo.\nSeminari.\nIl seminario vescovile di Albano venne creato nel 1628 dal cardinale vescovo Carlo Emanuele Pio di Savoia e rimase aperto tra alterne vicende fino al 1921. Fu riaperto nel 1949 nel vasto complesso situato presso la chiesa di San Paolo, come \"Pontificio seminario interdiocesano Pio XII\".\nMedia.\nStampa.\nMolti organi di stampa si interessano dei fatti di Albano, gi\u00e0 a partire dal XIX secolo. Tra il 1881 ed il 1888 nell'area di Albano, Velletri e Frascati usc\u00ec il quotidiano \"L'Avvenire del Lazio\".\n, oltre ai quotidiani nazionali, ad Albano sono disponibili alcuni quotidiani locali come \"Nuovo Oggi Castelli\", e il quotidiano gratuito \"Cinque Giorni\". Altri giornali locali gratuiti reperibili in citt\u00e0 sono \"Controluce\", \"La Voce\", \"Il Caff\u00e8\".\nRadio.\nAd Albano ha sede radio Alba, ricevibile in tutta l'area dei Castelli Romani.\nTelevisione.\nNel territorio di Albano hanno sede due emittenti televisive locali:\nAd Albano sono state girate scene di alcune fiction per la televisione:\nTeatro.\nL'attivit\u00e0 teatrale ad Albano \u00e8 storicamente molto vivace, e ruota attorno al \"Teatro Comunale Alba Radians\", recentemente restaurato e ripristinato. Annualmente, vi si svolge una fervida stagione teatrale, che vede la presenza di nomi di risonanza nazionale come ad esempio Pippo Franco, protagonista della versione teatrale de \"Il marchese del Grillo\" andata in scena all\"Alba Radians\" nella primavera 2008.\nCinema.\nIn citt\u00e0 sono state girate riprese di vari lungometraggi:\nMusica.\nAlbano \u00e8 dotata di un complesso filarmonico, il \"Complesso Bandistico Comunale Cesare Durante\", che ha .\nLetteratura.\nAlbano ha fatto da sfondo o \u00e8 stata soggetto di diverse opere letterarie:\nGeografia antropica.\nUrbanistica.\nLa moderna citt\u00e0 di Albano nasce sulle rovine dei \"Castra Albana\": in buona parte del tessuto urbanistico del centro storico si riscontra l'ortogonalit\u00e0 tra strade caratteristica della topografia dei \"castra\" romani. In molti casi, le moderne costruzioni sono state edificate sopra i ruderi romani, inglobandoli: un esempio \u00e8 quello dato dalla \"Porta Pretoria\", rinvenuta solo dopo il crollo nel bombardamento del 1\u00ba febbraio 1944 dell'abitazione che la inglobava totalmente. Nel sottosuolo albanense, esplorando le cantine e le grotte, gli archeologi continuano ad effettuare sorprendenti ritrovamenti: l'archeologo albanense Giuseppe Lugli attesta decine di questi casi, tra cui il ritrovamento di locali sotterranei al Santuario di Santa Maria della Rotonda, mentre in et\u00e0 pi\u00f9 recente sono stati effettuati ritrovamenti di scheletri nei sotterranei di Palazzo Pamphilj a \"Borgo San Paolo\".\nNel corso del XVII secolo la famiglia Savelli mise in opera importanti lavori urbanistici che cambiarono il volto di Albano: in pieno \"Borgo San Rocco\" venne aperto il grande spazio allora erboso di piazza Pia, mentre il \"Borgo San Paolo\" venne percorso dalle tre strade convergenti del \"Tridente\": vennero costruite inoltre le chiese suburbane di Santa Maria della Stella con il convento dei Carmelitani e San Bonaventura con il convento dei Cappuccini.\nInfine, nel 1780, papa Pio VI ordin\u00f2 di portare a termine la rettifica della via Appia nel tratto tra Roma e Terracina, portando cos\u00ec Albano al centro dell'intenso traffico che si svolgeva tra Roma, l'Agro Pontino e Napoli. Per rendere il percorso pi\u00f9 degno, venne sventrata e rettificata l'antica sede della via Appia in mezzo all'abitato storico. Durante i pontificati di papa Gregorio XVI e papa Pio IX venne costruito poi il ponte di Ariccia, sul quale venne tracciato l'attuale tragitto della Strada statale 7 Via Appia. Per migliorare la viabilit\u00e0 su questa importantissima arteria, furono realizzati numerosi interventi: nel 1908 venne rasa al suolo la settecentesca \"Porta Romana\" con l'adiacente \"Chiesa di San Rocco\", per consentire il passaggio della linea delle Tramvie dei Castelli Romani; dopo la seconda guerra mondiale venne invece aperta piazza Giuseppe Mazzini sui resti della bombardata palazzina di Villa Doria-Pamphilj.\nA cavallo tra gli ultimi decenni del XIX secolo e i primi decenni del XX, sorsero alla periferia dell'abitato storico diverse residenza di villeggiatura patrizie, come \"Villa Ferrajoli\", \"Villa Venosa\", \"Villa Ada\", e numerosi villini borghesi soprattutto ai confini con Ariccia.\nL'espansione novecentesca di Albano si \u00e8 diretta da una parte verso la \"Selvotta\" e verso i margini del Parco Chigi di Ariccia, creando in quella zona un tempo boscosa il popoloso quartiere di \"Villa Ferrajoli\"; dall'altra invece l'espansione edilizia si \u00e8 diretta lungo le strade che conducono a Pavona, Cecchina, Vallericcia e Castel Savello, in zone un tempo adibite ad orti e vigneti, creando i popolosi quartieri di \"Miramare\" e \"Olivella\". Pi\u00f9 recente \u00e8 l'urbanizzazione, peraltro ancora in corso, degli ex-vigneti posti in localit\u00e0 \"Villetta\", ai confini con il comune di Castel Gandolfo.\nSuddivisioni storiche.\nStoricamente, il centro storico di Albano e le sue pi\u00f9 moderne addizioni sono suddivisi in vari quartieri:\nSuddivisioni amministrative.\nIl territorio del comune di Albano \u00e8 amministrativamente suddiviso in tre circoscrizioni:\nFrazioni.\nCecchina.\n\"Cecchina\" \u00e8 capoluogo della seconda circoscrizione di Albano. La sua popolazione \u00e8 di circa abitanti; \u00e8 disposta lungo la Strada Regionale 207 Nettunense in prossimit\u00e0 del chilometro 9, e lungo la ferrovia Roma-Velletri, a circa 237 Le origini di Cecchina sono collegate ad un casale edificato alla met\u00e0 del XVII secolo nella zona da monsignor Sebastiano Cecchini. L'abitato ha avuto a partire dagli anni sessanta un imponente sviluppo demografico anche grazie ai buoni collegamenti ferroviari e stradali. Per una distanza di circa 400\u00a0m di competenza dei comuni di Ariccia ed Ardea lungo la via Ardeatina in localita Montagnano, il territorio comunale di Albano laziale facente parte della seconda circoscrizione di Cecchina non confina con la provincia di Latina. Il santo patrono \u00e8 San Filippo Neri, festeggiato il 26 maggio.\nPavona.\n\"Pavona\" \u00e8 capoluogo della terza circoscrizione di Albano, con una popolazione di circa abitanti; \u00e8 disposta lungo la Strada statale 207 Nettunense in prossimit\u00e0 del chilometro 4, e lungo la ferrovia Roma-Velletri, a circa 180 Le origini di Pavona sono collegate ad un'osteria e alla villa del cardinale Flavio Chigi. L'abitato si \u00e8 sviluppato a partire dagli anni sessanta. Il santo patrono \u00e8 San Giuseppe festeggiato il 1\u00ba maggio.\nEconomia.\nAgricoltura.\nL'economia di Albano \u00e8 storicamente legata alla vitivinicoltura, attiva primaria di importanza capitale in un'area come quella dei Colli Albani nota per i suoi ottimi vini fin dall'et\u00e0 romana: poeti e scrittori dell'Antica Roma apprezzavano infatti i vini dei Castelli con il nome di \"Albanum\".\nNell'anno 1995 presso il mercato ortofrutticolo all'ingrosso di Albano sono stati venduti di ortaggi (cavoli, broccoli, cavolfiori, patate, cipolle, pomodori e insalate) di provenienza nazionale e kg di provenienza estera; inoltre i carciofi venduti sono stati kg di provenienza nazionale, mentre sono stati venduti kg di frutta fresca (mele, pere, pesche, uva) di provenienza nazionale e kg di provenienza estera; infine gli agrumi venduti sono stati , tutti di provenienza nazionale.\nIndustria.\nNell'anno 1995 le unit\u00e0 locali dell'industria nel comune di Albano erano in numero di 475, una delle dieci concentrazioni di attivit\u00e0 industriali pi\u00f9 massicce del quadrante meridionale della provincia di Roma.\nNon sono presenti attivit\u00e0 estrattive di minerali nel territorio albanense: tuttavia in et\u00e0 romana il peperino era conosciuto come \"lapis albanus\", poich\u00e9 questo particolare tipo di pietra si trovava soprattutto sulle sponde del Lago Albano. Nonostante il centro storico di Albano sorga su una colata di peperino, l'estrazione di questa pietra non \u00e8 mai stata fiorente, a differenza di quanto avveniva nella vicina Ariccia e a Marino, considerata una \"patria\" del peperino, fino agli anni sessanta del XX secolo.\nLe attivit\u00e0 manifatturiere nel territorio comunale sono in numero di 264, mentre le aziende che si occupano del settore energetico -gas ed elettricit\u00e0- e dell'approvvigionamento idrico erano nel 1995 in numero di due.\nInfine, le aziende che operano nel settore delle costruzioni erano in numero di 209: questo settore, vista la grande espansione urbanistica di Albano negli ultimi decenni, \u00e8 in costante crescita, come dimostrano anche i dati relativi alle licenze artigiane di muratori riportati nella precedente sezione.\nArtigianato.\nTra le attivit\u00e0 economiche pi\u00f9 tradizionali, diffuse e rinomate vi sono quelle artigianali, come la lavorazione e l'arte del ferro e quella orafa.\nCommercio.\nNel 1994, nel territorio comunale di Albano sorgeva un solo grande magazzino dotato di una superficie di 620\u00a0m\u00b2 e 9 addetti.\nNello stesso anno i supermercati alimentari sul territorio comunale erano in numero di due, con una superficie complessiva di 1183\u00a0m\u00b2 e 31 addetti. il numero di supermercati \u00e8 aumentato, grazie anche all'espansione e allo sviluppo delle frazioni di Cecchina e Pavona.\nAncora, nell'anno 1994 le autorizzazioni commerciali di vendita al minuto erano 633, di cui 195 a negozi alimentari e 438 a negozi non alimentari. Il numero di esercizi commerciali di Albano \u00e8 inferiore, fra i comuni del quadrante meridionale della provincia di Roma, solamente ai numeri del comune di Roma. Nel 2003, gli esercizi commerciali nel territorio comunale di Albano erano aumentate a 663, conservando il loro primato numerico sui comuni vicini.\nLe licenze per il commercio ambulante nel comune di Albano, al 1994, erano in numero di 74, di cui 28 alimentari e 46 non alimentari. Il numero \u00e8 in linea con i dati della maggior parte degli altri comuni.\nI ristoranti, trattorie e fraschette ammontavano nel 1994 al numero di 57, le latterie ed i bar a 99, e le rivenditorie di tabacchi e valori bollati erano 24. Alla stessa data, i negozi di barbiere e parrucchiere erano 71, le tintorie 23, e le agenzie di mediazione 11.\nQuesti dati confermano la straordinaria vivacit\u00e0 dell'attivit\u00e0 commerciale albanense, che conta esempi eccellenti di esercizi commerciali operativi fin dagli ultimi decenni del XIX secolo.\nServizi.\nFin da quando nel 1780 la strada postale tra Roma e Napoli venne fatta passare nuovamente attraverso la via Appia, con transito per Albano, la citt\u00e0 divenne un importante centro di servizi della propria zona. Ultimamente, con lo sviluppo economico, questo ruolo \u00e8 stato in parte intaccato dalla diffusione dei servizi almeno di base anche nelle localit\u00e0 e nei centri pi\u00f9 periferici: tuttavia Albano mantiene una grande importanza nel settore dei servizi.\nAl 1994 gli sportelli bancari presenti sul territorio comunale albanense erano 10, con depositi bancari per un totale di lire.\nIl comune di Albano Laziale \u00e8 storicamente soggetto ad una difficile situazione dal punto di vista dell'approvvigionamento idrico: la mancanza di importanti sorgenti d'acqua sul territorio comunale ha costretto fin dal XVII secolo ad utilizzare acque provenienti dai vicini territori di Ariccia e Nemi. Il 20 ottobre 1607 i principi Paolo e Federico Savelli concessero alla Comunit\u00e0 di Albano l'utilizzo e la captazione verso la citt\u00e0 delle acque provenienti dalla sorgente \"nuncupatarum di Malafitto existentium in territorio Ariciae\", onde ovviare al grave problema idrico che affliggeva la citt\u00e0 \"a multis anni citra, defectu belli, et aliorum similium carens, et deficiens sit tam pulcro, et necessario elemento, et ornamento aquarum\". Il mulino pubblico per la macinatura del grano era situato presso la localit\u00e0 \"Mole\", ai confini con il comune di Castel Gandolfo, ed era alimentato dalle acque dell'emissario del Lago Albano che sbuca proprio in quel punto: quello era l'unico mulino al quale potevano accedere le popolazioni di Albano in forza degli \"Statuti\" del 1605. In tempi pi\u00f9 recenti, la gestione dell'approvvigionamento idrico \u00e8 stata di competenza del Comune di Albano Laziale, che nell'anno 1994 rendeva noto che su un consumo globale di 137 litri di acqua al secondo, 102 provenivano da pozzi artesiani situati nel territorio comunali, 6 dalla sorgente di Nemi e 29 dall'acquedotto del Consorzio del Simbrivio; l'anno seguente, il consumo d'acqua era salito a 146 litri al secondo e l'estrazione dai pozzi artesiani era passata a 116 litri. Dal 2008 il servizio idrico \u00e8 gestito dalla compagnia municipalizzata del Comune di Roma Acea tramite l'ambito territorio ottimale \"Acea ATO 2\".\nI dipendenti di ruolo del Comune di Albano Laziale erano in numero di 204 al 1\u00ba gennaio 1997: da segnalare tra le altre categorie che vi erano 19 vigili urbani, 14 funzionari amministrativi, 10 insegnanti di scuola materna, 25 operatori socio-assistenziali, 5 giardinieri, 19 netturbini. L'et\u00e0 della maggior parte dei dipendenti era compresa tra i 36 ed i 55 anni e il sesso era in prevalenza maschile, tranne che in ruoli come l'educatore di asilo nido, l'insegnante di scuola materna, il terminalista e l'operatore socio-assistenziale.\nTurismo.\nLa vicinanza della citt\u00e0 di Albano con Roma rappresenta da una parte un'opportunit\u00e0 per l'affluenza turistica, ma d'altra parte pu\u00f2 risultare penalizzante. Albano possiede notevoli potenzialit\u00e0 turistiche, che sono state incentivate negli ultimi anni, come il circuito archeologico dei \"Castra Albana\" e le bellezze naturalistiche del Colle dei Cappuccini e delle sponde del Lago Albano.\nNell'anno 1995 la capacit\u00e0 di accoglienza turistica delle strutture ricettive del territorio comunali era di 132 camere con 219 letti, 50 bagni e 92 docce.\nSegue una tabella che riporta le presenza turistiche nel territorio di Albano negli anni 1993 - 1995, secondo i dati raccolti dall\"Azienda Autonoma di Soggiorno e Turismo \"Laghi e Castelli Romani\"\":\nInfrastrutture e trasporti.\nStrade.\nL'unica strada statale che attraversa il territorio albanense \u00e8 la Strada statale 7 Via Appia, che ricalca sostanzialmente l'antico tracciato romano della via Appia Antica, l'unica ex-strada statale regionalizzata presente sul territorio comunale, e in tutto quello dei Castelli Romani, \u00e8 la Strada Regionale 207 Nettunense, che nel tratto interno al comune attraversa gli abitati di Pavona e Cecchina, mentre la strada provinciale di competenza della provincia di Roma l'ex-strada statale via Maremmana III, attraversa i comuni di Monte Compatri, Monte Porzio Catone, Frascati, Grottaferrata, Marino, Castel Gandolfo e Albano Laziale, dove finisce collegandosi con la via Appia.\nAltre strade di competenza provinciale che attraversano il territorio sono:\nFerrovie e tranvie.\nAlbano \u00e8 servita da due linee: la ferrovia Roma-Albano, su cui sono presenti la stazione di Villetta, situata in parte nel territorio di Castel Gandolfo e la Stazione di Albano Laziale, e la ferrovia Roma-Velletri, con le stazioni e fermate di Pavona, la Cecchina e Cancelliera.\nNell'aprile 1906 venne aperto il tronco Grottaferrata-Marino-Castel Gandolfo-Albano Laziale-Ariccia-Genzano di Roma della rete delle tranvie dei Castelli Romani. Albano fu servita fino al 4 agosto 1954 dalla tratta Marino-Albano Laziale, al 15 dicembre 1963 dalla Marino-Grottaferrata; infine, il 3 gennaio 1965, venne effettuata l'ultima corsa della Roma-Albano Laziale.\nMobilit\u00e0 urbana.\nI collegamenti interurbani con Roma sono svolti con autocorse gestite dalla societ\u00e0 COTRAL.\nAmministrazione.\nNel 1872 il comune cambia denominazione, passando da Albano ad Albano Laziale.\nSport.\nLa maggiore squadra calcistica cittadina \u00e8 storicamente l\"Albalonga\", che dopo la fusione con altre squadre nella Polisportiva Albalonga \u00e8 riuscita ad approdare in Serie D fino alla retrocessione avvenuta sul campo nel campionato 2007/2008, che ha riportato la squadra in Eccellenza Lazio. Nella stagione 2014-2015 vince il girone B dell'Eccellenza e approda di nuovo in Serie D. Dal 2001 l'Albalonga ha come colore sociale l'azzurro.\nEsiste anche una rappresentativa cittadina nel calcio a 5, l'\"Albano Calcio a 5\", storica societ\u00e0 del panorama laziale, attiva dal 1996.\nDopo 7 stagioni in Serie B, nel nazionale, ed una Coppa Lazio vinta nella stagione 2000/01, la squadra milita in C1, massimo campionato regionale.\nAnche nella scherma il comune di Albano ha una sua rappresentanza. Oltre alla scuola di scherma dell'\"Istituto Paritario Leonardo Murialdo\", presso la frazione di Cecchina \u00e8 attiva la scuola di scherma di locale, ed \u00e8 in fase di progettazione la costituzione della \"Societ\u00e0 Sportiva Cecchina Scherma\"."}
{"id": "28889", "revid": "1534111", "url": "https://it.wikipedia.org/wiki?curid=28889", "title": "Alfianello", "text": "Alfianello (\"Fian\u00e8l\" o \"Alfian\u00e8l\" in dialetto bresciano) \u00e8 un comune italiano di abitanti della provincia di Brescia in Lombardia.\nStoria.\nLa nascita del primo nucleo abitato nel territorio del Comune di Alfianello risale all'et\u00e0 del bronzo. Sul fiume Oglio, nel tratto che attraversa il territorio alfianellese sono stati ritrovati resti di un centro abitato palafitticolo affine alla cosiddetta \"cultura di Remedello\" . Sono stati portati alla luce interessanti reperti archeologici, quali un antico e rudimentale aratro, vasellame, vasi con iscrizioni etrusche, utensili di uso comune (ora custoditi nel Museo di Manerbio) . Sul fondo del fiume sarebbero celate almeno due rudimentali imbarcazioni, avvistate nel corso dei secoli durante particolari secche del fiume, non si pu\u00f2 dire se di epoca preistorica o medioevale. Il villaggio in seguito abitato da celti di etnia Cenomane, venne poi romanizzato al tempo della centuriazione della pianura, dopo la conquista della Gallia. \nSecondo le fonti architetto della centuriazione fu il giureconsulto romano (di origine cremonese) Alfeno Varo, da cui sarebbero derivati, secondo alcuni, vari toponimi della zona (Alfiano, Alfianello, la valle Alfiana). Non vi \u00e8 comunque certezza sull'origine del nome del Paese. L'insediamento romano originario, venne spostato dalle sponde del fiume e costruito su un piccolo rialzo del terreno, che digradava verso l'Oglio in forma di palude. L'impianto originario dell'attuale paese, ancora visibile, ricorda in tutto la forma quasi perfettamente rettangolare di un accampamento romano, con una zona pi\u00f9 rialzata adibita a castrum (attuale castello).\nDopo la caduta dell'Impero romano la zona venne occupata stabilmente dai Longobardi (con corti a Brescia e Leno). Il paese continu\u00f2 ad essere abitato. \nFin dall'epoca epoca longobarda vi operavano i monaci della potente abbazia di San Colombano di Bobbio, il territorio \u00e8 inserito nei possedimenti del grande feudo monastico imperiale bobbiese. Il paese \u00e8 inserito nella grande corte di Alfiano, citata con il toponimo di \"Alfianum\" fra i possedimenti della \"Carta di Wala\", redatta nell'834 dall'abate di Bobbio Wala, cugino di Carlo Magno, ed in documenti successivi che confermano i possedimenti del monastro di Bobbio nei diplomi imperiali di Berengario I dell'888, nel diploma di Guido II di Spoleto dell'893, nel diploma di Lamberto II di Spoleto dell'896. Alla corte assommava l'odierno paese di Corte de' Frati con la pieve di Grumone ed il monastero, Alfianello ed altri territori limitrofi. In seguito nel X secolo la Corte d\u2019Alfiano pass\u00f2 alle dipendenze del monastero di San Salvatore - Santa Giulia di Brescia e si trova traccia del nome di \"Alfianello\" su un atto di donazione in cui la vedova di un funzionario Longobardo, donava il borgo di Alfiano e altre terre della zona al monastero di San Salvatore.\nCon il passaggio ai monaci il Paese riprese vigore, dopo i periodi bui delle invasioni barbariche. Si succedettero vari ordini religiosi, tra cui una significativa presenza dell'Ordine cluniacense (Alfianello fa parte dei cosiddetti \"Paesi cluniacensi\"). Venne bonificato il territorio convogliando le acque paludose in due alvei principali e venne ripresa la coltivazione e soprattutto l'allevamento dei suini.\nNel territorio di Alfianello, da sempre paludoso, non fu mai possibile operare coltivazioni intensive, mentre trovavano un naturale habitat i suini, che qui furono allevati fin dall'avvento dei Celti. Proseguita sotto l'impero romano, e poi con i Longobardi, l'attivit\u00e0 intensiva di allevamento divenne la vera ricchezza della popolazione per l'opera dei monaci. Dal rinascimento fino all'800, le varie famiglie nobili avevano in Paese palazzi rurali con annesso allevamento di suini. Questa presenza costante ha dato origine ad un'attivit\u00e0 e ad un'esperienza nel settore della lavorazione della carne di maiale che ha radici millenarie. Particolarmente apprezzato e famoso il \"salame di Alfianello\", denominazione registrata.\nIl Paese diede i natali a Ludovico Pavoni, appartenente alla omonima famiglia, che divenne sacerdote e grande innovatore nella educazione dei fanciulli, precursore e maestro di San Giovanni Bosco, fatto beato dalla Chiesa.\nAd Alfianello nell'anno 1883 cadde il meteorite (bolide) pi\u00f9 grande che sia mai stato catalogato in Europa, del peso di quasi due quintali. La notizia ebbe grande eco in tutta la comunit\u00e0 scientifica dell'epoca. Frammenti del meteorite sono esposti nei maggiori musei del mondo. La famiglia sui terreni della quale il meteorite atterr\u00f2 usa ancora la denominazione \"bolide\" nelle etichette dei prodotti che escono dal suo caseificio.\nSociet\u00e0.\nEtnie e minoranze straniere.\nGli stranieri residenti nel comune sono 274, ovvero il 10,90% della popolazione. Di seguito sono riportati i gruppi pi\u00f9 consistenti:\nLingue e dialetti.\nNel territorio di Alfianello, accanto all'italiano, \u00e8 parlata la lingua lombarda prevalentemente nella sua variante di dialetto bresciano."}
{"id": "28890", "revid": "1534111", "url": "https://it.wikipedia.org/wiki?curid=28890", "title": "Anfo", "text": "Anfo (\"Anf\" in dialetto bresciano, \"Damphus\" in latino) \u00e8 un comune italiano di abitanti della provincia di Brescia in Lombardia, sul Lago d'Idro. Il comune appartiene alla Comunit\u00e0 Montana della Valle Sabbia.\nGeografia fisica.\nTerritorio.\n\u00c8 attraversato dal torrente Re di Anfo.\nStoria.\nNel 1512 Valerio Paitone e Vincenzo Ronchi conquistano per Venezia la rocca d'Anfo."}
{"id": "28892", "revid": "1534111", "url": "https://it.wikipedia.org/wiki?curid=28892", "title": "Artogne", "text": "Artogne (\"Art\u00f2gne\" in dialetto camuno) \u00e8 un comune italiano di abitanti, della Val Camonica, provincia di Brescia in Lombardia. Il paese \u00e8 posto a circa 45\u00a0chilometri a nord da Brescia alla quale \u00e8 collegato dalla strada statale 42 del Tonale e della Mendola in prossimit\u00e0 dello svincolo di Pian Camuno e dalla strada provinciale 510.\nIl territorio confina con sette diversi comuni: a nord con quelli di Gianico e Darfo Boario Terme, a est con quelli di Bovegno e Pezzaze, a sud con quelli di Pian Camuno e Pisogne e a ovest con quello di Rogno, che \u00e8 situato in provincia di Bergamo. Artogne conta anche tre frazioni: Piazze, posto a nord-est sulle pendici del Corno Torricella, Acquebone e Montecampione.\nGeografia fisica.\nTerritorio.\nArtogne giace sul versante sinistro dell'Oglio, tra i comuni di Gianico, Pian Camuno e Rogno.\nIl suo territorio si sviluppa principalmente a ridosso di una fascia pedemontana che degrada fino alla confluenza della Valle di Artogne con il fiume Oglio.\nL'altitudine media su cui sorge il grosso dell'abitato di fondovalle \u00e8 circa 260 m s.l.m., ma il territorio comunale raggiunge la quota massima di 2060\u00a0m s.l.m. con la cima del Monte Muffetto.\nIl paesaggio di pianura.\nIl territorio su cui sorge l'abitato di Artogne \u00e8 caratterizzato dalla morfologia tipica del fondovalle, un enorme conoide di deiezione che si \u00e8 formato nel corso degli anni con il trasporto dei detriti a opera del torrente Re (Valle di Artogne).\nQuesta pianura alluvionale \u00e8 formata principalmente da sabbie e ciottoli e le frequenti esondazioni del fiume Oglio nelle epoche passate hanno creato superfici paludose e sabbiose poi bonificate dall'uomo.\nL'area si estende dalla piana del fiume Oglio a circa 200\u00a0m s.l.m. di quota, fino all'inizio dell'abitato, che risale il pendio della fascia pedemontana.\nLa vegetazione prevalente \u00e8 costituita attualmente da specie autoctone a cui si affiancano i cicli vegetativi dei foraggi e la coltivazione del granoturco, mentre la presenza di salici, pioppi, sambuchi e robinie \u00e8 limitata in una fascia di alcune decine di metri dal corso del fiume.\nRisalendo verso le abitazioni prevalgono gli alberi da frutto unitamente a qualche sporadico gelso e alle distese pascolive e agricole.\nIl paesaggio di medio versante.\nQuesto paesaggio \u00e8 quello che si sviluppa alle spalle del nucleo abitato e sale fino alle quote delle due frazioni Piazze e Acquebone, rispettivamente 700\u00a0m s.l.m. e 650\u00a0m s.l.m.\nL'antropizzazione di queste zone \u00e8 di origine antica, ancora legata all'esigenza di uno sfruttamento intensivo del versante a scopi silvo-pastorali.\nTra le specie boschive dominano i castagneti, ma si incontrano anche zone a bosco ceduo di roveri, frassini, betulle e robinie, che poi diradano verso le quote montane pi\u00f9 alte.\nIl paesaggio di montagna.\nDelimitato dallo spartiacque tra la Val Camonica e la Val Trompia, questo territorio segna il confine orientale del comune di Artogne. Si incontrano le cime di Monte Muffetto (2060\u00a0m), Dosso Beccheria (1972m), Monte Campione (1831m), Colma del Marucolo (1856m) e del Monte Splaza (1826m) e alcune valli minori come la Val Bassinale, la Val Bassinaletto, la Val Maione e la Val Mezzana.\nIl bosco ceduo lascia spazio ai faggeti, ai lariceti e agli abieteti, prima che questi vengano rimpiazzati a quote pi\u00f9 alte da alneti e mugheti.\nL'antropizzazione del versante montano \u00e8 legata essenzialmente allo sviluppo della stazione sciistica di Montecampione.\nOrigini del nome.\nSecondo Lino Ertani il nome del comune potrebbe derivare dalla coniugazione longobarda \"Hart\" (fortezza) e \"Thon\" (recinto rurale).\nUn'altra interpretazione legherebbe l'origine del nome alla congiunzione di \"artus\", vocabolo latino che indica un luogo angusto e stretto, e \"ones\", parola dialettale che indica l'ontano.\nStoria.\n\u00c8 citato come \"Artonie\" in un documento del 1041.\nDate significative.\nIl 12 marzo 1233 la famiglia dei Brusati \u00e8 investita dei beni e delle terre di Artogne.\nNel 1331 Zanone detto Mastaio e Ziliolo Federici, figli di Bojaco di Gorzone, acquistano da Girardo Brusati tutti i beni da esso posseduti nella terra d'Artogne.\nNel 1397, durante la pace di Breno, Artogne \u00e8 schierata dal lato ghibellino del fiume Oglio.\nNel 1508 \u00e8 indicato col nome di \"Artogno\" nella mappa della Val Camonica disegnata da Leonardo da Vinci che \u00e8 custodita presso la Biblioteca Reale di Windsor, in Gran Bretagna.\nNel 1912 una grave alluvione colp\u00ec il paese.\nNel 1927 il comune si fonde con quello di Pian Camuno, creando il comune di Pian d'Artogne; si separeranno nel 1957\nIl 26 luglio 1944 vengono uccisi presso la Cascina Campelli dai nazi-fascisti Battista Pedersoli, Giacomo Marioli e Antonio Cotti Cottini.\nLe origini e le prime notizie.\nLa prima testimonianza scritta che riporti notizie della terra su cui poi sorger\u00e0 Artogne deriva dal Polittico di Santa Giulia e descrive l'area di una corte popolata da un centinaio di persone circa, intorno all'anno 905, fra le quali venivano censiti un \"magister\" e cinque \"missi dominici\", sedici \"prebendari\" e i restanti \"servi della gleba\".\nAll'epoca, la badessa del monastero di San Salvatore in Brescia possedeva delle corti monastiche in territorio bresciano e una di queste, la corte Bradella (o Pradella), si trovava appunto in quella che ora \u00e8 la zona dei Castellazzi a Pian Camuno.\nA dire il vero i confini di questa corte si estendevano oltre, fino a comprendere aree che oggi sono le frazioni di Solato e Vissone, ma anche di Gratacasolo e Grignaghe, Pontasio e Siniga.\nSempre dagli scritti dell'inventario del 905 si apprende che la corte Bradella doveva avere avuto uno sbocco lacustre o fluviale e quindi \u00e8 verosimile ipotizzare che il dominio si estendesse almeno fino a Rogno, dove era probabilmente attivo un porto.\nLe origini vere e proprie dell'abitato di Artogne inteso come nucleo abitativo e socialmente attivo risalgono all'anno Mille e ai primi decenni del Millennio, a cavallo del Medioevo, quando si formano anche le contrade.\nIntorno all'anno Mille.\nCome tutta la bassa Valle Camonica, in epoca carolingia il territorio fu donato ai monaci del convento francese di Tour.\nNei primi anni del secondo Millennio in Valle Camonica sono attive e costituite le quattro pievi di Rogno, Cividate, Cemmo ed Edolo, attorno alle quali cominciano a svilupparsi i nuclei abitativi dei singoli paesi.\nIl pi\u00f9 antico scritto pervenuto fino a noi che riporti il nome completo di \"Artonie\" \u00e8 datato 1041 ed \u00e8 la \"Cartula Offertionis pro Anima\", la Carta dell'oblazione per l'Anima, un testo proveniente dall'Archivio segreto vaticano che parla di una donazione al monastero di San Pietro in monte di Serle (Brescia) effettuata dall'arciprete di Manerbio a beneficio dell'anima del Vescovo di Brescia.\nDall'analisi di questo documento si ha conferma che nell'anno Mille il paese di Artogne era gi\u00e0 costituito e il suo territorio in buona parte bonificato e dedito alle colture.\nL'abitato era disposto lungo una sorta di ellisse che dall'odierna Chiesa di Sant'Andrea si sviluppava fino alle Maserade e che costituiva in larga parte il centro storico come lo si vede ai giorni nostri, in una fascia compresa tra il Castellino e la Piazza.\nFeudatari locali.\nTra le famiglie che hanno segnato profondamente la storia e lo sviluppo della Bassa Valle rientrano:\nI Brusati\nDella famiglia dei Brusati non si conosce molto, se non che il primo esponente di cui si abbia notizia \u00e8 Giovanni Brusati, che nel 1116, prima di partire per la Crociata, dispone per testamento delle sue propriet\u00e0 situate nel territorio di Costa Volpino.\nSi hanno poi altre notizie di componenti della famiglia dei Brusati, che sembra operare anche e principalmente nei territori di Gratacasolo e Pisogne, tanto che, come sostiene lo storico Franco Bontempi, la loro fortuna era legata allo sfruttamento dell'attivit\u00e0 di estrazione e di fusione del ferro molto praticata nella zona di Pisogne.\nL'esponente pi\u00f9 noto dei Brusati \u00e8 certamente Tebaldo, giustiziato il 20 giugno 1311 nel tentativo di difendere la sua signoria sulla citt\u00e0 di Brescia.\nI Pettenalupi\nAntica famiglia di origine bresciana che ha in Martino Petenalupo un esponente di spicco in quanto fu console della citt\u00e0 di Brescia e colui che rappresentava la citt\u00e0 a Vercelli durante la pacificazione tra Vercelli e Novara.\nI Celeri\nFamiglia che si diffuse in Valle Camonica nel XIV secolo, specialmente a Lovere. Figure di spicco sono Decio Celeri, medico e letterato, Lodovico Celeri, teologo e filosofo e Simone Celeri, stampatore a Venezia.\nA livello locale questa famiglia risultava proprietaria di beni nel paese di Piano in una locazione datata 1369.\nI Martinengo\nUno dei casati pi\u00f9 potenti di Brescia, che aveva vastissimi latifondi sul territorio bresciano e anche in Valle Camonica, nei paesi di Dalegno, Vione e Cimbergo.\nI Federici\nFanno la loro comparsa sul territorio nel XIII secolo e poi si espandono rapidamente lungo tutta la Valle divenendo in breve tempo la consorteria pi\u00f9 potente e incontrastata.\nIl primo ceppo ha origine a Montecchio nel 1200, al quale si aggiungeranno poi i ceppi di Gorzone, Erbanno, Esine, Edolo e M\u00f9, fino ad arrivare pi\u00f9 avanti anche ad Artogne.\nFamiglie che hanno ottenuto l'infeudazione vescovile dell'abitato:\nVerso la fine del Duecento.\nUn lasso di tempo lungo due secoli. Questo il periodo di buio che costringe a ricostruire la storia di Artogne con le poche testimonianze scritte giunte in condizioni tali da essere interpretate e trascritte.\nDall'investitura dei primi feudatari che presero possesso del territorio si passa alla testimonianza riportata in un documento datato aprile 1286 nel quale si d\u00e0 atto a un vassallaggio e quindi a una concessione di beni che riguardano la zona di Artogne, ma anche di Gratacasolo, Piano e Darfo.\nQuesto testimonia che almeno fino alla fine del Duecento i territori della Bassa Valle erano ancora soggetti alla guida del feudo monastico di S. Giulia in Brescia e che tutti i suoi beni erano nelle mani delle badesse del monastero.\nIl Trecento.\nLa prima met\u00e0 del XIV secolo \u00e8 segnata esclusivamente dall'avvento della nobile famiglia dei Federici.\nCome sosteneva il Sina i Federici in realt\u00e0 non sarebbero altro che un ramo della nobile stirpe dei Brusati, i quali a loro volta avrebbero origine longobarda e legata ai conti di Bergamo.\nIl nucleo originario si stanzi\u00f2 nel Castello di Montecchio da dove, sempre dalle letture del Sina, si apprende che il dominio della famiglia si estese poi al resto dei territori confinanti, fino a giungere ai limiti pi\u00f9 settentrionali della Valle Camonica per sfociare fino a Dalegno e M\u00f9, in Valtellina.\nNel 1348 la peste nera, che gi\u00e0 interessava vasti territori dell'Europa, arriv\u00f2 anche nell'Italia settentrionale causando numerose morti.\nIl territorio della Val Camonica fu fortemente interessato dalla pestilenza che uccise pi\u00f9 della met\u00e0 della popolazione.\nAd Artogne alcune notizie tramandate a memoria parlano addirittura di dodici sole persone che si salvarono dall'ondata di peste nera. Dalla ricostruzione di scritti successivi al Trecento si deduce che molti, se non tutti, di quei dodici abitanti non fossero altro che gli appartenenti della famiglia dei Federici che, dall'ipotesi avanzata da Andreoli, si salvarono rifugiandosi nel loro Castello di Gorzone.\nProprio questo evento catastrofico segn\u00f2 invece, sempre secondo Andreoli, la scomparsa della famiglia dei Brusati, che infatti non viene pi\u00f9 citata in alcun documento posteriore a tale data.\nDi quelle dodici case che secondo la tradizione rimasero ad Artogne tutte finirono nelle mani dei Federici che quindi incrementarono ulteriormente la loro ricchezza.\nSono vive ancora oggi le testimonianze della presenza dei Federici sul territorio e in particolar modo su pietre e portoni che portano inciso lo stemma a forma di scudo che li contraddistingueva.\nTipici esempi sono le fortificazioni presenti nella contrada del Castello, nella zona del Castellino e nelle costruzioni della contrada Imavilla.\nLa costruzione della chiesa della Madonnina, proprio in Imavilla, potrebbe essere stata realizzata con le pietre utilizzate in questo periodo per l'innalzamento di un'antica torre medievale di cui ora rimangono solamente i basamenti.\nSimboli.\nLo stemma di Artogne \u00e8 partito e si compone dei colori Nero, Oro, Rosso e di due simboli, il Castello e l'Albero.\nMonumenti e luoghi d'interesse.\nArchitetture religiose.\nLe chiese di Artogne sono:\nArchitetture civili.\nSono presenti diverse case dei Federici, tra cui una con un portale in pietra di Sarnico e portone il legno borchiato del XV secolo.\nSociet\u00e0.\nTradizioni e folclore.\nGli scot\u00f6m sono nei dialetti camuni dei soprannomi o nomiglioli, a volte personali, altre indicanti tratti caratteristici di una comunit\u00e0. Quello che contraddistingue gli abitanti di Artogne \u00e8 \"Pat\u00e0te\", \"Mascherpine\" (ricotte), \"maia m\u00e8lga\" (mangia granturco), \"M\u00e0gole\".\nAmministrazione.\nGemellaggi.\nIl Comune di Artogne \u00e8 gemellaggio, dal febbraio 1999, con la cittadina belga di Courcelles. L'evento \u00e8 stato promosso in relazione alla massiccia emigrazione di artognesi presso la comunit\u00e0 vallone durante il periodo del lavoro italiano nelle miniere di carbone del Belgio, risalente alla fine degli anni quaranta. Il 23 giugno 1946 infatti il governo italiano sottoscrisse un accordo con quello belga che prevedeva una fornitura di carbone in cambio di manodopera italiana da impiegare nelle miniere.\nSport.\nIl 4 giugno 1998 la 19\u00aa tappa del Giro d'Italia 1998 si \u00e8 conclusa a Plan di Montecampione con la vittoria di Marco Pantani. Sempre Plan di Montecampione ha ospitato la 15\u00aa tappa del Giro d'Italia 2014, terminata con la vittoria di Fabio Aru."}
{"id": "28893", "revid": "1534111", "url": "https://it.wikipedia.org/wiki?curid=28893", "title": "Azzano Mella", "text": "Azzano Mella (\"Sa\" o \"As\u00e0\" in dialetto bresciano) \u00e8 un comune italiano di abitanti della provincia di Brescia in Lombardia.\nIl comune fa parte dell'associazione degli Azzano d'Italia, undici fra comuni e frazioni che portano nel loro nome il termine Azzano e che hanno i cittadini che si chiamano azzanesi: Azzano d'Asti, Azzano Decimo, Azzano Mella, Azzano San Paolo, Castel d'Azzano e sei frazioni.\nSociet\u00e0.\nLingue e dialetti.\nNel territorio di Azzano Mella, accanto all'italiano, \u00e8 parlata la lingua lombarda prevalentemente nella sua variante di dialetto bresciano."}
{"id": "28896", "revid": "1534111", "url": "https://it.wikipedia.org/wiki?curid=28896", "title": "Barbariga", "text": "Barbariga (\"Barbariga\" in dialetto bresciano) \u00e8 un comune italiano di abitanti della provincia di Brescia in Lombardia. \u00c8 famoso per la sua produzione di casoncelli, tipici ravioli, specialit\u00e0 locale da consumarsi asciutti e conditi con burro e salvia. Dal 2004 sono stati tutelati con il marchio della \"Denominazione comunale d'origine\".\nGeografia fisica.\nIl territorio \u00e8 sito in un'area pianeggiante, un tempo occupato da una palude, bonificata con una rete di canali ancor oggi presenti. Sul territorio vi sono alcuni fontanili (nella zona dei Morti di San Gervasio) da cui sgorga acqua che alimenta i canali stessi. Negli ultimi vent'anni sono stati scavati due pozzi principali: uno nei pressi del cimitero, che pesca l'acqua a una profondit\u00e0 di 170 metri e uno all'ingresso di Frontignano, che preleva ad una profondit\u00e0 di 190 metri. Il terreno \u00e8 adatto alle colture di mais, perch\u00e9 abbastanza friabile ma capace di trattenere l'acqua.\nNegli anni ottanta, nella zona chiamata \"Valle di Co\" dell'omonimo paese, sono stati effettuati degli scavi alla ricerca del gas metano, conclusi per\u00f2 senza esito.\nStoria.\nIn principio Barbariga era totalmente paludosa. I monaci benedettini dell'Abbazia di Leno, intorno all'anno Mille, bonificarono il territorio barbaresco e quello circostante. Gi\u00e0 nel XIII secolo si ebbero notizie del comune di Barbaricha. Nel XV secolo avvenne il miracolo della Madonna del Ducco e venne costruita la chiesa di san Vito (oggi disciplina di san Pietro martire). Il tempio citato in precedenza venne sostituito nel 1752 con una nuova chiesa barocca, sempre dedicata a san Vito. Ebbe luogo nel 1762 una protesta alla Feroldina per via delle coltivazioni di riso che provocavano la malaria. Da allora il riso venne \"bandito\" dalle campagne di Barbariga, sostituendolo con il mais.\nMonumenti e luoghi d'interesse.\nChiesa parrocchiale.\nSu progetto di Antonio Marchetti, la chiesa si presenta con facciata a due ordini e interno a due campate ritmato da lesene, risolte, come il presbiterio, con copertura a vela, e l'abside schiacciata, molto simile al progetto della chiesa di Paderno in Franciacorta, attribuito al padre Giovanni Battista Marchetti.\nDisciplina di San Pietro martire.\nSi tratta dell'antica parrocchiale di san Vito, oggi privata di una terza campata anticamente antistante alla facciata. Le due campate rimanenti sono decorate da cappelle di stile corinzio e ionico. Il piccolo tempio termina con un'abside poligonale, nella quale sono conservate delle tracce di affresco raffiguranti i calzari dei santi Vito e Modesto. Nel fianco sud \u00e8 conservato uno strappo di affresco quattrocentesco raffigurante l'Annunciazione.\nSantuario di Santa Maria del Ducco.\nSi tratta della chiesa del cimitero. Il Santuario neogotico che vediamo oggi \u00e8 la ricostruzione del 1890. All'interno troviamo un affresco strappato di fine quattrocento definito miracoloso, raffigurante una Vergine col Bambino tra Angeli (aggiunti pi\u00f9 tardi). L'affresco si trova in una cornice seicentesca placata d'oro. L'esterno \u00e8 circondato dal portico collegato a quello del camposanto.\nSociet\u00e0.\nLingue e dialetti.\nNel territorio di Barbariga, accanto all'italiano, \u00e8 parlata la lingua lombarda prevalentemente nella sua variante di dialetto bresciano.\nCultura.\nEventi.\nIl patrono del paese \u00e8 San Vito, festeggiato il 15 giugno, cui corrisponde una tradizionale sagra e una solenne Processione.\nDal 2004 \u00e8 stata introdotta la \"fiera del casoncello\", nata allo scopo di far conoscere i casoncelli DE.CO e altri prodotti tipici della Bassa Bresciana.\nSport.\nLa principale squadra di calcio della citt\u00e0 \u00e8 \"F.C. Barbariga 1987\" che milita nel girone F lombardo di Seconda Categoria. La societ\u00e0 in realt\u00e0 \u00e8 stata costituita nel 2008, ma ha mantenuto la data di fondazione originaria, dopo la chiusura della prima societ\u00e0 avvenuta nel 2001.\nNella citt\u00e0 sono disponibili molteplici impianti sportivi, vi sono due campi di calcio, uno a 11 giocatori ed uno a 7 giocatori, ed una piastra polivalente che permette di svolgere anche le attivit\u00e0 di tennis, pallavolo, beach volley e pallacanestro."}
{"id": "28897", "revid": "1534111", "url": "https://it.wikipedia.org/wiki?curid=28897", "title": "Barghe", "text": "Barghe (\"Barghe\" in dialetto bresciano) \u00e8 un comune italiano di abitanti della provincia di Brescia in Lombardia. Situato nella Valle Sabbia, appartiene alla Comunit\u00e0 montana della Valle Sabbia.\nGeografia fisica.\nTerritorio.\nFin dall'antichit\u00e0 Barghe deve la sua fortuna alla posizione strategica che occupa nel territorio della Valle Sabbia.\nIl paese \u00e8 sempre stato un punto di incontro di importanti vie di comunicazione, in particolare fra il Trentino e le merci e le genti della Valle Sabbia e delle Valli Gobbia e del Garza.\nSismologia.\nSecondo la Classificazione sismica il comune appartiene alla zona 2 (zona con pericolosit\u00e0 sismica media dove possono verificarsi terremoti abbastanza forti).\nClima.\nBarghe appartiene alla zona climatica \"E\"..\nOrigini del nome.\nLe origini del nome non sono chiare. Secondo alcuni il nome deriva da un antico ponte di barche che attraversava il fiume Chiese per consentire ad uomini e merci delle Valli di risalire verso il Trentino. Secondo la tesi pi\u00f9 accreditata il nome deriverebbe dall'etimo \"barek\", che significa banco, copertura. Pare infatti che nel medioevo in questa zona della Valle Sabbia, profittando del riparo di una grande parete rocciosa e ben soleggiata, vennero costruite delle tettoie recintate destinate alla custodia e riparo di animali domestici: capre, mucche, pecore. Queste baracche di legno utilizzate oltre che per il bestiame anche al ricovero di viandanti, avrebbero indicato la localit\u00e0.\nStoria.\nDalla preistoria alla dominazione di Venezia.\nA Barghe in una grotticella situata dietro l'abside della cappella di S. Gottardo, un piccolo santuario incuneato nella roccia di una stretta gola in prossimit\u00e0 della statale del Caffaro, fu rinvenuta una testimonianza paleontologica della Valle Sabbia. In tale cavit\u00e0 nel secolo scorso furono rinvenuti avanzi di fauna pleistocenica, insieme con resti ed alcuni oggetti preistorici: tra questi una lama ritoccata di selce grigia.\nI reperti fino al 1944 furono conservati nel cassetto di un mobile della sacrestia.\nSuccessivamente la lama unitamente a quattro schegge atipiche di selce rossiccia, altre testimonianze di vita preistorica, vennero consegnate per la custodia al Museo di Storia Naturale di Brescia.\nLa perdita della qualifica di comune.\nIn conseguenza della riforma amministrativa compiuta in epoca fascista, fra il 1923 e il 1929, Barghe perse la qualifica di Comune, per divenire una frazione del vicino Comune di Sabbio Chiese. L'atto ufficiale della fusione con il Comune di Sabbio Chiese porta la data 26 giugno 1928.\nAl termine della seconda guerra mondiale e della caduta del Fascismo, gli abitanti di Barghe iniziano immediatamente le pratiche per riavere l'autonomia comunale. I barghesi infatti non accettarono mai la subordinazione al comune di Sabbio Chiese, che consideravano la conseguenza di una iniqua legge fascista.\nIl ritorno alla autonomia locale.\nSolo nel 1956, il prefetto di Brescia firm\u00f2 l'atto di ricostituzione del Comune di Barghe.\nIl decreto fu firmato dall'allora Presidente della Repubblica, Enrico De Nicola, in data 16 luglio 1956.\nFu nominato un Commissario Prefettizio, in attesa della nomina del nuovo sindaco. Barghe era per\u00f2 privo di una adeguata sede municipale. Intervenne allora la signora Maria Beccalossi vedova Bonacina che con una munifica donazione rese possibile l'acquisto dell'area necessaria per la costruzione del palazzo municipale.\nLe prime elezioni comunali si svolsero il 26 maggio 1957.\nStemma e blasonatura.\nUn piccone, una pala e una lanterna con candela accesa intersecanti tra di loro, nella parte superiore ed inferiore sono poste equidistanti due api con ali spiegate.\nLo scudo \u00e8 sormontato dalla corona muraria, utilizzata nell'araldica civica italiana per simboleggiare la corona di Comune, d'argento. La corona \u00e8 un attributo iconografico dell'Italia (nella scultura e nella pittura) ed \u00e8 una personificazione simbolica della Nazione. In basso, posti in decusse, due ramoscelli verdi di lauro a destra e di quercia a sinistra uniti al centro da un fiocco di colore rosso, racchiudono lo scudo sui lati.\nAmministrazione.\nElenco dei sindaci dal 1987:"}
{"id": "28898", "revid": "33689", "url": "https://it.wikipedia.org/wiki?curid=28898", "title": "Bassano Bresciano", "text": "Bassano Bresciano (\"Bas\u00e0\" in dialetto bresciano) \u00e8 un comune italiano di abitanti della provincia di Brescia in Lombardia.\nGeografia fisica.\nIl territorio di Bassano Bresciano \u00e8 pianeggiante e caratterizzato dalla campagna. Il mercato agricolo, infatti, rappresenta la principale fonte di ricchezza. Intorno al comune non mancano, per\u00f2, diverse industrie che si sono sviluppate negli anni intorno al territorio. \nSono presenti, infine, numerose cascine tipiche della Pianura Padana.\nStoria.\nIl nome Bassano Bresciano deriva dal sostantivo \"basso\" che significa terra piana. In epoca romana da Bassano (lat. \"Plaxanum\") passava la \"via Brixiana\", strada romana consolare che metteva in comunicazione il porto fluviale di Cremona (lat. \"Cremona\"), che si trovava lungo il fiume Po (lat. \"Padus\"), con Brescia (lat. \"Brixia\"), da cui passavano diverse strade romane che si diramavano verso l'intera Gallia Cisalpina (lat. \"Gallia Cisalpina\").\nLa Parrocchia di San Michele Arcangelo, edificata probabilmente all'interno di un castello nel 400 d.C., sembrerebbe attestare la presenza dei longobardi nella zona. Dal 1427 Bassano Bresciano viene conteso tra i Veneziani e i Milanesi. Questi ultimi occupano il paese nell'agosto del 1483, ma vengono cacciati dai veneti nel settembre dello stesso anno. Nel '400 la famiglia Luzzago costruisce la roggia per irrigare i numerosi campi coltivati. Alla fine del '500 la popolazione bassanese conta 1200 abitanti, che si riducono a 700 negli anni successivi a causa di numerose epidemie. Attualmente Bassano Bresciano conta circa 2330 abitanti.\nMonumenti ed edifici storici.\nParrocchia di San Michele Arcangelo.\nLa Chiesa, titola a San Michele Arcangelo, si trova in Piazza Roma e risale al XV secolo. Il Venerabile Alessandro Luzzago rappresenta uno dei maggiori promotori della costruzione della Chiesa. \nNel 1581 il cardinale Carlo Borromeo ordina al comune di concludere la costruzione e fa aggiungere, alla navata centrale, la navata sud. \nLa Chiesa viene consacrata l'8 maggio, non si sa di quale mese o di quale anno.\nLa lunghezza attuale della Chiesa \u00e8 di 36 metri, mentre la larghezza \u00e8 di 14,50 metri, il presbiterio \u00e8 largo 6,50 metri.\nLa pianta \u00e8 longitudinale a tre navate, la Chiesa ha cinque altari, la cupola, il battistero e il campanile. Vi erano conservati i dipinti delle Via Crucis di scuola tiepolesca, ora custodite presso il Museo Diocesano di Arte Sacra. \nDegna di menzione \u00e8 la piccola statua lignea di San Rocco realizzata dallo scultore bresciano Stefano Lamberti.\nCultura.\nIl comune \u00e8 sede dell'osservatorio astronomico denominato Osservatorio Bassano Bresciano. L'osservatorio ha scoperto vari pianetini, il primo di questi \u00e8 stato dedicato al paese: 6460 Bassano."}
{"id": "28900", "revid": "1888309", "url": "https://it.wikipedia.org/wiki?curid=28900", "title": "Capiago Intimiano", "text": "Capiago Intimiano (\"Capi\u00e0gh e Intimi\u00e0n\" in dialetto locale, : ) \u00e8 un comune italiano di abitanti della provincia di Como in Lombardia.\nGeografia fisica.\nCapiago Intimiano si trova a circa 8\u00a0km da Como in direzione SE.\nIl comune \u00e8 collinare, con un'altitudine di 624 a Capiago, mentre 387 in quello pi\u00f9 basso corrispondente alla frazione di Olmeda, culturalmente legata a Capiago, dove si trova la chiesetta di san Carlo.\nLe aree non abitate sono prevalentemente boschive, in quello che rimane uno dei prolungamenti della Spina Verde, principale area boschiva del comasco.\nNel 2019 il territorio di Capiago Intimiano entra a far parte del Parco Valle del Lambro.\nStoria.\nIl ritrovamento, in localit\u00e0 Mandana, di una serie di tombe di epoca romana corredate di oggettistica gallica attesta che il territorio dell'attuale Capiago Intimiano era frequentato fin dall'antichit\u00e0.\"\"\nCiononostante Capiago Intimiano \u00e8 un comune relativamente recente, ottenuto dalla fusione, nel 1928, di due comuni fino ad allora separati non solo dal punto amministrativo ma anche da quello storico e religioso. Nello specifico, in et\u00e0 comunale, Capiago era il primo dei comuni comaschi favorevoli a Federico Barbarossa, mentre Intimiano era l'ultimo comune nell'orbita di Milano sotto il profilo sia dell'amministrazione politica sia di quella ecclesiastica. Un retaggio di queste differenze si ritrova ancora nella suddivisione dell'amministrazione ecclesiastica e nella liturgia cattolica: Capiago appartiene infatti alla diocesi di Como ed \u00e8 di rito romano, mentre Intimiano appartenendo all'arcidiocesi di Milano \u00e8 di rito ambrosiano.\nStoria di Capiago.\nDalle origini alla fusione con Intimiano.\nI primi insediamenti di Capiago sono in un lazzaretto (casa delle piaghe, in forma dialettale \"c\u00e0 di pi\u00e0gh\" &gt; \"Capi\u00e0gh\", da cui il nome Capiago) situato nei pressi di dove oggi si trova il lavatoio.\nNegli annessi agli Statuti di Como del 1335, Capiago viene elencato tra i comuni della pieve di Zezio incaricati della manutenzione della rete stradale compresa tra il fiume Aperto e il campanile dell'oratorio di Trecallo.\nSempre inserito nella pieve di Zezio, nel 1751 il territorio di Capiago comprendeva gi\u00e0 ii cassinaggi di Castelletto, \u201cSan Giorgio\u201d, Salvadera, Bregnaso, Mottarello, Roncacio, Saghetto, Olmeda e Palazzetta. Due anni pi\u00f9 tardi si registr\u00f2 l'incorporazione di Cassina Franca.\nLa riorganizzazione amministrativa del Regno d'Italia napoleonico sanc\u00ec, nel 1807, l'aggregazione di Capiago ed uniti al comune di Montorfano. L'accorpamento, divenuto effettivo nel 1809, fu tuttavia abrogato successivamente alla caduta di Napoleone e al conseguente passaggio della Lombardia in mano austro-ungarica nel Regno lombardo-veneto.\nDalla fusione con Intimiano ai giorni nostri.\nIn seguito alla riforma dell'ordinamento comunale disposta nel 1926, nel 1928 i comuni di Capiago e d'Intimiano, scarsamente popolati, venivano aggregati in un unico comune chiamato Salvadera. Nel 1929 infine prendeva definitivamente il nome di Capiago Intimiano.\nIl municipio si trova lungo il rettilineo che unisce i due ex comuni aggregati nel 1928.\nSimboli.\nLo stemma del Comune di Capiago Intimiano si blasona:\nMonumenti e luoghi d'interesse.\nA Capiago.\nArchitetture religiose.\nLa chiesa parrocchiale di Capiago, dedicata ai santi Vincenzo e Anastasio, risulta nell'elenco delle dipendenze del capitolo della cattedrale di Como gi\u00e0 dalla fine del XIII secolo. Di particolare interesse \u00e8 l'organo conservato all'interno della chiesa.\nPoco fuori dal centro abitato, in localit\u00e0 Faleggia, si trova la \"Casa incontri cristiani\", che al suo interno ospita una cappella decorata da un ciclo di mosaici realizzati nel 2006 da Marko Ivan Rupnik.\nA Olmeda.\nArchitetture religiose.\nL'oratorio di San Carlo Borromeo \u00e8 attestato entro i confini della parrocchia di Capiago gi\u00e0 nel 1768, in occasione della visita del vescovo Giambattista Mugiasca.\nSociet\u00e0.\nEvoluzione demografica.\nPrima dell'unit\u00e0 d'Italia:\nDopo l'unit\u00e0 d'Italia\nTradizioni e folclore.\nIn dialetto comasco, gli abitanti d'Intimiano sono soprannominati \"rat\u00ectt\" (ratti) mentre quelli di Capiago \"b\u0153uf\" (buoi).\nCultura.\nDal 1898 \u00e8 attivo nel comune il Corpo Musicale Alessandro Volta, corpo bandistico composto da una quarantina di elementi. Ogni anno il Corpo Musicale propone numerosi concerti e accompagna diverse manifestazioni civili e religiose, sul territorio comunale e in trasferta, anche all'estero.\nNel corso del 2018 il Corpo Musicale ha festeggiato il 120\u00ba anno di fondazione, con numerose attivit\u00e0 tra cui 2 concerti-evento con le corali parrocchiali.\nSport.\nTra gli sport di squadra pi\u00f9 praticati vi sono il calcio e la pallavolo discipline praticate grazie alla societ\u00e0 sportiva \"ASD Serenza\".\nAnche gli sport invernali trovano adesione tra i cittadini del comune. Lo testimonia la presenza attiva della sezione locale del CAI e del gruppo di giovani Intimianoski che propone gite e gare.\nDa diversi anni si tiene nel mese di maggio-giugno, nell'oratorio San Luigi di Intimiano, il torneo calcistico dedicato alla memoria di Mirko Pontiggia, riservato ai pi\u00f9 piccoli.\nSubito dopo la fine di questo torneo, si tiene il Torneo delle Classi, che vede impegnate le varie classi di et\u00e0, a partire dai neo-diciottenni. Requisito fondamentale per partecipare \u00e8 l'aver risieduto, almeno per un certo periodo, a Capiago o a Intimiano."}
{"id": "28901", "revid": "1888309", "url": "https://it.wikipedia.org/wiki?curid=28901", "title": "Carate Urio", "text": "Carate Urio (\"Car\u00e1a\" e \"\u00dcri\" in dialetto comasco, : e ) \u00e8 un comune italiano di abitanti della provincia di Como in Lombardia.\nGeografia fisica.\nIl territorio comunale di Carate Urio, localizzato sulla sponda pi\u00f9 occidentale del Lago di Como, si estende fino alle pendici meridionali dei monti Comana e Colmegnone, caratterizzati dalla presenza di boschi in cui si trovano robinie, noccioli, castagni, faggi, ontani e betulle.\"\"\nOrigine del nome.\nSecondo alcuni studi, il toponimo \"Carate\" sarebbe di origine celtica, significa \"luogo della pietra\" e sarebbe da attribuire alla presenza, nel territorio, delle cave di sasso di Moltrasio, usato fin dall'antichit\u00e0 per finalit\u00e0 edilizie.\nPer il toponimo \"Urio\" sono invece state formulate due ipotesi, una legata alla popolazione degli Orobi e l'altra al termine greco \u1f45\u03c1\u03bf\u03c2 (oros\"),\" cio\u00e8 \"monte\"\"\".\nStoria.\nLa comunit\u00e0 cristiana si svilupp\u00f2 compatta sin X secolo d.C., periodo al quale si possono far risalire le prime chiese sorte sul territorio. Il ritrovamento di tombe galliche e lapidi romane testimoniano un'origine antica\"\".\nIl comune di Carate Urio venne creato nel 1927 dalla fusione dei comuni di Carate Lario e Urio.\nCome gran parte dei comuni limitrofi, il 27 luglio 2021 anche il paese di Carate Urio fu colpito da un'alluvione, durante la quale si registr\u00f2 il crollo di un ponte presso la frazione di Cavadino.\nStoria di Carate prima dell'unione comunale.\nA partire da almeno il 1510 e fino al XVII secolo Carate non era una comunit\u00e0 a s\u00e9 stante bens\u00ec era accorpata al comune di Laglio, che faceva parte della pieve di Nesso del Ducato di Milano.\nNel 1647 Carate divenne feudo della famiglia di Francesco Gallio duca D'Alvito, che vi manteneva i diritti feudali ancora nella seconda met\u00e0 del XVIII secolo, quando il comune di Carate risutava anche comprendere i cassinaggi \"Cassina Somajna\" e \"Cassina Restresio\".\nUna nuova aggregazione con Laglio fu sancita da un decreto napoleonico datato 1807. La decisione fu tuttavia abrogata con la Restaurazione, che comport\u00f2 una ricostituzione del comune di Carate all'interno della provincia di Como del Regno lombardo-veneto da parte degli austro-ungarici.\nQuando nel 1859 le province della Lombardia furono temporaneamente annesse al Regno di Sardegna, il comune aveva la denominazione di \"Carate Lario\". Fino all'unione con Urio del 1927, Carate Lario segu\u00ec le vicende del resto della provincia di Como.\nStoria di Urio prima dell'unione comunale.\nNel XVIII secolo Urio fu concesso in feudo alla casata dei Della Porta. Sotto Napoleone Bonaparte divenne temporaneamente frazione di Moltrasio,\nMonumenti e luoghi d'interesse.\nArchitetture religiose.\nChiesa dei Santi Quirico e Giulitta a Urio.\nLa Chiesa dei Santi Quirico e Giulitta fu ricostruita nel 1865 da un originale romanico che, dai documenti della visita pastorale del Vescovo Ninguarda nel 1592, si presume fosse orientata al contrario dell'attuale e avesse due campanili e un sagrato ombreggiato da platani. In seguito ai rifacimenti, la chiesa assunse un aspetto rinascimentale e fu dotata di un'abside barocca rivolta verso occidente. Un campanile fu asportato dall'esondazione del torrente sottostante finendo nel lago. Il superstite, ristrutturato, ha mantenuto i due ordini di bifore sormontate da arco di scarico. L'interno, a navata unica e cappelle laterali, racchiude dipinti soprattutto rinascimentali e due tavole, una coi SS. Rocco e Domenico e l'altra dedicata all'Assunta. Tra le tele del '500 e '600 conservate nella chiesa, si trovano inoltre una rappresentazione dell\"'Immacolata\", di iconografia morazzoniana, e una \"Crocefissione\" attribuita a Bartolomeo Montagna\"\".\nChiesa dei Santi Filippo e Giacomo a Carate.\nLa chiesa dei Santi Filippo e Giacomo, elevata alla dignit\u00e0 di parrocchiale 1537, presenta un interno barocco mosso da stucchi, freschi, scagliole e tele (notevole quella dedicata ai santi titolari nel presbiterio).\nChiesa di Santa Marta.\nIn localit\u00e0 Santa Marta si trova l'omonima chiesa, raggiungibile grazie ad una gradinata affiancata dalle 14 cappelle della Via Crucis realizzate nel 1752\"\" e restaurate attorno agli anni Duemila. In principio dedicata ai Santi Nazaro e Celso, originariamente la chiesa si limitava alla navata centrale e a parte del campanile. Fondata nel 1000 e consacrata nel 1095 dal papa Urbano II, nel corso del tempo la struttura sub\u00ec manomissioni e ripristini che la portarono ad avere l'aspetto attuale, vale a dire, un edificio a tre navate provviste di locali accessori. Della costruzione romanica originale, oggi sopravvive solamente la torre campanaria.\nEntrando, ci si presentano numerose opere d'arte, per lo pi\u00f9 affreschi del XV secolo. Sull'altare maggiore \u00e8 riposta una pala della Madonna col bambino fra i Santi. Questa chiesa \u00e8 visitabile solo nei giorni 28 e 29 luglio. Dal sagrato della chiesa, vista aperta sul primo bacino del lago e sui monti.\nSantuario della Santissima Trinit\u00e0.\nL'omonima via della frazione di Cavadino conduce al Santuario di Pobiano, la cui storia \u00e8 legata a un affresco della Santissima Trinit\u00e0 ivi conservato. Sul finire del XVI secolo, Cavadino fu meta di immigrazione dalle altre zone del paese che vennero temporaneamente abbandonate, probabilmente a causa della peste del 1577. In questo periodo si assistette al crollo di una cappella, che cadde lasciando tuttavia integro il muro recante l\u2019affresco. Verso la met\u00e0 del Seicento la popolazione decise di erigere una piccola chiesa per custodire l\u2019affresco, ritenuto miracoloso, a cui dedicarono la chiesa stessa.\nArchitetture civili.\nCastello di Urio.\nIl Castello di Urio \u00e8 un'antica residenza nobiliare realizzata a cavallo tra il Seicento e il Settecento, fatta costruire dai Della Porta forse sulle rovine di una preesistente fortificazione. Al Settecento risale anche il giardino all'italiana che orna il terrazzamento davanti alla villa\"\". Tra gli ospiti della villa, nel 1709 ci sarebbe stato Georg Friedrich H\u00e4ndel\"\".\nNel corso del tempo, l'edificio cambi\u00f2 pi\u00f9 volte propriet\u00e0.\nDopo essere passato nelle mani dei Castelbarco prima e in quelle dei Dupuy poi, agli inizi dell\u2019Ottocento fu la volta dei Melzi d'Eril, che attribuirono alla costruzione la denominazione di \"Castello\", modificandone la facciata tramite l'aggiunta di merlature e di tre strutture sopralzate con funzione di torrette. Di queste strutture, sopravvive oggi solo l'alzata centrale. Alla famiglia Melzi si deve anche la realizzazione, nel vasto parco, della scalinata e del cavalcavia che, dall'edificio, portano alle rive del lago. \nNel corso del XIX secolo, la storia del castello s'intrecci\u00f2 con alcune vicende di Casa Savoia, dapprima diventando propriet\u00e0 di Maria Teresa d'Asburgo-Lorena, moglie di Carlo Alberto; quando poi la residenza pass\u00f2 nelle mani della famiglia Avogadro di Collobiano, i proprietari ospitarono per qualche tempo i novelli sposi Vittorio Emanuele II e Maria Adelaide d'Asburgo-Lorena per permettere un periodo di vicinanza ai genitori di lei, soggiornanti nella vicina Villa Pizzo.\nUn ulteriore cambio di propriet\u00e0 determin\u00f2 una breve parentesi di trascuratezza dell'edifici\u00f2, a cui seguirono altri passaggi di mani caratterizzati da una serie di ristrutturazioni, dapprima con la famiglia Richard (1871),\"\" poi con la signora Maccrery e infine con il barone Langheim.\nDi propriet\u00e0 dell'Opus Dei dal 1955,\"\" il castello si compone oggi di un primo blocco a base rettangolare di tre piani, nel centro del quale se ne innesta un secondo a quattro livelli. Nella facciata, scandita da lesene ioniche e dotata di un frontone a linee miste sormontato da una balaustra ornata da statue, il piano nobile \u00e8 evidenziato dalla presenza di finestre provviste di timpani centinanti e spezzati alternati. La vista della facciata dal giardino \u00e8 ostacolata da due magnolie ultracentenarie\"\".\nSociet\u00e0.\nEvoluzione demografica.\nDemografia post-unitaria"}
{"id": "28903", "revid": "124408878", "url": "https://it.wikipedia.org/wiki?curid=28903", "title": "Carimate", "text": "Carimate (\"Carimaa\" in dialetto comasco, ) \u00e8 un comune italiano di abitanti della provincia di Como in Lombardia.\nSituato nella parte meridionale della provincia, nella zona collinare a nord dell'area brianzola, confina a nord con il comune di Cant\u00f9, a sud con quello di Lentate sul Seveso, a nord-est con Figino Serenza, a sud-est con Novedrate e a ovest con Cermenate. Dista 42\u00a0km dall'aeroporto di Milano-Malpensa, 32\u00a0km da Milano e 17\u00a0km da Como.\nGeografia fisica.\nCarimate \u00e8 posto sul margine ovest della Brianza, nella valle del fiume Seveso, sulle prime colline di origine morenica delle prealpi lombarde, a una quota media di circa 300 metri sul livello del mare. Dista circa 15 chilometri dal capoluogo, Como. Oltre al fiume Seveso e al torrente Serenza, sul territorio di Carimate troviamo il torrentello Feranda (che sgorga da Montesolaro e forma a Nord del paese l'omonima Valle, lambendo la Collina di Villa Vismara). Nelle vicinanze si trovano il torrente Majarola (o Mariola) proveniente da Cant\u00f9 e il canale Acqua Negra per l'irrigazione delle piane. Il paese ha un dislivello collinare che parte da circa 280 m s.l.m. fino ai 330 m s.l.m. Il territorio \u00e8 boscoso e scosceso lungo il torrente Serenza e il torrente Feranda, per il resto \u00e8 caratterizzato da dolci rilievi collinari, eccezion fatta per la zona attorno al fiume Seveso e a sud del paese, in localit\u00e0 La Valle, dove il territorio \u00e8 pianeggiante ed \u00e8 quindi utilizzato per la coltivazione. Carimate fa parte del Parco della Brughiera Briantea.\nStoria.\nIn epoca antica si alternarono in questi luoghi popolazioni di origine ligure, etrusca e quindi gallica, fino al III secolo a.C., quando i Romani incominciarono a stabilire un castrum a Como.\nLe prime notizie dell'esistenza di Carimate risalgono all'859 d.C., in cui si parla di un avvocato della Chiesa Milanese, certo Attone da Carimate . Tra il 983 e il 1002 la famiglia di Attone venne probabilmente investita del titolo di Capitani di Carimate. Nel 1149 Ardicio dei Capitani di Carimate fece erigere o ingrandire un insediamento difensivo nella attuale posizione del castello di Carimate. La costruzione del castello, alla base di quello attualmente esistente, risale al 1345, quando il feudo pass\u00f2 sotto il dominio dei Visconti, signori di Milano. Attorno al castello si svilupp\u00f2 un piccolo borgo di personale impiegato nelle faccende domestiche, case di agricoltori e scuderie.\nGli \"Statuti delle acque e delle strade del contado di Milano fatti nel 1346\" riportano \"el locho da Carim\u00e0\" tra le localit\u00e0 della pieve di Galliano incaricate della manutenzione della \"strata da Dergano\".\nIntorno al 1411, Carimate e la terra di Montesolaro furono concessi in feudo a Giacomino Porro dal duca Giovanni Maria Visconti.\nNel 1434 il feudo di Carimate fu donato dal duca Filippo Maria Visconti a Giorgio Aicardi detto Scaramuzza, in ricompensa per aver scoperto una congiura di nobili milanesi alla vita del duca stesso, il quale ottenne pure, per riconoscenza, il diritto ad aggiungere al suo il cognome dei Visconti.\nSempre infeudato ai Visconti e inserito nella pieve di Galliano del Ducato di Milano, nel 1751, Carimate comprendeva nel suo territorio anche i cassinaggi di \u201cMolino della Torretta\u201d, \u201cMolino della Foppa\u201d, \u201cSubinago\u201d, \u201cValle di sotto\u201d, \u201cMolino delle M.M. di Meda\u201d, \u201cMolino dei Gesuiti\u201d, \u201cMolino di sopra\u201d e \u201cMonte Solaro\u201d.\nIl borgo e il castello rimasero legati a un ramo secondario dei Visconti, sino a quando nel 1795 la famiglia si estinse con Lodovico Visconti e il comune di Carimate ritorn\u00f2, per via delle devoluzioni delle investiture feudali, alla Regia camera del Ducato di Milano.\nDurante la Repubblica Cisalpina, nel 1798 il territorio del comune di Carimate risulta comprendere Rionca e Bunone, in precedenza unite a Vertemate nella pieve di Fino. Con le riorganizzazioni amministrative del Regno d'Italia napoleonico del 1805 entrambe le comunit\u00e0 vennero tuttavia riaggregate al comune di Vertemate. Due anni pi\u00f9 tardi, un altro decreto amministrativo sanc\u00ec l'allargamento dei confini di Carimate, mediante l'accorpamento dei comuni di Novedrate e di Figino ed Uniti. La Restaurazione comporto tuttavia l'abrogazione di tutte le decisioni del periodo napoleonico.\nNei decenni seguenti il paese ebbe forte sviluppo anche in seguito alla realizzazione della linea ferroviaria Milano-Monza-Como (1849), con una stazione nel comune.\nNel 1928 i confini di Carimate cambiarono due volte, dapprima con una nuova incorporazione di Novedrate e in seguito con la cessione di parte di territorio al comune di Cant\u00f9. Novedrate ritorn\u00f2 a formare un comune autonomo nel 1950.\nSociet\u00e0.\nLingua e dialetti.\nLa lingua principale parlata a Carimate \u00e8 quella Italiana. Fino agli anni Sessanta era pi\u00f9 comune la parlata dialettale e precisamente il dialetto brianzolo (insieme di variet\u00e0 del dialetto lombardo occidentale ed orientale).\nCuriosit\u00e0.\nAppellativi dialettali degli abitanti:\nReligione.\nLa parrocchia San Giorgio Martire e Maria Immacolata.\nLa parrocchia di Carimate fa parte dell'arcidiocesi di Milano (zona pastorale V-Monza, decanato di Cant\u00f9)\nLa data di origine della parrocchia di Carimate viene fatta risalire a prima del 1225. Infatti, gi\u00e0 nel 1225, nel primo bando contro gli eretici, si parla di Ambrogio da Subinaco, notaio del borgo di \"Canturio\" e cancelliere del Potest\u00e0: \u201cSubinaco \u00e8 un piccolo cascinaggio situato nella parrocchia di Carimate nella nostra Pieve ove tuttora esiste un antico oratorio di Sant'Ambrogio e alcuni ruderi che manifestano esservi stati maggiori fabbricati\u201d (Annoni). Il 28 aprile 1248 Preposto di Cant\u00f9 \u00e8 Ghero o Ghezzone da Subinaco (Annoni).\nDagli atti della visita di san Carlo Borromeo (1566) si hanno notizie certe dell'esistenza sia della chiesa parrocchiale, sia del santuario di Santa Maria. San Carlo stacc\u00f2 dalla parrocchia la frazione di Montesolaro, come risulta dai registri esistenti presso l'archivio parrocchiale di Carimate che ha inizio il 27 marzo 1575. Inizialmente intitolata a San Giorgio e successivamente (con la costruzione della nuova parrocchiale nel 1753) anche all'Immacolata Concezione (prima nella diocesi), la parrocchia di Carimate ha avuto negli anni diversi luoghi di culto. La presenza di diversi \u201coratori\u201d in epoca antecedente al 1753, infatti, \u00e8 testimoniata da alcuni scritti di Goffredo da Bussero del 1286 che da esistente una chiesa dedicata a San Salvatore (santo venerato in et\u00e0 longobarda). Oltre alla chiesa di San Salvatore nel 1286 erano presenti a Carimate anche la chiesa di Sant'Alessandro (con altari di Sant'Andrea e Santo Stefano) e quella di San Salvatore di Subinago (dedicazione di epoca altomedievale). Nel 1430 vi si trova l'antica chiesa di San Giorgio e nel 1517 il santuario della Madonna dell'Albero, visitato, nel 1566, da San Carlo. Nel 1752 venne abbattuta la vecchia parrocchiale per far posto alla nuova chiesa di San Giorgio e della Beata Vergine Immacolata. Un tempo alla parrocchia apparteneva anche una parte consistente della zona di Cant\u00f9 Asnago, ceduta nel 1939 alla diocesi di Como.\nLa Comunit\u00e0 di Carimate \u00e8 oggi formata dagli abitanti di diverse localit\u00e0: il centro (il paese), \u201cLa Valle\u201d, la \u201cStazione\u201d e le zone residenziali. Un tempo esisteva anche la localit\u00e0 di Subinago che \u00e8 stata completamente distrutta negli Anni Sessanta per far posto alle zone residenziali.\nDal 1\u00ba settembre 2009 la parrocchia di Carimate \u00e8 una delle quattro parrocchie (insieme con quelle di Figino Serenza, Montesolaro e Novedrate) che costituisce la Comunit\u00e0 Pastorale \"San Paolo\" della Serenza.\nEconomia.\nLe attivit\u00e0 industriali impiegano quasi la met\u00e0 della forza lavorativa. Molto importante \u00e8 la manifattura di mobili, con una forte presenza di aziende medio piccole nel settore. Circa il quindici per cento dell'impiego \u00e8 nel settore dei servizi, di cui una parte nel settore alberghiero e della ristorazione.\nTurismo.\nOltre alla tipica bellezza naturalistica della Brianza, il comune di Carimate offre attrezzature turistiche quali campi da golf, calcio, basket, ciclismo. Il livello della ricettivit\u00e0 alberghiera ne fa una meta importante per il turismo di fine settimana dei milanesi.\nLe ex scuderie del castello, divenute sede della \"Cooperativa il Torchio\", ospitano periodiche mostre di artigianato, antiquariato (ogni terza domenica del mese) e altri eventi culturali.\nAmministrazione.\nSindaco: Roberto Allevi"}
{"id": "28904", "revid": "1543377", "url": "https://it.wikipedia.org/wiki?curid=28904", "title": "Carlazzo", "text": "Carlazzo (\"Carlasc\" in dialetto comasco, : ) \u00e8 un comune italiano di abitanti della provincia di Como in Lombardia.\nIl comune \u00e8 sito in Val Menaggio.\nOrigini del nome.\nIl toponimo dialettale \"Carl\u00e0sc\", poi italianizzato in Carlazzo parrebbe derivare dal latino medievale \"castellaceum\", derivato da \"castrum\" (castello), con la \"s\" mutata in \"r\" per un fenomeno di \"dissimilazione\". Nello specifico, il nome deriverebbe da una torre di segnalazione chiamata \"Castrum ratii\". Buona prova dell'origine per dissimilazione da \"castrum\" \u00e8 l'esistenza della frazione Castello, che effettivamente ospita i resti di una fortificazione\"\", e dalla estesa presenza del cognome Castelli nella zona.\nL'antica leggenda locale che farebbe risalire il nome Carlasc a un individuo di nome Carlo non ha fondamento linguistico alcuno.\nStoria.\nCarlazzo fu per secoli un comune della pieve di Porlezza, all'interno della Riviera di Lecco del Ducato di Milano.\nDal 1757 il territorio di Carlazzo si estese alla comunit\u00e0 di Castello, che fino ad allora costituiva un comune autonomo.\nSempre appartenente alla stessa pieve, il comune di Carlazzo fu inserito per la prima volta nella provincia di Como nel 1786 a titolo provvisorio. Spostato nella provincia di Milano cinque anni pi\u00f9 tard\u00ec, Carlazzo torn\u00f2 alle dipendenze amministrative di Como con Napoleone Bonaparte, nel 1801.\nTra 1807 e il 1812, due decreti di riorganizzazione amministrativa del Regno d'Italia napoleonico sancirono rispettivamente l'annessione a Carlazzo dei comuni di Gottro e di Piano (1807), cos\u00ec come di quello di Cusino (1812). In seguito, la Restaurazione comport\u00f2 l'abrogazione delle aggregazioni comunali, pur tuttavia mantenendo il ricostituito comune di Carlazzo con Castello alle dipendenze del capoluogo lariano, dapprima nel distretto VI di Porlezza e in seguito, con l'attivazione delle province del Regno lombardo-veneto, nella provincia di Como.\nIl primo Consiglio comunale fu eletto nel 1821. Al comune era aggregata la frazione di San Pietro Sovera con una propria individualit\u00e0 datale dalla sua separata parrocchia.\nIl comune cambi\u00f2 nome in Carlazzo Valsolda nel 1861, e torn\u00f2 alla denominazione originale nel 1928 quando annesse Gottro e Piano Porlezza riproponendo l'analogo provvedimento gi\u00e0 emanato ai tempi di Napoleone ma poi annullato dagli austriaci.\nMonumenti e luoghi d'interesse.\nArchitetture civili e militari.\nIn passato, il borgo di Castello comprendeva un sistema di mura, torri e porte che racchiudevano la zona pi\u00f9 elevata del paese. Nello specifico, il complesso includeva il Castel San Pietro, situato a 318 m s.l.m. sulla sommit\u00e0 del montecchio del Brione, un promontorio che si getta nel Lago di Piano e il cui nome \u00e8 probabilmente da attribuire alla somiglianza morfologica con un muscolo bovino chiamato, appunto, \"brione\".\nDell'antica rocca, teatro di scontri durante la Guerra decennale tra Como e Milano, restano oggi solo parti delle mura, di una torre semaforica, nonch\u00e9 di alcune abitazioni, tra cui una casatorre provvista di un sottopassaggio\"\". Queste strutture sarebbero databili al VI secolo. \nVerso il XV secolo, periodo a cui risale il timpanato portale che introduce complesso, il luogo serv\u00ec anche come borgo agricolo fortificato.\nNel complesso, arricchito da un palazzo padronale del XVIII secolo, fu inoltre costruito un edificio adibito alla bachicoltura.\nEx-pretura.\nA Gottro si conserva un edificio Cinquecentesco, dotato di pareti esterne affrescate, che fu sede di un'antica pretura.\nAlto 136 m, il Ponte del Saltone, situato lungo la strada che porta a Corrido, attraversa una profonda e stretta gola del torrente Cuccio.\nUna zona pianeggiante a destra del torrente Cuccio ospita la localit\u00e0 Ponte Dovia, un piccolo complesso di edifici attraversato dalla vecchia mulattiera che collegava Carlazzo a Cavargna. Il nucleo ospita l'edificio che un tempo era sede di una dogana austro-ungarica (oggi abitazione privata), oltre ai i resti di un forno fusorio, di una fucina con maglio ad acqua e di alcuni magazzini di carbone. La mulattiera e gli edifici ad essa prospicienti fanno parte della cosiddetta \"Via del Ferro\", un percorso tematico sui siti minerari e siderurgici localizzati sugli antichi tracciati che, attraversando il Motto della Tappa o Cima Verta (2078 m), mettevano in collegamento le valli Cavargna, Albano e Morobbia. Fino al 1911, Ponte Dovia ospitava anche un mulino sul torrente Cuccio, andato distrutto durante un\u2019alluvione.\nPoco distanti dal nucleo di Ponte Dovia \u00e8 possibile osservare un'antica calchera in buono stato di conservazione, nonch\u00e9 un impianto idroelettrico del 1903 ancor'oggi in funzione.\nCultura.\nDal 2002, la sede originaria della Latteria Sociale di Carlazzo ospita il Museo Etnografico del Latte, ove \u00e8 possibile osservare una collezione di oggetti tradizionalmente utilizzati per raccogliere, conservare e lavorare latte e burro.\nInfrastrutture e trasporti.\nLe fermate di San Pietro e Piano erano poste rispettivamente nelle localit\u00e0 di San Pietro di Sovera e Piano Porlezza, lungo la ferrovia Menaggio-Porlezza, la quale fu in esercizio fra il 1884 e il 1939."}
{"id": "28906", "revid": "1516566", "url": "https://it.wikipedia.org/wiki?curid=28906", "title": "Casasco d'Intelvi", "text": "Casasco d'Intelvi (\"Casasch\" in dialetto comasco, trascrizione della pronuncia dialettale: ) \u00e8 una frazione italiana di 474 abitanti del comune di Centro Valle Intelvi.\nIl suo territorio \u00e8 diviso in due entit\u00e0, la maggiore dove \u00e8 inserito il centro storico, l'altra costituita da boschi e alpeggi, separate tra loro dall'area appartenente al comune di Cerano d'Intelvi.\nStoria.\nGli annessi agli Statuti di Como del 1335 riportano il \u201ccomune de Casascho\u201d tra le localit\u00e0 facenti parte della pieve d'Intelvi. Pieve di cui Casasco non fece pi\u00f9 parte nel 1644, anno in cui il comune risult\u00f2 invece inserito nel territorio dei \u201cCinque Comuni della Mezena\u201d, ossia un raggruppamento che, all'interno del Contado di Como del Ducato di Milano, vedeva la partecipazione dei cinque comuni di Cerano, Mezzena, Pigra, Schignano e, appunto, Casasco.\nSempre inserito nel territorio dei Cinque Comuni, nel 1751 Casasco risulta comprendere anche i cassinaggi di \u201cCassina Bresera di sopra\u201d, \u201cCassina Bresera di sotto\u201d e \u201cCassina Bresa\". Nello stesso anno, nonostante il 21 giugno 1647 Casasco avesse ottenuto la redenzione dall'infeudazione previo concordato di pagamento quindecennale in denaro, il comune risultava soggetto a una tassa annuale a favore dei conti Andreotti, ai quali la Valle Intelvi era stata concessa in feudo nel 1713. Il motivo alla base di tale annualit\u00e0 rimase tuttavia ignoto.\nA partire dal 1757 Casasco fece parte della pieve d'Isola, entro cui risult\u00f2 anche al momento della formazione della provincia di Como della Lombardia austriaca (1786).\nUn decreto di riorganizzazione del Regno d'Italia napoleonico datato 1807 sanc\u00ec l'annessione di Casasco al comune di Castiglione, decisione che fu tuttavia abrogata con la Restaurazione.\nNel 1863 il comune assunse la denominazione di Casasco d'Intelvi, dicitura che assunse anche in seguito all'aggregazione nel neonato comune di Centro Valle Intelvi, avvenuta il 1\u00ba gennaio 2018.\nSimboli.\nLo stemma del comune di Casasco d'Intelvi era stato concesso con decreto del presidente della Repubblica del 6 ottobre 2003.\nMonumenti e luoghi d'interesse.\nArchitetture religiose.\nChiesa di San Maurizio.\nGi\u00e0 attestata come sede di una parrocchia della pieve d'Intelvi durante la visita pastorale del vescovo Feliciano Ninguarda alla fine del XVI secolo, la chiesa di San Maurizio deve il suo aspetto attuale ad alcuni interventi eseguiti tra il 1853 e il 1931.\nCollocata alla destra del campanile e in posizione sopraelevata rispetto alla strada, la chiesa si presenta con una facciata rivestita in lastre di pietra grigia nella parte inferiore e con paraste in travertino e specchiature intonacate e dipinte in quella superiore.\nInternamente, la chiesa \u00e8 a singola navata, conclusa da un'abside semicircolare orientata verso nord e caratterizzata dalla presenza di quattro nicchie laterali con altrettante cappelle, delle quali la prima a sinistra conserva un dipinto di Fermo da Caravaggio. La navata si compone di due ampie campate sostenute da colonne in finto marmo e coperte da volte a calotta impostate su pennacchi. Una volta a semicalotta ricopre invece il presbiterio.\nOratorio della Vergine del Carmelo.\nCostruito tra la seconda met\u00e0 del XVI secolo e il Settecento, l'oratorio della Vergine del Carmine si presenta come un edificio barocco. L'unica navata \u00e8 divisa in tre campate con volte a botte, mentre le cappelle laterali sono rettangolari. Il presbiterio, dietro cui si sviluppa un ampio locale aggiunto successivamente alla realizzazione della zona dell'altare, \u00e8 coperto da una volta decorata da stucchi realizzati da Giulio Quaglio.\nDal presbiterio si accede al campanile, torre a pianta quadrata realizzata in muratura che, sui quattro lati esterni del campanile, \u00e8 lasciata a vista in piccole specchiature situate al di sotto della cella campanaria.\nArchitetture civili.\nIl centro storico del paese si trovano ancora costruzioni civili databili tra il Seicento e al Settecento.\nSociet\u00e0.\nEvoluzione demografica.\nDemografia pre-unitaria\nDemografia post-unitaria\nCultura.\nMusei.\nDa ricordare in paese il Museo della Civilt\u00e0 Contadina."}
{"id": "28907", "revid": "125162053", "url": "https://it.wikipedia.org/wiki?curid=28907", "title": "Caslino d'Erba", "text": "Caslino d'Erba (\"Caslin\" in dialetto brianzolo, : , e semplicemente Caslino fino al 1882) \u00e8 un comune italiano di abitanti della provincia di Como in Lombardia. Il comune appartiene al cosiddetto Triangolo Lariano.\nStoria.\nSecondo Plinio, che cita Catone, i primi abitatori dell'area furono gli Orobi: \u00abUn'orda di popoli selvaggi abit\u00f2 questa terra rasciutta dalle acque, e spegnendo le fiere, e diradando le selve, e rivolgendo la terra, e affidandole i semi si prepar\u00f2 comode sedi e cibi non inimici all'umana natura\u00bb, come scrive il Cant\u00f9. Riguardo all'origine di questi Orobi, l'ipotesi pi\u00f9 accreditata \u00e8 che fossero Liguri gi\u00e0 segnati da una prima fusione con popolazioni celtiche provenienti dalle Alpi nord-orientali, dall'organizzazione sociale fortemente tribale e con uno stile abitativo disseminato. Di questa fase rimane traccia presso il Buco del piombo (paleolitico medio) e presso alcuni resti di accampamento di caccia a Canzo, sulle pendici del monte Rai (mesolitico). Successivamente (et\u00e0 del rame \u2013 et\u00e0 del bronzo), in contemporanea con le tracce di una influenza etrusca, l'area compresa fra i monti Barzaghino, Scioscia, Corni di Canzo e Cornizzolo vede una colonizzazione stanziale stabile, di lunghissima e ininterrotta durata.\n\u00c8 certo che verso il 600 a.C. a Caslino si insediarono i Galli, popolo celtico proveniente dall'attuale Francia: questo \u00e8 il periodo in cui si pu\u00f2 datare la fondazione vera e propria di Caslino, questo indipendentemente dal fatto che avesse o meno lo stesso nome di oggi. Il particolare radicamento dell'allevamento caprino e la qualit\u00e0 dei formaggi di latte di capra per cui Caslino \u00e8 famosa, potrebbero essere antichi quanto lo stesso paese: si sa infatti che le popolazioni celtiche vestivano abiti di pelle e lana caprina e producevano dell'ottimo formaggio. Alcuni sostengono che anche il carattere animoso e leale dei caslinesi abbia in quell'epoca le sue origini.\nDa Caslino, in epoca romana, passava la \"via Mediolanum-Bellasium\", strada romana che metteva in comunicazione \"Mediolanum\" (Milano) con \"Bellasium\" (Bellagio). Denominato anche Gaslino, il nome del paese potrebbe derivare da \"casale\", o pi\u00f9 probabilmente dal lombardo \"caslin\"/\"gaslin\" col significato di \"piccolo castello\". Da qui l\u2019origine dei cognomi lombardi Gaslini e Caslini.\nLa pi\u00f9 antica attestazione del toponimo \u00e8 in alcune carte dell'882, quando il luogo \u00e8 noto come \"Castrum Linii\" o \"Canteligo\".\nA dispetto dell'aggiunta \"d'Erba\", facente riferimento al comune di Erba (all'epoca in espansione) \u2013 decretata dal governo sabaudo (1882) per distinguerla da un omonimo comune sempre in provincia di Como, ora frazione di Cadorago \u2013 Caslino \u00e8 sempre stata pi\u00f9 legata a Canzo, con cui partecip\u00f2 alla secessione dalla Pieve civile di Incino, per formare dapprima la Squadra di Canzo (1346) e poi il gruppo pi\u00f9 ristretto chiamato Corte di Casale (1403), di cui far\u00e0 parte fino alla sua soppressione napoleonica nel 1795 e di cui fu il cuore insieme a Canzo e Castelmarte.\nUna serie di decreti di riorganizzazione amministrativa del Regno d'Italia napoleonico sancirono l'accorpamento del comune di Caslino dapprima a Canzo (decreto 14 luglio 1807) e, in seguito, a quello di Asso (decreto 30 luglio 1812). L'aggregazione fu tuttavia cancellata dalla Restaurazione, che comport\u00f2 il ripristino del comune di Caslino.\nNel 1899 (fino al 1971) la stessa entit\u00e0 territoriale fu restaurata, sotto il profilo meramente ecclesiastico, come \"vicariato foraneo\", mentre dal punto di vista sociale lo stretto legame tra Caslino e Canzo si manifest\u00f2 nel corso del Novecento anche con la condivisione della vocazione piccolo-industriale della produzione di forbici.\nMonumenti e luoghi d'interesse.\nArchitetture religiose.\nSantuario della Madonna di San Calogero.\nIl Santuario della Madonna di San Calogero (o Calocero) \u00e8 una piccola chiesa, di origine medioevale, situata a circa un chilometro di distanza dal centro abitato, in direzione di Scarenna (frazione di Asso) e di Ravella (frazione di Castelmarte dove il torrente Ravella, proveniente da Canzo, sfocia nel Lambro), sul pendio del monte Barzaghino sovrastante la piccola pianura alluvionale creata dal fiume Lambro tra Asso, Canzo e Caslino. Il suo nome \u00e8 legato al culto mariano (legato alla tradizione di un'apparizione della Madonna a un bambino affamato\"\") e quello di san Calogero diffuso in tutto il comasco e il cui corpo secondo la tradizione sarebbe stato traslato nell'Abbazia di San Pietro al Monte, sempre sui monti lariani. Il campanile romanico, monumento nazionale, risale al X secolo.\nChiesa parrocchiale di Sant'Ambrogio.\nLa chiesa di S. Ambrogio, progettata in stile barocco castigato dall\u2019architetto Simone Cantoni, fu realizzata tra la met\u00e0 del XVIII secolo e il 1818\"\" sul luogo in cui si trovava la vecchia chiesa che gi\u00e0 dal 1491 fungeva da parrocchiale di Caslino. La riconsacrazione della chiesa avvenne solo nel 1907, per mano di Andrea Carlo Ferrari, al termine di ulteriori lavori perdurati fino al 1896.\"\" La dedicazione della chiesa testimonia l'antica giurisdizione non solo ecclesiastica ma anche economica nei confronti dell'arcidiocesi di Milano. \nEsternamente, la facciata ovest fu completata negli anni 1933-1934, secondo un progetto di Paolo Mezzanotte.\"\" Il portale bronzeo, opera di Geminiano Cibau,\"\" riporta scene ispirate ad otto episodi particolari della vita di Sant'Ambrogio,\"\" raffigurato anche in un mezzo busto collocato sulla stessa facciata\"\". \nL'interno fu riccamente affrescato da Luigi Tagliaferri, attivo nella chiesa in due riprese: nel 1893 e nel 1896.\"\" Tra gli affreschi realizzati nella prima fase, i due grandi dipinti delle pareti laterali del prebiterio, raffiguranti due episodi legati alla vita del santo titolare della chiesa.\"\" Alla seconda fase risale invece la \"Gloria di Sant'Ambrogio\" affrescata sulla volta della cupola del presbiterio.\"\" Allo stesso autore si devono gli affreschi delle vele, raffiguranti i quattro Evangelisti.\"\" L'altare ospita un paliotto in metallo, nel quale si trovano raffigurazioni di un'Ultima Cena, degli Evangelisti e dei santi Carlo Borromeo e Ambrogio\"\". \nArchitetture civili.\nIn centro paese si trova Casa Pecori, un palazzo Settecentesco con annesso cortile porticato. Al suo interno comprende due sale i cui soffitti riportano affreschi di Filippo Comerio su temi naturali e legati all\u2019agricoltura. Menzione di Casa Pecori si trova in uno scritto di Pietro Verri datato 1762. Il palazzo comprende anche una cappella affrescata, con altare in macchia vecchia con intarsio. In un primo tempo, il complesso era di propriet\u00e0 della famiglia Morello, a cui si deve la promozione della lavorazione della seta in Caslino. Passata nelle mani dei Castelletti, l'edificio entr\u00f2 a far parte delle propriet\u00e0 della famiglia fiorentina dei Pecori grazie a un matrimonio tra Placida Castelletti e il cavaliere Enrico Pecori. Un muro esterno della Casa riporta un affresco del Santo Crocifisso di devozione popolare.\nDegni di nota sono anche Villa Invernizzi e il \"Forum Franciscanum cenacolo di artisti, scrittori, professionisti\", un centro di promozione culturale che conserva numerose opere artistiche legate allo spirito del francescanesimo.\nArchitetture militari.\nNella zona centrale del paese si trovano i ruderi della \"Ca' Piria\", una torre di segnalazione a base quadrata di circa 25 m2 risalente all'XI secolo e demolita attorno alla met\u00e0 del Novecento. Alcuni documenti datati 1474 rivelano come la torre, originariamente merlata, fosse formata da tre locali soprastanti l\u2019un l'altro. Il nome \"Capiria\" deriva dal greco \"Pyros\" (fuoco).\nAree naturali.\nLe Bistonde.\nIl torrente Piot, nominato Bisonte in alcune antiche carte comunali, segue un caratteristico percorso tra diverse vasche scavate nella roccia, chiamate rispettivamente: Bistonda, Bistondino, Bistondone, Bistonda Vecchia e Zoc Ruman. Dal Bistondino, di forma circolare, l'acqua passa in un canale naturale lungo 15 metri e, con un salto di 12 metri, si getta nella Bistonda, profonda circa 16 metri. Un ulteriore salto di 30 metri porta quindi a un fosso profondo 3 metri: il Bistondone. Nei pressi delle tre bistonde \u00e8 possibile trovare la buca Bistonda Vecchia, attualmente priva d'acqua. Poco pi\u00f9 a valle \u00e8 invece il Zoc Ruman, un bacino di 4 metri di profondit\u00e0 che presenta una cascata di 6 metri d\u2019altezza.\nAcqua Santa.\nNel 1574, durante la prima visita pastorale alla parrocchia di Caslino, l'arcivescovo di Milano e futuro santo Carlo Borromeo benedisse una fonte che, secondo la tradizione da quel momento fu costantemente alimentata da acqua limpidissima persino in periodi di siccit\u00e0. Per questa ragione, la fonte \u00e8 ancor oggi nota con il nome \"Acqua Santa\"."}
{"id": "28908", "revid": "1318658", "url": "https://it.wikipedia.org/wiki?curid=28908", "title": "Casnate con Bernate", "text": "Casnate con Bernate (\"Casn\u00e0a\" e \"Bern\u00e0a\" in dialetto brianzolo, : e ) \u00e8 un comune italiano di abitanti della provincia di Como in Lombardia. Il suo nome potrebbe derivare dal nome latino di persona \"Cassinus\" o \"Cassinius\" o dal termine \"castanea\", castagno, con l'aggiunta del suffisso -ate. La specifica identifica la sua posizione.\nGeografia fisica.\nBorgo agricolo delle Colline comasche, Casnate con Bernate \u00e8 ubicato in bella posizione sulle alture interne dell'anfiteatro morenico che si trova a sud di Como.\nL'unit\u00e0 territoriale attraversata dal fiume Seveso e dai suoi affluenti Rio Rossola e Spinarola, che nasce dal Fontanile in prossimit\u00e0 della scuola materna, \u00e8 costituita da due agglomerati, Casnate e Bernate, unificati nel 1937.\nOrigini del nome.\nLe origini dei toponimi \"Casnate\" e \"Bernate\" sono oggetto di discussione da parte degli studiosi, i quali hanno formulato diverse teorie, talora tra loro contrastanti.\nSe infatti alcuni (tra cui gli storici Cesare Cant\u00f9 e Maurizio Monti) identificano nel suffisso in \"\u2013ate\" un'origine celtica o comunque pre-romana, altri sostengono che la desinenza in questione derivi da un \"\u2013attes\", un suffisso etnico di probabile origine latina legato al periodo della romanizzazione dell'area subalpina.\nL'unico punto fermo \u00e8 che le pi\u00f9 antiche attestazioni dei toponimi si registrano nella met\u00e0 del XIII secolo, con le forme di Castenate e Brinate.\nStoria.\nStudi recenti e di carattere archeologico, darebbero a Casnate e Bernate origini pre-romana, soprattutto celtiche.\nCasnate fu uno dei pi\u00f9 antichi paesi appartenenti alla pieve di Fino Mornasco.\nNel codice dei canonici del Duomo di Como si afferma, infatti, che questo Comune era gi\u00e0 in piena efficienza nel 1297.\nSul suo territorio, poi, esiste ancora la contrada della Torre nella quale si innalza una costruzione a pianta quadrata, abbastanza sviluppata in altezza: con ogni probabilit\u00e0 essa \u00e8 ci\u00f2 che rimane di una torre di segnalazione che serviva a mettere in comunicazione il Castello di Vertemate con il Baradello. Durante il periodo della decennale guerra tra Como e Milano, Casnate insieme a tutta la pieve di Fino Mornasco venne occupata dai milanesi che successivamente dovettero lasciare questo territorio, quindi lo riconquistarono ed infine lo perdettero definitivamente allorch\u00e9 nel 1196 tutta la pieve venne attribuita alla giurisdizione del Comune di Como.\nLa Parrocchia di Casnate \u00e8 una delle pi\u00f9 antiche Chiese appartenenti alla pieve di Fino Mornasco: gi\u00e0 nel 1297 in un inventario dei beni appartenenti al capitolo del Duomo di Como \u00e8 citata una \"Ecclesia Sancti Ambrosii\" posta nel territorio di Casnate.\nPer molto tempo questa Parrocchia comprese anche Bernate, anche se in origine quest'ultimo abitato dipendeva dalla prevostura di Fino, ma la distanza che intercorreva tra i due Comuni, ed il disagio che ne derivava, spinsero i bernatesi a far presente la situazione al Vescono Archinti.\nTale annessione fu operante e dal 1601 al 1845 i due abitati dipesero dalla medesima parrocchia.\nDue sono le feste patronali: a Casnate il 17 gennaio si festeggia Sant'Antonio Abate, ed il 7 dicembre viene ricordato Sant'Ambrogio. A Bernate il 20 agosto si festeggia San Bernardo.\nI due paesi, situati in cima a due colli distanti fra loro qualche chilometro, hanno entrambi una storia molto antica: durante il secolo scorso, soprattutto a Bernate ma anche in tutto il territorio circostante, comprendente Casnate e molti paesi limitrofi, numerosi furono i ritrovamenti di urne, vasi, fibule di epoca preromana e varie altre testimonianze del periodo romano (fra cui una tomba e una dedica a Mercurio), premurosamente conservate dai conti Cigalini di Bernate e poi donate ai Musei Civici di Como. I legami con il capoluogo lariano sono sempre stati molto saldi: durante il Medioevo, sia a Casnate che a Bernate, i maggiori proprietari terrieri risultano essere la chiesa di S. Fedele, il Duomo e alcune nobili famiglie comasche, oltre all'abbazia di Vertemate, non molto distante dai due abitati. Questa stretta dipendenza da Como port\u00f2 a un diretto coinvolgimento dei due paesi nel corso della guerra contro i Milanesi, che, infatti, occuparono ripetutamente Casnate. Al termine del conflitto, Bernate e Casnate, appartenenti alla pieve di Fino Mornasco, furono definitivamente cedute a Como. In seguito, i beni delle famiglie comasche andarono sempre pi\u00f9 consolidandosi, soprattutto a Bernate, dove nel secolo XVI la famiglia Porta di Como possedeva la maggior parte delle propriet\u00e0 terriere: tale situazione \u00e8 rimasta pressoch\u00e9 invariata e, passati i beni Porta ai conti Cigalini prima e alla famiglia Rosales nel secolo scorso, ancora oggi la famiglia Rosales \u00e8 tra le pi\u00f9 importanti a Bernate, come testimonia il nome della frazione Bernate Rosales.\nL'antico comune di Bernate con Gussa, nel 1751 comprendeva anche la \u201cCassina del Doncione\u201d e la \u201cCassina della Guzza\u201d, quest\u2019ultima, originariamente parte del Corpo Santo della citt\u00e0 di Como, e in precedenza della comunit\u00e0 di Acquanegra. In epoca napoleonica, con gli interventi di concentrazione comunale, Bernate con Gussa fu aggregato dal 1808 al 1816 a Como, per poi tornate autonomo con la costituzione del Regno Lombardo-Veneto, assumendo successivamente il semplice nome di Bernate, a seguito della provvisoria aggregazione della Lombardia al Regno di Sardegna nel 1853. Alla costituzione nel 1861 del Regno d\u2019Italia, il comune mantenne la denominazione di Bernate fino al 1862, assumendo inizialmente quella di Bernate di Como (R.D. 16 novembre 1862, n. 990) e successivamente nel 1912 quella di Bernate Rosales (R.D. 12 luglio 1912, n. 814), dal nome di una tra le pi\u00f9 importanti famiglie locali proprietarie terriere.\nCasnate, anticamente citato come \"Castenate\", dipendeva dalla Citt\u00e0 di Como, come Coloniola, ricompreso nel quartiere di Porta San Lorenzo. Nel 1751 il comune non era infeudato e comprendeva la cascina di Baraggiola, con la quale fu successivamente denominata dal 1756, Casnate con Baraggiola, fino all'aggregazione dal 1808 al 1816 a Como, assumendo il semplice nome di Casnate, come avvenuto per Bernate, a seguito della provvisoria aggregazione della Lombardia al Regno di Sardegna nel 1853. I due comuni di Casnate e di Bernate Rosales furono soppressi e uniti in un unico comune il 1\u00ba luglio 1937, a partire dal successivo 10 ottobre, a seguito dell'entrata in vigore del R.D. N. 1594 del 1\u00ba luglio 1937.\nAbbandonata quasi del tutto l'agricoltura, l'economia casnatese, come del resto quella di Bernate, \u00e8 oggi impegnata sul settore secondario e terziario.\nSimboli.\nLo stemma del comune di Casnate con Bernate \u00e8 stato concesso con decreto del presidente della Repubblica del 12 ottobre 1987.\nLo stemma riunisce i simboli delle due realt\u00e0 cittadine: per Casnate, il ramoscello di castagno, alludente al nome del paese, riprodotto in un sigillo del XVI secolo conservato al Museo Civico di Como; per Bernate, il leone nero che era sostegno dell'arma gentilizia della famiglia Ordo\u00f1o de Rosales, che furono feudatari del luogo.\nMonumenti e luoghi d'interesse.\nArchitetture religiose.\nChiesa dei Santi Ambrogio e Antonio.\nAnticamente dedicata al solo Sant'Ambrogio, nel tardo Duecento la chiesa era alle dipendenze dell'arcidiocesi di Milano. Verso la fine dello stesso secolo, la \"ecclesia Sancti Ambrosii de Castenate\" fu menzionata nell'inventario dei beni del Capitolo del Duomo di Como.\"\" Al tempo della visita pastorale di Feliciano Ninguarda (1592), la chiesa, affidata a un vicecurato della pieve di Fino, risultava ancora intitolata al solo patrono milanese.\"\"\nAttuale parrocchiale di Casnate, la chiesa fu ristrutturata pi\u00f9 volte nel corso dei secoli.\"\" Particolarmente significativi furono gli interventi effettuati verso la fine del XVII secolo e le ristrutturazioni occorse tra il 1837 e il 1859,\"\" la penultima delle quali avvenuta a seguito di un crollo della chiesa, in quel tempo ancora in forme barocche\"\".Al 1908 risalgono le due vetrate in stile liberty, realizzate nelle due lunette in cima alle pareti di sinistra e di destra della chiesa. Nella vetrata del lato sinistro \u00e8 raffigurato Sant'Ambrogio,\"\" protagonista anche dell'affresco realizzato nel 1941 da Carlo Morgari, sulla parete destra del presbiterio.\"\" Allo stesso artista si deve anche il dipinto sulla parete opposta, dedicata a sant'Antonio Abate.\"\" "}
{"id": "28909", "revid": "1888309", "url": "https://it.wikipedia.org/wiki?curid=28909", "title": "Cassina Rizzardi", "text": "Cassina Rizzardi (\"Cassina\" in dialetto comasco : ) \u00e8 un comune italiano di abitanti della provincia di Como in Lombardia.\nOrigini del nome.\n\"Cassina\" \u00e8 un'espressione lombarda derivata dal vocabolo \"cascina\", mentre \"Rizzardi\" \u00e8 il nome dalla nobile famiglia comasca a cui vennero concessi i terreni attorno alla cascina.\nGeografia fisica.\nIl territorio di Cassina Rizzardi \u00e8 attraversato dal rio Livescia. Il torrente, che nasce in localit\u00e0 Monticello e scorre fino a Boffalora, segnando un tratto del confine comunale. Dopo esser entrato nel territorio di Fino Mornasco, la Livescia termina il suo percorso nel torrente Lura, del cui parco fa parte anche Cassina Rizzardi.\nStoria.\nA differenza di altri centri della zona del Finese, nel Medioevo Cassina Rizzardi non costituiva ancora un vero e proprio abitato. Tuttavia, la natura e la fertilit\u00e0 del luogo resero ambiti i terreni di Cassina, controllati da Enti ecclesiastici in epoca medioevale e, dopo la Riforma Teresiana, propriet\u00e0 quasi esclusiva di nobili.\nLa pi\u00f9 antica attestazione storica \u00e8 costituita dal documento, datato 1322, con cui il territorio fu infeudato alla famiglia Rizzardi.\"\" Successivamente, il feudo pass\u00f2 dapprima ai Lucini e in seguito ai Porro Lambertenghi.\"\"\nTra il XVI e il XVII secolo la terra di \"Cassina Rizzardi\" o \"Cassina Rizarda\" risulta essere compresa nella pieve di Fino, all'interno del Ducato di Milano.\nSempre compreso nella stessa pieve, nel 1751 il territorio del comune di Cassina Rizzardi risultava comprendere i cassinaggi di Molino e Molinello, oltre al territorio dei gi\u00e0 soppressi comuni di Boffalora, Monticello e Ronco.\nLe riforme di riorganizzazione amministrativa del Regno d'Italia napoleonico decretarono, per il comune di Cassina Rizzardi, dapprima un'annessione a Cadorago (1807) e, in seguito, uno spostamento nel territorio comunale di Fino (1812). La Restaurazione sancirono tuttavia l'abrogazione di tutti i decreti napoleonici e la ricostituzione di Cassina Rizzardi come entit\u00e0 comunale autonoma.\nLe acque dei torrenti presenti sul territorio furono sapientemente sfruttate nel corso dei secoli per il funzionamento di tre mulini a due pale e, probabilmente, usate dal conte Luigi Porro Lambertenghi per il primo esperimento di filanda a vapore nel 1815. Tra le molte descrizioni del luogo giunte a noi dall'Ottocento, Bianchi Giovini e Fabi forniscono un'immagine bucolica:In aggiunta alle piantagioni di viti e gelsi, la fertilit\u00e0 della terra consent\u00ec la rotazione delle coltivazioni di avena, segale, frumento e mais, oltre allo sviluppo di attivit\u00e0 zootecniche.\nNel 1860, la famiglia Porro Lambertenghi, a quel tempo proprietaria dell'omonima villa cassinese, ebbe un ruolo primario nel matrimonio di Garibaldi a Fino Mornasco, giunto nella zona con i suoi garibaldini nel maggio del 1859:Durante il pranzo di nozze, lo sposo abbandon\u00f2 la consorte insalutato ospite.\nDurante la ventosa notte del 14 marzo 1900, alle ore tre un incendio partito dalla Corte dei Balditt si estese rapidamente a tutto il paese, risparmiando solo la villa Porro Lambertenghi, il municipio e la chiesetta. La cronaca dell'episodio, riportata sul giornale \"La Provincia di Como\" del 15 marzo 1900, riporta di duecentotrenta persone rimaste senza casa, la maggior parte di esse tuttavia provviste di assicurazione.\nQuando il 27 agosto 1917 il marchese Giberto Porro Lambertenghi mor\u00ec in guerra, il testamento riport\u00f2 come erede la figlia Elena, pur tuttavia dichiarando: Il testamento sanc\u00ec inoltre il lascito della chiesetta al Comune di Cassina Rizzardi con l'obbligo di demolire il cavalcavia che la collegava alla villa.\nNel 2011 \u00e8 stato costruito il nuovo asilo comunale che fa parte del nuovo polo scolastico di Cassina Rizzardi. Sono inoltre incominciati anche i lavori di ristrutturazione del centro sportivo comunale partendo dai vecchi e logori spogliatoi che sono stati ampliati e ammordenati secondo gli standard dettati dalla FIGC.\nSociet\u00e0.\nEvoluzione demografica.\nDemografia pre-unitaria\nDemografia post-unitaria\nSport.\nDal 1974 Cassina Rizzardi ospita il Golf Club Monticello, progettato nell'omonima localit\u00e0 da Luigi Caccia Dominioni su un'area di circa 140 ettari.\nIl comune ha ospitato la residenza di Iv\u00e1n Ramiro C\u00f3rdoba, ex difensore dell' e della Nazionale colombiana di calcio."}
{"id": "28910", "revid": "1702319", "url": "https://it.wikipedia.org/wiki?curid=28910", "title": "Castelnuovo Bozzente", "text": "Castelnuovo Bozzente (\"Casteln\u00f6\u00f6f\" in dialetto comasco, della pronuncia locale: ) \u00e8 un comune italiano di 904 abitanti della provincia di Como in Lombardia, ricostituito nel 1948. Si chiam\u00f2 Castelnuovo Bazente dal 1863 al 1910; dal 1928 al 1948 fu aggregato a Beregazzo con Figliaro, formando un unico comune, denominato Mirabello Comasco.\nGeografia fisica.\nIdrografia.\nIl territorio \u00e8 attraversato da corsi d'acqua che scorrono in prevalenza da nord a sud, identificabili nel Torrente Bozzente (che nasce da un colle nei pressi del confine con la Svizzera\"\"), nel Fosso Gradaluso e in affluenti minori riconducibili all'Olona.\nGeomorfologia.\nDa un punto di vista morfologico, il territorio \u00e8 un pianalto, caratterizzato nei quadranti sud e ovest da un'area fortemente scavata da piccoli valli con prevalente orientamento nord-sud. Nei quadranti nord ed est presenta invece un andamento altimetrico pi\u00f9 dolce.\nStoria.\nGli \"Statuti delle acque e delle strade del contado di Milano fatti nel 1346\u201d riportano \u201cel locho da Castello Novo\u201d tra le localit\u00e0 che, nella pieve di Appiano, hanno in carico la manutenzione della \u201cstrata da Bol\u00e0\u201d.\nSempre incluso nella stessa pieve, ai tempi del Ducato di Milano il comune di Castelnuovo venne infeudato pi\u00f9 volte, dapprima alla famiglia Del Rio Noriega (1650) e in seguito, dopo alcuni passaggi di mano (tra cui gli Imbonati\"\"), alla famiglia dei conti Litta (1739), i quali mantennero le loro concessioni feudali fin'oltre la met\u00e0 del XVIII secolo.\nUn decreto di riorganizzazione del Regno d'Italia napoleonico datato 1807 sanc\u00ec l'aggregazione di Castelnuovo al comune di Binago, annessione che fu tuttavia abrogata con la Restaurazione.\nSuccessivamente alla creazione dello Stato Italiano, dal 1863 il comune di Castelnuovo utilizz\u00f2 la denominazione di Castelnuovo Bazente (ove \"Bazente\" costituiva una denominazione alternativa del torrente Bozzente\"\"), per assumere quella definitiva di Castelnuovo Bozzente nel 1910.\nUn Regio Decreto del 1928 sanc\u00ec l'annessione di Castelnuovo Bozzente venne al nuovo comune di Figliaro, per l'occasione ridenominato Mirabello Comasco. Per il ripristino dell'autonomia comunale di Castelnuovo Bozzente bisogn\u00f2 attendere fino al 1948.\nMonumenti e luoghi d'interesse.\nArchitetture religiose.\nLa Chiesa di San Martino Vescovo, che deve il suo aspetto attuale ad alcuni interventi realizzati tra il XVIII-XIX secolo, \u00e8 attestata come sede di una parrocchia della pieve di Appiano gi\u00e0 nel XVI secolo.\nArchitetture civili.\nIl territorio comunale di Castelnuovo Bozzente comprende una serie di cascine, casotti e roccoli che fanno parte del patrimonio edilizio rurale del Parco della pineta di Appiano Gentile e Tradate.\nSi tratta della Cascina Parco (ex Mayer) e della Cascina La Fagiana, strutture a corte gi\u00e0 attestate nel Catasto Teresiano, oltre a edifici di pi\u00f9 recente costruzione quali la Cascina Fabbrica, la Cascina Villanova, la Cascina Chiosa e l'Azienda Avicola Bosetti. Dell'elenco fanno parte anche il Roccolo del Marchese e il Casotto La Torretta.\nPresso il Roccolo del Marchese e la Cascina Fagiana si trovano due punti di vista panoramici.\nAmministrazione.\nAppartiene alla provincia di Como dal 1801."}
{"id": "28911", "revid": "1543377", "url": "https://it.wikipedia.org/wiki?curid=28911", "title": "Castiglione d'Intelvi", "text": "Castiglione d'Intelvi (\"Castion\" in dialetto comasco, trascrizione della pronuncia dialettale: ) \u00e8 una frazione italiana di 1.218 abitanti di Centro Valle Intelvi. Ha dato i natali nel 1701 all'ingegnere e cartografo Giovanni Battista Nolli.\nOrigini del nome.\nLe origini del toponimo \"Castiglione\" si rifanno alla presenza, sul territorio, di un antico castello. Antiche menzioni storiche del toponimo si ritrovano in almeno due documenti a cavallo tra i secoli X e XI: nel 987 \u00e8 infatti attestato come \"Castillione sito loco Entelano\", mentre un atto di compravendita del 1038 fa riferimento al \"loco Castelioni sita Intelano\".\nStoria.\nNel X secolo Castiglione d\u2019Intelvi veniva indicato come \"castrum\", per via della presenza di una fortificazione situata nell'attuale localit\u00e0 di La Torre.\nSuccessivamente alla Guerra decennale tra Como e Milano, Castiglione divent\u00f2 feudo di pertinenza dei Camozzi, che a La Torre costruirono un castello e una torre di cui oggi non restano altro che rovine. Alla Guerra decennale \u00e8 indirettamente legata la localit\u00e0 Visonzo, luogo natio di Giovanni Buono, annoverato tra i Magistri Antelami e costruttore di una macchina da guerra che permise ai comaschi di espugnare il castello di San Martino, situato nei pressi del Lago di Lugano.\nNel 1335, il \"comune de Castilliono\" faceva parte della cosiddetta pieve d'Intelvi.\nNel corso dei secoli, il domino su di Castiglione pass\u00f2 nelle mani di diverse famiglie. In un primo momento, l'investitura and\u00f2 ai Rusconi, signori del feudo della Valle Intelvi dal 1451 al 1570. In questo periodo, Castiglione segu\u00ec le sorti del resto della Lombardia, che nel 1527 pass\u00f2 nelle mani di Gian Giacomo Medici. Tra il 1583 e il 1713 feudo fu quindi di pertinenza della famiglia dei Marliani, autori di una casa-forte ancor'oggi visibile a Castiglione. Nel 1593 si registra una visita pastorale da parte del vescovo Feliciano Ninguarda.. Ai Marliani si avvicendarono infine i Riva Andreotti, a cui Castiglione risulta ancora infeudato nel 1751. Nello stesso anno, un documento del Ducato di Milano rivela come Castiglione fosse ancora inserito nella pieve d'Intelvi e comprendesse i cassinaggi di \"Cassina Tagliada\", Foscia, \"Molino di sopra\", \"Molina di sotto\" e \"Molino di mezzo\".\nDurante la dominazione austriaca sulla Lombardia, Castiglione fu capoluogo del mandamento della Valle Intelvi.\nUn decreto di riorganizzazione amministrativa del Regno d'Italia napoleonico datato 1807 sanc\u00ec l'annessione dei comuni di Blessagno ed uniti, Casasco e Cerano ed uniti in quello di Castiglione. La decisione fu tuttavia abrogata con la Restaurazione.\nIl 1\u00ba gennaio 2018 Castiglione divenne parte del neocostituito comune di Centro Valle Intelvi, comprensivo anche di Casasco d'Intelvi e di San Fedele Intelvi.\nSimboli.\nLo stemma del comune di Castiglione d'Intelvi era stato concesso con decreto del presidente della Repubblica del 24 aprile 1997.\nMonumenti e luoghi d'interesse.\nArchitetture religiose.\nChiesa di Santo Stefano.\nLa Chiesa di Santo Stefano, situata a Montronio, fu la prima chiesa battesimale dell\u2019intera Valle\"\". L'edificio, risalente al 1635, fu edificato sui resti di un\u2019antica chiesa plebana andata distrutta nel XVI secolo in seguito a uno straripamento del torrente Cazzola\". La dedicazione a Santo Stefano protomartire lascia supporre che l'antica chiesa un tempo a tre navate, fu edificata non prima del V secolo. La nuova chiesa fu consacrata dal vescovo Giambattista Mugiasca nel 1775.\"\nAl suo interno conserva affreschi di Carlo Innocenzo Carloni, oltre a paliotti in gesso ad opera dei maestri intelvesi,\" un altare del XVIII secolo in marmo e una pala Seicentesca. I dipinti della terza cappella sinistra sono inoltre attribuiti a Giulio Quaglio, mentre quelli della cappella che ospita il ciborio barocco in legno intarsiato sono di Onorato Andina (XIX secolo).\"\nChiesa di Sant'Agata.\nContrapposta alla chiesa di Santo Stefano si trova la Chiesa di Sant'Agata, piccolo edificio con facciata a capanna e impianto ad aula. All'interno, si presenta con due campate, di cui una contenente due nicchie e due cappelle a pianta rettangolare nella seconda, oltre che con un presbiterio a pianta quadrata decorato da Giulio Quaglio, autore anche di un paliotto in tela.\nOratorio della Madonna del Restello.\nDi Giulio Quaglio sono anche alcuni affreschi conservati nell'Oratorio della Madonna del Restello\"\", edificio a pianta ottagonale situato ai confini della localit\u00e0 La Torre, in posizione sottoelevata rispetto alla strada che porta verso Dizzasco. L'appellativo \"Restello\" si rif\u00e0 alla presenza di un \"restel\" (in dialetto: \"cancello\") il quale, secondo la devozione popolare, nel XVII secolo avrebbe difeso il paese dalla peste\"\". Al suo interno si trovano posto inoltre alcuni affreschi di Antonio Ferretti e un paliotto policromo realizzato dallo scagliolista Pietro Solari di Verna.\"\""}
{"id": "28912", "revid": "124718730", "url": "https://it.wikipedia.org/wiki?curid=28912", "title": "Cavallasca", "text": "Cavallasca (\"Cavalasca\" in dialetto comasco, della pronuncia locale: ) \u00e8 una frazione di abitanti del comune di San Fermo della Battaglia in provincia di Como, in Lombardia.\nGeografia fisica.\nCavallasca sorge nel mezzo di un sistema collinare tra Como e Varese, a una quota che oscilla attorno ai 400 m d\u2019altezza rispetto al livello del mare e che ha il suo picco nei 614 m della vetta del Monte Sasso, situato sul confine italo-svizzero. \nI rilievi su cui sorge il paese risultano essere gli ultimi verso la vallata del Po.\nIl sistema collinare \u00e8 costituito da rocce sedimentarie che hanno avuto origine in un accumulo di detriti di natura e dimensioni diverse, soprattutto gonfolite. Dal momento che tali elementi rocciosi sono tenuti insieme da una sorta di cemento naturale calcareo-ferrifero o siliceo, il terreno \u00e8 caratterizzato dall'infiltrazione di falde acquifere, prevalentemente di origine sorgiva. \nSul territorio sono note due sorgenti. La prima di esse nasce all\u2019Olcellera ed \u00e8 ricca di calcare contenente ferro e magnesio. La seconda, situata in localit\u00e0 Colombirolino sul pendio meridionale del Monte Sasso, d\u00e0 origine al fiume Seveso che da piccolo ruscello si trasforma, a poca distanza dalla chiesa parrocchiale un torrente che attraversa la strada provinciale e tutto il paese. Da Cavallasca, il Seveso prosegue poi in direzione sud-est verso il nuovo Ospedale Sant'Anna, per poi dirigersi verso la Brianza ove diventa un vero e proprio fiume che, nella zona nord di Milano, confuisce nel Naviglio della Martesana.\nOrigini del nome.\nSull'origine del toponimo \u201cCavallasca\u201d sono state formulate due ipotesi. Secondo la prima, il nome deriverebbe dal celtico e sarebbe la composizione delle parole \"kava\", ossia \"vangare/scavare\" e \"asgall\" (da \"asha\", cio\u00e8 \"rifugio\"). La seconda ipotesi, che prevede un'origine dal latino volgare, fa risalire l'origine al termine \"caballus\" (ossia \"cavallo\") con l'aggiunta della terminazione \u201casca\u201d o \u201casco\u201d tipica di localit\u00e0 poste in altura.\nStoria.\nIn seguito alla fondazione di Novum Comum, nel 59 a.C., da parte di Giulio Cesare, \u00e8 probabile che Cavallasca rientrasse tra le localit\u00e0 scelte dai patrizi romani per costruirvi le proprie ville.\nLa prima testimonianza certificata dell'esistenza di Cavallasca risale alla fine dell'XI secolo, quando l'ex-arciprete della chiesa di Cavallasca Guido Grimoldi fu elevato a vescovo di Como. \nTra il 1295 e il 1510 non si registrano particolari menzioni storiche di Cavallasca, che segu\u00ec le sorti di Como all'interno dello stato milanese prima dominato dai Visconti e poi dagli Sforza. Nel 1510\"\", Cavallasca fu colpita dai saccheggi attuati da parte delle truppe svizzere che avevano invaso la Lombardia. \nA partire dal 1526, con la dominazione spagnola sulla Lombardia, il territorio di Cavallasca visse circa due secoli di pace e stabilit\u00e0. \nNella met\u00e0 del XVI secolo, la nobile famiglia milanese degli Imbonati si stabil\u00ec a Cavallasca. Nel 1631 Giuseppe Maria Imbonati, nato a Cavallasca, estese le sue propriet\u00e0 insieme al fratello Carlo, che costru\u00ec \u201cVilla Imbonati\u201d. \nNel corso del XVIII secolo, Cavallasca fu scelta come luogo di residenza e villeggiatura anche da esponenti delle nobili famigli milanesi degli Archinto, dei Della Porta e dei Parravicino. \nNel 1859 Cavallasca ospit\u00f2 il quartier generale di Garibaldi, che a poco pi\u00f9 di 1 km dal centro fu impegnato nella battaglia di San Fermo. \nDurante la Prima guerra mondiale, Cavallasca fu uno dei perni difensivi d\u2019Italia per la difesa sul confine svizzero, mediante la costruzione di trincee sul Monte Sasso, molte delle quali ancora visibili all\u2019interno del Parco Regionale della Spina Verde. Le trincee fanno parte delle fortificazioni della Frontiera Nord, costruite per difendere il confine nord nel caso in cui gli imperi centrali, Austria e Germania, avessero tentato un attacco attraverso la neutrale Svizzera.\nDurante il periodo fascista, nel 1928, i comuni di Cavallasca, Par\u00e8 e Drezzo furono uniti in un unico complesso amministrativo chiamato Lieto Colle, nome suggerito da Margherita Sarfatti a Mussolini in uno dei frequenti soggiorni a Cavallasca. \nCavallasca torn\u00f2 comune autonomo nel 1956.\nA seguito di un referendum popolare, il 9 ottobre 2016 \u00e8 stato deciso lo scioglimento del comune, che \u00e8 stato incorporato tramite fusione per incorporazione a partire dal 1\u00ba gennaio 2017, nel limitrofo comune di San Fermo della Battaglia.\nDall'8 maggio 2017, Poste Italiane ha assegnato un nuovo cap a San Fermo della Battaglia e la relativa localit\u00e0 Cavallasca: 22042\nMonumenti e luoghi d'interesse.\nArchitetture civili.\nVilla Imbonati.\nUltimata nel 1656 (o 1651), Villa Imbonati fu arricchita di notazioni artistiche e munita di curiosi sistemi di ingegneria idraulica. \nSotto l'impulso degli Imbonati, nel XVIII secolo Villa Imbonati divenne un importante centro culturale. Nello specifico, il conte Giuseppe Maria Imbonati era solito ospitare presso la villa adunanze di illustri letterati appartenenti all'Accademia dei Trasformati, di cui egli era il mecenate. Tra gli ospiti della villa si ricordano Pietro Verri, Cesare Beccaria, Giuseppe Parini e Alessandro Manzoni. A questo periodo risale la pavimentazione a piccoli ciottoli del piano terra.\nAll'inizio dell'800, dagli Imbonati la propriet\u00e0 della villa pass\u00f2 agli esponenti della famiglia Butti. Tra di essi si ricorda Giuseppe Butti, detto anche \u201cPepp\u1edbt\u201d, sindaco di Cavallasca dal 1871 al 1894, il quale accolse don Pietro Buzzetti, importante parroco di Cavallasca e nipote di don Guanella. Giuseppe Butti inoltre ospit\u00f2 spesso in Villa Imbonati l\u2019amico Luigi Pirandello. La villa pass\u00f2 poi nelle mani del barone belga Bayet, a cui si deve la presenza di essenze esotiche nel giardino della villa. Villa Imbonati \u00e8 infatti circondata da un parco a terrazze composto da un giardino all'italiana, risalente alla met\u00e0 del Settecento, e da un giardino all'inglese, realizzato nei primi decenni del Novecento. All'interno del giardino trovano posto due esemplari storici di Liriodendron tulipifera e Catalpa bignonioides.\nInternamente, la villa presenta soffitti lignei di pregio, oltre a una serie di cicli pittorici parietali a tema mitologico e biblico. \nFino all'incorporazione con San Fermo della Battaglia, Villa Imbonati fu sede municipale e della Biblioteca Comunale di Cavallasca. \nArchitetture religiose.\nChiesa di San Michele Arcangelo.\nLa chiesa parrocchiale di Cavallasca, dedicata a San Michele Arcangelo, si presenta oggi nelle sue forme settecentesche e conserva al suo interno pregevoli dipinti del XVIII e XIX secolo. \nUn'attestazione dell'esistenza della chiesa si ha tuttavia gi\u00e0 verso la fine del XVI secolo, con la visita pastorale da parte del vescovo Ninguarda alle parrocchie della pieve di Zezio. Nel 1768, la visita pastorale da parte del vescovo Giambattista Mugiasca rivel\u00f2 come la giurisdizione religiosa della parrocchiale di Cavallasca si estendesse agli oratori pubblici dei Santi Carlo e Antonio di Padova in Sottovigna (di giuspatronato del conte Giuseppe Maria Imbonati), della Beata Vergine Maria Assunta in Cielo in localit\u00e0 Dasia (di giuspatronato del conte Nicol\u00f2 Porta di Como) e all\u2019oratorio privato sito in Villa Imbonati. \nAl suo interno, la chiesa conserva dipinti ottocenteschi e un altare marmoreo dotato di balaustra.\"\" \nOratorio di San Carlo Borromeo e Sant'Antonio da Padova.\nAlle spalle della chiesa di San Michele Arcangelo e di fronte a Villa imbonati si trova l'oratorio di San Carlo Borromeo e Sant'Antono di Padova. Al suo interno, l'oratorio conserva stucchi realizzati nella seconda met\u00e0 del XVII secolo da Agostino Silva, scultore di Morbio. Gli stucchi sono oggetto di una campagna di restauro avviata nel 2016.\nChiesa di San Rocco.\nDetta anche \"chiesetta dei pittori\", la chiesa di San Rocco si trova in localit\u00e0 Colombirolino, ai confini del Parco Regionale Spina Verde. \nLa chiesa costruita nel 1857 e consacrata l'anno successivo, fu eretta in sostituzione di una precedente cappelletta del 1826, situata nel luogo in cui erano stati sepolte le vittime della peste del 1630. Come testimoniato da una lapide collocata sopra al portale d'ingresso, la chiesa di San Rocco fu costruita come ex-voto in ringraziamento al fatto che, secondo la popolazione, l'intercessione dei morti per contagio nella suddetta pestilenza avrebbe nel corso dei secoli salvato l'abitato da altre epidemie.\nSopraelevata rispetto a livello stradale, la chiesa si trova in prossimit\u00e0 del corso del fiume Seveso.\nSi tratta di un edificio di color rosa, con quattro lesene gialle ai lati del portone d'ingresso. La facciata \u00e8 movimentata da due cavit\u00e0 blu, ognuna delle quali \u00e8 situata tra due delle lesene. La parte superiore della facciata termina con un frontone triangolare, al di sopra del quale si staglia un campanile a vela. I decori della porta sono in rame e rappresentano San Rocco. \nIl soprannome \"chiesetta dei pittori\" deriva dal fatto che, nel 1978, per decorare le 14 stazioni della Via Crucis, furono chiamati ben 14 diversi artisti."}
{"id": "28913", "revid": "84184", "url": "https://it.wikipedia.org/wiki?curid=28913", "title": "Cavargna", "text": "Cavargna (\"Cavargna\" in dialetto locale, : ) \u00e8 un comune italiano di 182 abitanti della provincia di Como in Lombardia.\nGeografia fisica.\nCavargna \u00e8 il pi\u00f9 alto comune della provincia di Como.\nIl territorio di Cavargna \u00e8 attraversato dal fiume Cuccio.\nStoria.\nDi origine preromana\"\" , nel Basso Medioevo Cavargna era inserito nella Pieve di Porlezza del Ducato di Milano, della quale il paese segu\u00ec le sorti fino alla fine del XVIII secolo.\nNel 1751 il territorio comunale di Cavargna comprendeva gi\u00e0 i cassinaggi di \u201cCassina Mondracco\u201d e \u201cCassina Vegnia\u201d.\nCome il resto della pieve di Porlezza, inizialmente Cavargna faceva parte della Riviera di Lecco. Quando poi, nel 1786, la Lombardia austriaca fu divisa in province, Cavargna, pur rimanendo inserito nella stessa pieve, fu aggregato alla provincia di Como.\nDurante il periodo napoleonico, nel 1801 il territorio di Cavargna fu in un primo momento aggregato al comune di Buggiolo, per poi recuperare l'autonomia comunale l'anno successivo. Un altro decreto napoleonico sanc\u00ec, nel 1812, l'accorpamento di Cavargna al comune di San Nazzaro, decisione che fu tuttavia abrogata con la Restaurazione. \nMonumenti e luoghi d'interesse.\nArchitetture religiose.\nChiese di San Lorenzo.\nLa vecchia chiesa di San Lorenzo, dotata di campanile e attestata nella pieve di Porlezza gi\u00e0 nel XIII secolo, fu elevata a parrocchiale nel 1575 su volont\u00e0 di Carlo Borromeo.\nPoco sotto al vecchio edificio religioso si fa notare un altro campanile: quello della nuova chiesa di San Lorenzo. Al suo interno, conserva una pala d'altare risalente al XVI secolo e una statua Quattrocentesca di San Lucio, entrambe provenienti dalla chiesetta dedicata a quest'ultimo\"\". \nChiesa di San Lucio.\nNei pressi del passo di San Lucio, situato a 1542 m.s.m. sul confine con la Svizzera, si trova l'omonimo oratorio, gi\u00e0 attestato nel XIII secolo e presso cui l'arcivescovo Carlo Borromeo in visita a Cavargna nel 1582 si ferm\u00f2 a pregare per quasi una giornata.\nAll'interno vi si conservano alcuni dipinti databili al XV-XVII secolo. L'oratorio ospita inoltre statua in legno quattrocesca che rappresenta il santo titolare, patrono dei casari.\nChiesa di Sant'Antonio da Padova.\nLa chiesetta di Sant'Antonio di Padova (XVII secolo) \u00e8 attestata come oratorio gi\u00e0 al tempo della visita pastorale del vescovo Pozzobonelli del 1751.\nCultura.\nDal 1982 Cavargna ospita il Museo della Valle, un museo etnografico sugli usi e costumi, sui mestieri e sulle tradizioni storiche del luogo. Tra le varie sezioni di cui il museo si compone, si registrano quella dedicata al lavoro dei magnani, quella sul fenomeno del contrabbando, quella relativa alle vecchie attivit\u00e0 minerarie e siderurgiche e quella sulla religiosit\u00e0 popolare, in particolare alla devozione a San Lucio di Cavargna.\nEconomia.\nSecondo una statistica del Centro Studi Sintesi di Mestre, che ogni anno stila una classifica in base alla \"ricchezza\" dei comuni italiani in base al reddito, Cavargna \u00e8 risultato il paese pi\u00f9 povero d'Italia nel 2006, con un reddito medio pro capite di circa 2.000 Euro. Questo per\u00f2 non \u00e8 dovuto alla povert\u00e0 del paese, ma al fatto che, essendo al confine con la Svizzera, la quasi totalit\u00e0 degli abitanti lavora in territorio elvetico e l\u00ec paga le tasse."}
{"id": "28914", "revid": "1888309", "url": "https://it.wikipedia.org/wiki?curid=28914", "title": "Cerano d'Intelvi", "text": "Cerano d'Intelvi (\"Sceran\" in dialetto comasco, : ) \u00e8 un comune italiano di 540 abitanti della provincia di Como in Lombardia. Fa parte della Comunit\u00e0 Montana Lario Intelvese.\nGeografia fisica.\nCerano si trova al centro della bassa valle d'Intelvi alla destra del torrente Telo, ramo che si getta nel Lario ad Argegno. \u00c8 adagiato a circa 600 metri di altitudine sulle falde del monte San Zeno, che spicca dalla parte verso il Lario per la sua forma conica in mezzo alla Valle, con l'Oratorio di San Zeno sulla cima del monte (consacrato nel 1215 e recentemente restaurato).\nStoria.\nNel primo trentennio del XII secolo il paese fu coinvolto nelle lotte fra Como e Milano, divenne feudo dei Camozzi nel secolo seguente e nel 1416 pass\u00f2 sotto la Signoria dei Rusconi di Como.\nGli annessi agli Statuti di Como del 1335 riportano Il \u201ccomune de Zerrano\u201d all'interno della pieve d\u2019Intelvi.\nNel Cinquecento le sue terre furono occupate da Gian Giacomo de' Medici come tutta la valle d'Intelvi, che dal 1583 fu feudo dei Marliani.\nNel 1644 il comune non faceva pi\u00f9 parte della pieve d'Intelvi, bens\u00ec nel territorio dei cosiddetti \"Cinque comuni della Mezena\", comprensivo anche di Casasco, Pigra, Schignano e di Mezzena (l'odierno comune di Dizzasco).\nNel 1647 il comune di Cerano ottenne la redenzione dall'infeudazione, fatto che comport\u00f2 l'istituzione di un pagamento quindecennale ancora in essere nel 1751, anno in cui Cerano, sempre essere inserito tra i Comuni della Mezzena, risulta comprendere anche i cassinaggi di Giuslino, Deglio e \u201cMonti e Molini\u201d.\nUn decreto di riorganizzazione amministrativa del Regno d'Italia napoleonico datato 1807 sanc\u00ec l'aggregazione del comune di Cerano in quello di San Fedele, decisione che fu tuttavia abrogata con la Restaurazione.\nNel 1862 il comune cambi\u00f2 la denominazione in \"Cerano d\u2019Intelvi\".\nMonumenti e luoghi d'interesse.\nArchitetture religiose.\nChiesa di San Tommaso.\nLa Parrocchiale di San Tommaso \u00e8 di origine romanica come lo \u00e8 il medievale campanile, chiamato Torre di Teodolinda, con lesene angolari e cordonature di archetti e dentelli ai piani. Si vuole costruita sui ruderi di un castello altomedioevale della regina, la cui corona gemmata appare nello stemma comunale. La navata conserva affreschi e tele di epoca barocca, una \"Crocifissione\" ad olio attribuita a Vincenzo Civerchio, stucchi dell'intelvese Diego Carloni e paliotti in scagliola\"\".\nChiesa dei Santi Quirico e Giulitta.\nLa chiesa dei Santi Quirico e Giulitta nella frazione di Veglio \u00e8 un imponente edificio che s'innalza su una piccola altura fuori dal centro abitato. La chiesa ha linee barocche sia all'esterno che nella decorazion interna delle cappelle. La navata \u00e8 ornata da un altare in stucchi della scuola di Diego Carloni e da una tela attribuita a Giulio Quaglio. Nascosta dietro la prima cappella laterale a destra \u00e8 possibile ammirare quel che resta della chiesa medievale della primitiva abside romanica del XII secolo\"\" con lesene arricchite da semicolonne, finestrelle a doppia strombatura e coronameno di archetti e dentelli. Sulle sue pareti si possono ammirare i pi\u00f9 antichi affreschi della valle, databili al XIV secolo, raffiguranti scene della Passione di Cristo. Quattrocentesche sono le raffigurazioni dei quattro \"Dottori della Chiesa\". La chiesa \u00e8 inoltre arricchita da stucchi policromi di Diego Carloni\"\".\nChiesa di San Zeno.\nLa chiesa di San Zeno fu eretta nel XII secolo sulla cima del monte omonimo per sciogliere un voto fatto nel momento del pericolo, da un gruppo di maestri comacini che, tornando alla loro valle da Verona dove lavoravano alla Basilica di San Zeno, furono sorpresi da una burrasca sul lago. Colpita da un fulmine a met\u00e0 degli anni '50 del XX secolo che ne distrusse il campanile e parte del tetto, la chiesa \u00e8 rimasta allo stato di rudere per molti anni. Grazie al lavoro di un comitato, il \"Comitato pro San Zeno - Una chiesa per il III millennio\", la chiesa \u00e8 stata nuovamente ricostruita e restituita al culto nell'anno 2000; da segnalare che sulla finestra della facciata principale della chiesa \u00e8 stata collocata una nuova campana, detta la \"campana dei giovani\", benedetta in piazza San Pietro il giorno 27 maggio 1998 da Giovanni Paolo II. Nel mese di luglio 2013 si sono iniziati i lavori per la ricostruzione dell'eremo adiacente alla chiesa, terminati l'anno successivo. Il 22 agosto 2015 la chiesa \u00e8 stata riconsacrata con una solenne cerimonia presieduta dal vescovo di Como Diego Coletti.\nArchitetture civili.\nIl paese conserva ancora fra le case portali medievali e la Corte Cometti con il suo porticato romanico e i graffiti secenteschi.\"\"\nSociet\u00e0.\nEvoluzione demografica.\nDemografia pre-unitaria\nDemografia unitaria\nGeografia antropica.\nFrazioni di Cerano: Giuslino, Rifugio, Prabello, Veglio"}
{"id": "28915", "revid": "73843", "url": "https://it.wikipedia.org/wiki?curid=28915", "title": "Cermenate", "text": "Cermenate (\"Cermenaa\" in dialetto brianzolo, : ) \u00e8 un comune italiano di abitanti della provincia di Como in Lombardia.\nGeografia fisica.\nCermenate si trova a un'altitudine di 297 metri s.l.m. (minimo 245 metri, massimo 333 metri con un'escursione di 88 metri), e confina a sud con Lentate sul Seveso, a nord con Vertemate con Minoprio, a ovest con Bregnano, a est con Cant\u00f9.\nStoria.\nPreistoria ed et\u00e0 antica.\nLe pi\u00f9 antiche testimonianze della presenza umana nel territorio di Cermenate consistono in alcuni reperti di asce, fibule e pendagli databili all'et\u00e0 del bronzo. Inoltre, il ritrovamento di oggetti sepolcrali quali vasellame, un ago in oro e monete con l'effige di Vespasiano\"\" presso le localit\u00e0 di Freghera e Fossarone, lasciano intendere la presenza di un grosso \"vicus\" o almeno di un \"pagus\" in epoca romana. Allo stesso periodo si fa risalire la costruzione di una fornace, nominata in alcuni documenti medievali nel contesto di una localit\u00e0 chiamata, appunto, \"ad furnacem\".\nI reperti sono emersi durante alcune campagne di scavo effettuate nel 1891, nel 1905 e nel 1924\".\"\nMedioevo.\nIn et\u00e0 altomedievale Cermenate fu a capo di una pieve della Diocesi di Como, mentre durante il periodo carolingio il centro rientr\u00f2 nella sfera di competenza amministrativa del Contado del Seprio.\nLa posizione geografica lungo l'asse Milano-Como implic\u00f2 un coinvolgimento diretto di Cermenate nelle sanguinose che nel XIII secolo videro il comune meneghino contrapposto a quello lariano, a tal punto che il paese fu distrutto pi\u00f9 volte durante la Guerra decennale. Legata al conflitto \u00e8 anche la figura di Ardizzone da Cermenate, che nel 1126 si distinse per il suo valore durante un fallito attacco dei comaschi alle truppe milanesi (probabilmente avvenuto in localit\u00e0 \"Batt\u00f9\"), andato in fumo per il tradimento di un loro condottiero chiamato Alberico da Bregnano.\nNel 1162, Cermenate si schier\u00f2 al fianco di Federico Barbarossa nella distruzione di Milano.\"\" In seguito alla pace di Como (1196), che in scia alla pace di Costanza si propose l'obiettivo di porre un termine alle dispute riemerse tra comaschi e milanesi, Cermenate entr\u00f2 a far parte delle dipendenze amministrative della citt\u00e0 lariana.\nSotto il profilo religioso, il paese faceva gi\u00e0 parte delle dipendenze di Como, in quanto da tempo appartenenteva alla pieve di Fino, entro cui Cermenate risult\u00f2 inserita fino alla seconda met\u00e0 del XVIII secolo.\nDatata 1 marzo 1222 \u00e8 una richiesta di risarcimento danni formulata da alcuni mercanti di Lille, derubati dei loro averi mentre transitavano dalla localit\u00e0 Montesordo, ove esisteva un ospizio per pellegrini.\"\"\nNel Duecento il \"comune de Cermenate\" \u00e8 attestato come entit\u00e0 autonoma. Quando nella seconda met\u00e0 del secolo il territorio comasco fu infiammato dalle dispute tra i Torriani e i Visconti, l'altura di Cermenate tuttora chiamata \u201cDel castello\" ospit\u00f2 una fortificazione che nel XIV secolo divenne propriet\u00e0 viscontea.\nAttorno al 1280 il comune diede i natali al notaio Giovanni da Cermenate, storico delle vicende di Milano dal 1307 al 1313\"\".\nDall'et\u00e0 moderna ai giorni nostri.\nNel 1516 Cermenate fu oggetto di razzie da parte delle truppe di Francesco I di Francia, impegnate nell'assedio di Milano.\nNel XVII secolo, il territorio di Cermenate, che contava 81 \"fuochi, confinava con le comunit\u00e0 di Lavizzara, Montesordo e Santa Croce, quest'ultima feudo dei cavalieri di Gerusalemme.\"\"\nNel 1751 il comune di Cermenate risulta essersi redento dall'infeudazione e, per questo, soggetto a un pagamento quindecennale. Nello stesso anno il territorio comunale comprendeva i cassinaggi di \"Cassina Lavizara\" (che nel XVII secolo costituiva un comune costituito da cinque famiglie i cui capi si alternavano ogni mese nella carica di console) e di \"Cassina Santa Croce\" (che nel XVII secolo era un feudo dei Cavalieri di Gerusalemme).\nNella seconda met\u00e0 del Settecento, Cermenate fu caratterizzato dall'introduzione dei bachi da seta e dallo sviluppo del comparto delle tessiture seriche.\nUn decreto di riorganizzazione amministrativa del Regno d'Italia napoleonico datato 1807 sanc\u00ec l'annessione del comune di Asnago, che tra il 1705 e la seconda met\u00e0 del XVIII secolo era stato infeudato dalla famiglia Porro. La decisione napoleonica fu tuttavia abrogata con la Restaurazione.\nDurante il Regno Lombardo-Veneto, nel 1844 il comune di Cermenate allarg\u00f2 i propri confini alla frazione Montesordo, che fino ad allora faceva parte del territorio di Asnago e che nel Medioevo aveva ospitato una residenza familiare di Giovanni Maria Visconti e un \"hospitalis\" per pellegrini gestito da frati.\nTra la fine dell'Ottocento e i l'inizio del Novecento si registr\u00f2 un importante fenomeno di emigrazione oltreoceano da parte degli abitanti di Cermenate.\nNel 1928 il comune di Asnago venne definitivamente riaggregato al comune di Cermenate (R.D. 2 dicembre 1928, n. 3019).\nSimboli.\nLo stemma del Comune di Cermenate \u00e8 stato riconosciuto con decreto del capo del governo del 10 febbraio 1929.\nMonumenti e luoghi d'interesse.\nArchitetture religiose.\nChiesa dei Santi Vito e Modesto.\nNel centro di Cermenate si trova la chiesa dei Santi Vito e Modesto, attestata come cappella all'interno della pieve di Fino sin dalla fine del XIII secolo e sede di una parrocchia gi\u00e0 nel XVI secolo. La chiesa fu oggetto d'importanti interventi architettonici tra il XVII secolo e la seconda met\u00e0 del Settecento.\nChiesa di San Vincenzo.\nDedicata a San Vincenzo, raffigurato in \"gloria\" in un affresco al centro della navata, la chiesa \u00e8 gi\u00e0 attestata nel XIII secolo. Caduta in rovina durante il Cinquecento, sul finire del secolo fu oggetto di importanti interventi di ristrutturazione, caldeggiati dai vescovi Giovanni Francesco Bonomi (1578) e Feliciano Ninguarda (1592). Alla met\u00e0 del secolo successivo risalgono l'altare maggiore, le decorazioni della cappella di sinistra (in stile barocco) e gli affreschi della volta. Al suo interno, la chiesa presenta affreschi del Conconi. Il 13 aprile 1936, al termine di circa un anno di lavori di consolidamento strutturale degli esterni il vescovo Alessandro Macchi elev\u00f2 la chiesa a Santuario del Crocefisso. Tale titolazione \u00e8 legato alla presenza, al di sopra di un paliotto sull'altare maggiore, di un crocifisso ligneo seicentesco di probabile origine iberica. La scultura caratterizzata dalla presenza di una testa mobile. Il presbiterio \u00e8 coronato da una volta a botte decorata da una \"Trinit\u00e0\" affrescata. Sulle pareti laterali del presbiterio trovano posto, su lati opposti, dipinti raffiguranti una \"Madonna di Loreto\" e una \"Deposizione\".\nSull'unica navata della chiesa si innestano due cappelle laterali. Nella cappella di destra trovano posto un dipinto di una \"Madonna con san Brunone\" e, in una nicchia ricavata dall'antica sacrestia, un affresco raffigurante \"San Bernardino con la Madonna e il Bambino\", opera datata 1473 e attribuita o a Bernardo Zenale o al Bergognone. Sull'affresco, originariamente collocato all'interno dell'odierna casa delle suore di Santa Dorotea, campeggia uno stemma che richiama l'emblema del comune di Cermenate. Nella cappella di sinistra, dedicata alla Passione, si conservano una \"Piet\u00e0\" lignea e numerosi affreschi.\nChiesa dei Santi Pietro e Paolo.\nLa chiesa dei Santi Pietro e Paolo ad Asnago, attestata alternatamente come parrocchia o viceparrocchia nei secoli XVII e XVIII, deve il suo aspetto attuale ad alcuni interventi realizzati tra la fine del XVI secolo e il XIX secolo.\nArchitetture civili.\nVilla Clerici.\nII parco Scalabrini un tempo era lo splendido giardino di villa Clerici, oggi tornata al fascino antico grazie all'opera di restauro del Comune di Cermenate.\nLe notizie riguardanti la villa risalgono alla famiglia Porro che nel 1416, dopo aver comperato dagli spagnoli il titolo di marchesi, la fece costruire. Per quattro secoli i suoi discendenti vissero felici in questo luogo ricco di bellezze architettoniche e naturali.\nNel XIX secolo la propriet\u00e0 pass\u00f2 alla famiglia Rospini-Clerici che la ristruttur\u00f2 e pot\u00e9 godere, anche se per breve tempo, della sua amenit\u00e0.\nL'intero isolato poi fu acquistato dall'ordine religioso degli Scalabrini O'Brien con l'obiettivo di trasformarlo in un accogliente collegio per giovani. \nLa villa ottocentesca \u00e8 ora la sede degli uffici comunali: nel 1977 il Comune infatti ha avuto l'idea di rivalutare un patrimonio che rischiava di andare perduto. Il restauro interno ha riportato al loro antico splendore soffitti, stucchi, affreschi, camini e arredi.\nVilla Coquio.\nL'esistenza della villa \u00e8 documentata sin dalla fine del Cinquecento; apparteneva a un ramo della famiglia Coquio, che possedeva un palazzo in Como e che utilizzava la villa di Cermenate come residenza di campagna. La villa appartenne alla famiglia Coquio fino al 1770 per poi passare nelle mani di Claudio Gaggi, con la clausola di assumere il cognome Coquio, in modo da continuare - almeno nominalmente - il ramo familiare. Nel 1836 la famiglia Gaggi vendette il palazzo di Como eleggendo la villa di Cermenate a propria stabile dimora. Nel 1873 la propriet\u00e0 passa nelle mani della famiglia Moreschi (ancora oggi presente e residente), mediante il matrimonio di Luigia Gaggi con Nicola Moreschi (sindaco di Cermenate dal 1902 al 1905). Morti i genitori, subentrarono i figli, tra i quali Carlo Moreschi, esimio scienziato cui \u00e8 dedicata la lapide posta in facciata sulla omonima via.\nVilla Rospini.\nNel Settecento in luogo della villa esistevano tre \"case in affitto\", appartenenti ai Porro di Asnago e ai Gaggi-Coquio. In seguito la propriet\u00e0 pervenne ai Rospini, i quali nel 1830 realizzarono anche un grande portico a uso filanda. Come si pu\u00f2 vedere ancora oggi, la villa, gli ambienti rustici e la filanda si articolavano attorno alla corte nobile, andando a occupare un intero isolato; il giardino, cinto da muro sorgeva dall'altra parte della contrada di San Vito.\nVilla Porro.\nL'esistenza della villa \u00e8 documentata sin dalla fine del '500. Fino all'800 appartenne alla famiglia Porro-Carcano che possedeva gran parte delle propriet\u00e0 immobiliari in localit\u00e0 Asnago. Nel 1990-92 \u00e8 stata quasi completamente distrutta, per lasciare spazio a un nuovo complesso residenziale. Rimangono l'Oratorio privato dei Porro e uno splendido giardino che digrada verso la valle del Seveso.\nPonte della Barona.\nIn localit\u00e0 Parmunt, poco oltre la chiesa di San Vincenzo, lungo via Moreschi, sorge un piccolo ponte a uso privato. Quello visibile attualmente fu realizzato nel 1847-48, dopo che venne demolito il preesistente ponte. Il nome \"della Barona\" deriva dalla proprietaria del Settecento, la baronessa Marianna Azzola Porta. All'epoca il ponte fungeva da collegamento tra la propriet\u00e0 privata della baronessa e i terreni agricoli a essa annessi. L'angustia del vecchio ponte e la ripidit\u00e0 della strada rendevano tuttavia particolarmente difficoltoso il transito dei carri, soprattutto nel periodo invernale. Gi\u00e0 nel 1833 si avanz\u00f2 il progetto di demolire il vecchio ponte, allargare la strada e costruirne uno pi\u00f9 ampio, ma affinch\u00e9 tale progetto divenisse realt\u00e0, si dovette attendere la morte della baronessa Azzola Porta, decisamente contraria all'intervento.\nEx-asilo infantile Giuseppe Garbagnati.\nContemporaneamente alla costruzione dell'Asilo \"Sant'Elia\" di Giuseppe Terragni, verso la met\u00e0 degli anni Trenta il comune di Cermenate commission\u00f2 a Cesare Cataneo la realizzazione, ad Asnago, di un asilo per l'infanzia destinato ad ospitare cinquanta bambini. Completato nel 1937 in stile razionalista, l'edificio risult\u00f2 costare molto meno rispetto all'asilo del Terragni. L'edificio present\u00f2 inoltre scelte progettuali che, pensate in collaborazione con Carlo e Luigi Origoni, erano caratterizzate da un'attenzione estrema per i dettagli, come ad esempio il dimensionamento dei serramenti e dei parapetti in funzione delle esigenze visive dei bambini.\nSociet\u00e0.\nEvoluzione demografica.\nDemografia pre-unitaria\nDemografia post-unitaria\nCultura.\nMedia.\nRadio.\nA Cermenate nacque, nel 1978, una delle pi\u00f9 importanti stazioni radiofoniche della provincia di Como: Happy Radio. Si trattava di una radio dichiaratamente commerciale, con un format musicale di grande impatto sui giovani. Il grande successo riscontrato, sia a livello di ascolto sia di raccolta pubblicitaria, spinsero l'editore Argine a trasferire la sede nella pi\u00f9 importante Saronno. L'emittente prosper\u00f2 fino a tutta la prima met\u00e0 degli anni ottanta, finch\u00e9 il consolidamento dei network nazionali spinse alla chiusura dell'iniziativa con la cessione dell'importante impianto di radiodiffusione a 94,500\u00a0MHz di Brunate (che garantiva una diffusione sulle province di Como, Milano, Varese, Pavia, Novara, Vercelli, Alessandria e sulla Svizzera italiana) alla stazione nazionale RDS\nCinema.\nCermenate viene citata nel film \"Una vita difficile\" di Dino Risi in un dialogo tra il personaggio interpretato da Alberto Sordi e la suocera settentrionale:\nIniziative\nEconomia.\nIn seguito alla crisi del comparto tessile avvenuta nella seconda met\u00e0 del XX secolo, il territorio Cermenate ha assistito allo sviluppo di importanti industrie di carattere nazionale e multinazionale, oltre a una serie attivit\u00e0 artigianali e a un progressivo aumento del traffico di pendolari diretti verso Milano.\nUna delle risorse principali dell'economia di Cermenate \u00e8 costituita dallo stabilimento della multinazionale Bolton Group che inscatola la Simmenthal, il tonno Rio Mare e Palmera, venduti in tutto il mondo."}
{"id": "28916", "revid": "37401", "url": "https://it.wikipedia.org/wiki?curid=28916", "title": "Cernobbio", "text": "Cernobbio (\"Cern\u00f2bi\" in dialetto comasco, : ) \u00e8 un comune italiano di abitanti della provincia di Como in Lombardia.\nData la sua posizione sul lago di Como, \u00e8 una rinomata localit\u00e0 turistica di livello internazionale. Vi ha sede il famoso centro congressuale-espositivo di Villa Erba.\nGeografia fisica.\nIl comune \u00e8 sito sulla sponda occidentale del Lario e ha un territorio in gran parte montagnoso che raggiunge i 1 325 m s.l.m. in corrispondenza della vetta del monte Bisbino, raggiungibile con una carrozzabile.\nIl corso d'acqua pi\u00f9 rilevante del territorio comunale \u00e8 il Breggia, la cui foce si trova al confine sud-orientale del territorio comunale.\nInoltre, l'orografia comunale \u00e8 solcata dalle valli di quattro torrenti minori: il \"Cosio\", il \"Cosera\", il \"Colletta\" e il \"Garrovo\". \nIl Cosio, che nasce alla base del \"Sass di Crinn\", dopo un breve tratto nel territorio comunale di Cernobbio entra in quello di Maslianico; esso \u00e8 stato per lungo tempo una delle fonti principali di alimentazione dell'acquedotto comunale prima della privatizzazione e del cambio di servizio a favore della ex ACSM. \nIl Cosera e il Coletta confluiscono in un unico torrente nei pressi del ponte stradale a fianco del posteggio del complesso scolastico di Campo Solare, creando il \"Greggio\" che dopo le ripide cascate tra la caserma dei Carabinieri e Stimianico, \u00e8 stato interrato in epoche differenti per creare le attuali via Volta e via Luigi Erba (strada del mercato del mercoled\u00ec) prima (anni venti/trenta) e il posteggio in prossimit\u00e0 del Terzo Crotto (anni 1998/2002). Protagonista di una piena eccezionale che, il 27 luglio 2021, provoc\u00f2 allagamenti e smottamenti, il Greggio riaffiora in superficie nei pressi della \"Riva\", dove sfocia nel Lago di Como tra l'imbarcadero e il Lido.\nIl Garrovo percorre il suo tratto terminale a fianco del muro del Parco di Villa d'Este, e sfocia nel lago proprio all'interno di tale propriet\u00e0.\nOrigini del nome.\nSecondo una prima ipotesi, il toponimo sarebbe legato al monastero di benedettine, dedicato all'Assunta, fondato da Maiolo di Cluny nel X secolo\"\". Dalle case raggruppate attorno al convento, il cosiddetto cenobio (\"Coenobium\"), avrebbe cos\u00ec costituito il primo nucleo dell'odierna Cernobbio\".\"\nUna seconda ipotesi fanno derivare il toponimo da \"Cernobulum\", variante di \"cerniculum\" (setaccio), a indicare un luogo situato in cui la sabbia da costruzione veniva separata dalla ghiaia.\"\"\nStoria.\nDa Cernobbio, in epoca romana, passava la \"via Regina\", strada romana che collegava il porto fluviale di \"Cremona\" (la moderna Cremona) con \"Clavenna\" (Chiavenna) passando da \"Mediolanum\" (Milano). Durante il Medioevo Cernobbio fu uno dei centri pescherecci pi\u00f9 fiorenti del contado di Como, dotato di podest\u00e0 e leggi proprie.\nIl 1284 vide l'aggregazione di Cernobbio ai borghi di Como, la base per quei \"Corpi Santi\" entro cui Cernobbio, dal XVI secolo al 1756, pot\u00e9 godere di una certa autonomia. Gli annessi agli Statuti di Como del 1335 riportano gli uomini \"de Cernobio\" come coloro ai quali spetta la manutenzione del tratto di via Regina che andava dal capo del \"pontis de Brezia versus Cernobium\" fino \"ad pontem de cantono de Cernobio\".\nNel 1432 l'assedio e la distruzione del paese da parte del legionario Vincenzo Vegio diede via a una prima fase di declino. L'attacco, come riferisce lo storico Benedetto Giovio nella sua \u201cHistoria Patria\u201d, avvenne su ordine dell'allora signore di Como e di Milano Filippo Maria Visconti in risposta alla liberazione di alcuni cittadini di Cernobbio debitori del fisco imprigionati a Bellagio.\"\"\nNel 1522, durante la guerra franco-spagnola, Cernobbio, alleata di Como, sub\u00ec i saccheggi e gli attacchi delle terre del lago, in particolare da parte della potentissima Torno.\nCernobbio non venne risparmiata nemmeno dalla peste, e anzi fu uno dei centri pi\u00f9 colpiti. In particolare nel 1630 la citt\u00e0 raggiunse il minimo storico di 190 abitanti.\nDurante il corso del '700, Cernobbio sopravvive come villaggio di pescatori.\nUn decreto di riorganizzazione amministrativa del Regno d'Italia napoleonico datato 1807 sanc\u00ec l'aggregazione di Cernobbio al comune di Como, decisione che fu tuttavia abrogata con la Restaurazione.\nPer vedere un cambiamento nella natura di Cernobbio come centro dedito alla pesca bisogna aspettare i primi decenni dell'Ottocento quando il costume della villeggiatura si diffonde anche tra le classi della borghesia. Per riqualificare il paese in senso turistico vennero apportate significative migliorie alla viabilit\u00e0. In particolare venne perfezionato l'accesso alla provinciale Regina e ampliato l'ingresso al paese ora divenuto via di traffico commerciale e transito delle carrozze dei signori.\nA dare il via alla definitiva trasformazione del paese \u00e8 per\u00f2 la fondazione nel 1872 delle Tessiture Bernasconi. La loro espansione negli anni successivi trasform\u00f2 il volto urbanistico e sociale della citt\u00e0, con la creazione di una cittadella della seta che comprendeva il complesso della fabbrica, gli uffici e gli alloggi per i dipendenti. L'area costituisce uno dei pochi siti di archeologia industriale del comasco. Sempre su iniziativa di Davide Bernasconi, fondatore delle tessiture, vennero costruiti nel 1881 anche l'\u201cAsilo infantile Bernasconi\u201d e nel 1906 Villa Bernasconi, opera dell'architetto Alfredo Campanini.\nNel 1929 il territorio comunale di Cernobbio venne allargato mediante l'aggregazione dei soppressi comuni di Piazza Santo Stefano e Rovenna\nDurante la seconda guerra mondiale, Cernobbio diventa la zona prescelta per l'acquartieramento degli alti gerarchi del III Reich in quanto pi\u00f9 riparata dalle incursioni aeree su Milano. Villa Erba diventa il perno del deposito militare del Comando militare germanico, e l'albergo Regina Olga viene trasformato in quartier generale degli alti funzionari del governo germanico. Villa d'Este viene destinata a ospedale militare.\nI sentieri di montagna che collegavano Cernobbio alla Svizzera videro in quegli anni un numeroso passaggio clandestino di fuggitivi, coadiuvato dalla popolazione locale. Importante fu in particolare l'azione di don Umberto Marmori, prevosto di Cernobbio, poi arrestato nel gennaio 1944 dalle SS e imprigionato nel carcere di San Vittore a Milano.\nDopo gli anni quaranta del Novecento la crescita cernobbiese aument\u00f2 bruscamente e si venne a creare una conurbazione molto ampia tanto che, negli anni d'oro italiani, Cernobbio divenne ambita meta turistica, sviluppando le proprie strutture ricettive. La notoriet\u00e0 del comune aumenta a livello mondiale a partire dal 1975, quando lo studio di consulenza aziendale Ambrosetti inizia ad organizzare, all'albergo Villa d'Este, il proprio forum politico-economico internazionale, presto divenuto informalmente noto come \"Forum di Cernobbio\".\nCon decreto del 24 maggio 2005 il Presidente della Repubblica Carlo Azeglio Ciampi ha conferito a Cernobbio il titolo di citt\u00e0.\nStemma.\n\"Drago rampante in campo giallo con fondo azzurro sormontato da corona\".\nLo stemma fu concesso con il R.D. 26 settembre 1932, che cos\u00ec lo blasona: \"\"D\u2019oro, al drago alato e caudato, di rosso, poggiante le zampe sul terreno al naturale uscente da un mare d\u2019azzurro. Ornamenti esteriori da Comune\"\u201d.\nA seguito dell'elevazione al titolo di citt\u00e0, Cernobbio ha diritto di sostituire nello stemma la corona di comune con quella propria del rango di citt\u00e0.\nSociet\u00e0.\nEvoluzione demografica.\nDemografia pre-unitaria\nDemografia post-unitaria\nEconomia.\nPer anni Cernobbio ha coltivato una vocazione turistica, aiutata dalla presenza di un hotel di classe, Villa d'Este, che ha tuttora importanza a livello di sede di convegni.\nArtigianato.\nNel settore dell'artigianato \u00e8 diffusa e pregiata la lavorazione dell'argento, finalizzata alla produzione di oggetti in stile tradizionale.\nGeografia antropica.\nA Cernobbio si aggiungono parecchie frazioni (tra parentesi il nome in dialetto comasco): in piano troviamo San Giuseppe (\"San Gi\u00fcsepp\") e Mornello (\"Murnell\"), in collina bassa, Piazza Santo Stefano (\"Piaza\"), Casnedo (\"Casnee\"), Olzino (\"Vulzin\"), Stimianico (\"Stimianich\"), Sant'Andrea, Garotto (\"Garott\"); in collina alta, Gentrino (\"Gentrin\"), Stomaino (\"Stumain\"), Toldino (\"Tuldin\"), Rovenna (\"Ruena\"). Frazioni montane: Madrona (\"Madr\u00f6na\"), Duello (\"Duell\"), Pievenello (\"Pievenell\"), Piazzola (\"Piaz\u00f6la\"), \"B\u00f6cc\". Parecchie poi le localit\u00e0 montane sparse; tra le principali: Scarone (\"Scarun\"), Alpetto Gombee (\"Alpet Gumbee\"), Alvegia, Alpe Garzegallo (\"Garzegall\").\nLa parrocchia di Cernobbio fa parte della Comunit\u00e0 della Beata Vergine del Bisbino.\nDa Cernobbio, sul confine con Como, ha inizio l'ininterrotta sequenza di sontuose ville e lussureggianti parchi che rendono famosa la sponda occidentale del Lario.\nUrbanistica.\nIl nucleo medievale e la riva.\nIl centro di Cernobbio si sviluppa lungo le rive del lago, comprendendo il nucleo medievale e l'area comunemente denominata \"la riva\": un'ampia area in riva al lago dove \u00e8 situato (dopo l'accordo tra Comune e Societ\u00e0 di navigazione nel 1887) l'attracco della Navigazione del Lago di Como.\nFin dall'inizio dell'Ottocento \"la riva\" incominci\u00f2 a essere uno dei principali luoghi turistici, e non appena le risorse lo consentirono si miglior\u00f2 l'accesso alla zona e la pavimentazione dell'area rendendola percorribile anche da carrozze.\nA inizio del Novecento un nuovo impulso al turismo venne dalla realizzazione di una pista di pattinaggio per pattini a rotelle.\nPiazza Santo Stefano e Rovenna.\nPiazza Santo Stefano (gi\u00e0 Piazza fino al 9 maggio 1863) e Rovenna sono due frazioni di Cernobbio, in posizione sopraelevata rispetto al centro abitato in riva al lago.\nEntrambi i nuclei mantennero la loro autonomia per diversi secoli (anche durante il periodo di dominazione spagnola, napoleonica e austriaca) fino alla riforma amministrativa del 1928 quando vennero aggregati a Cernobbio, a partire dal 3 maggio 1929.\nA met\u00e0 del Seicento una buona parte degli abitanti, sulle orme dei \"Magistri Comacini\", risultavano emigrati in diverse citt\u00e0 italiane a contribuire alla costruzione e decorazione di chiese e palazzi. Tra i principali artisti provenienti da questi piccoli borghi si ricordano Francesco Dotti e Angelo Michele Colonna.\nInfrastrutture e trasporti.\nFra il 1910 e il 1938 Cernobbio ospitava un'importante fermata della tranvia Como-Cernobbio-Maslianico, in seguito sostituita da una filovia.\nNel 1977 incominci\u00f2 a trasmettere da Cernobbio la tv locale Antenna 59, che rimase in onda fino agli anni ottanta, dedicandosi prevalentemente alla ripetizione di altre televisioni regionali, in primis Antenna 3 Lombardia. Famosa la trasmissione \"Mercante in fiera\" con Memo Remigi."}
{"id": "28917", "revid": "15756", "url": "https://it.wikipedia.org/wiki?curid=28917", "title": "Cirimido", "text": "Cirimido (pronuncia \u201cCir\u00ecmido\u201d, \"Scir\u00ecimet\" in dialetto comasco, : ) \u00e8 un comune italiano di abitanti della provincia di Como in Lombardia.\nGeografia.\nCirimido si trova nella pianura lasciata dai ghiacciai del quaternario che scesero dai monti del Lago di Como. Alle spalle del paese si trovano infatti alcune collinette che formano l'ultimo e pi\u00f9 ampio giro dell'anfiteatro morenico abbandonato dal ghiacciaio nella sua fase di ritiro.\nOrigini del nome.\nIl nome di Cirimido venne per la prima volta nominato in un documento datato al 17 maggio 859 col nome di \"Cel\u00e9manum\". Nel 1125 il nome del borgo diventa \"Cirimidum\", nel 1297 \u00e8 denominato \"Cirimari\" e nel 1398 \u00e8 citato come \"Cirimeri\" e \"Cirimedri\", mentre gi\u00e0 nel 1564 assume la forma di \"Cirimidum\" o \"Cirimido\" e nel 1566 quella di \"Cirimedi\" o \"Cirimiti\" e ancora nel 1570, \"Celimeti\", \"Cirimidi\", \"Cirimedi\".\nStoria.\n\u00c8 difficile precisare quali fossero i primi abitanti (Orobi, Celti, Liguri ?). Di certo si sa che a questi primi abitanti si aggiunsero 5000 coloni greci, trasportati in queste regioni da Giulio Cesare nel 75 a.C.\nCirimido, antico nucleo, deve il proprio impianto urbanistico alla conquista romana: l'abitato ricalca infatti lo schema dell'accampamento militare romano: un quadrato o un rettangolo diviso in quattro settori dalle due vie principali, il \u201ccardo\u201d e il \u201cdecumano\u201d. Lo stesso territorio comunale riprende lo schema a rettangolo, da nord a sud, intersecato da strade campestri quasi parallele. Il territorio era relativamente vicino alla via Aurelia che da Roma, passando per Milano e Como, raggiungeva la Rezia (Valtellina, Grigioni), passando presso Cermenate. Sorsero cos\u00ec presso questa arteria antichi centri abitati come: Cermenate, Bregnano, Appiano Gentile e anche Cirimido. Fenegr\u00f2 (\"Finis agrorum\") segnava il confine tra le terre coltivate e le foreste.\nA Cirimido, durante alcuni scavi condotti nel 1869, venne riportata alla luce una necropoli romana del III secolo d.C.\"\", con anfore di terracotta, monete, oggetti vari che andarono in gran parte dispersi. Gli abitanti antichi di questa regione, quando divenne provincia romana, furono iscritti alla trib\u00f9 Ufentina di Roma. Anche Cirimido segu\u00ec poi la sorte comune, prima sotto i barbari, poi con i Longobardi e i Franchi.\nNel 1125 un gruppo di soldati comaschi, vessati dai guanzatesi, presero rifugio nella chiesa di Cirimido e il paese, successivamente incendiato, non venne ricostruito pi\u00f9 nella locazione originaria (nell'area collinare), bens\u00ec nella parte pianeggiante del territorio locale.\nNel 1346 Cirimido, indicato come \"Cirimaro\", risulta tra le localit\u00e0 incaricate della manutenzione della cosiddetta \"strata da Bol\u00e0\", oltre a essere gi\u00e0 inserito all'interno di quella pieve di Appiano entro cui rimarr\u00e0 anche durante il periodo del Ducato di Milano fino alla fine del XVIII secolo.\nSempre inserito nella stessa pieve, nel 1538 il comune fu infeudato da Giacomo Antonio Carcano, che alla sua morte lo pass\u00f2 con lascito testamentale alla famiglia Arconati, beneficiaria del feudo fino al 1773, anno in cui Cirimido ritorn\u00f2 nelle disponibilit\u00e0 della Regia Camera del Ducato. Con la creazione delle province della Lombardia austriaca del 1786, il comune fu inserito nella provincia di Gallarate.\nUn decreto di riorganizzazione amministrativa del Regno d'Italia napoleonico datato 1807 sanc\u00ec l'aggregazione di Cirimido al comune di Fenegr\u00f2, decisione che fu tuttavia abrogata dalla Restaurazione.\nLe vicende del borgo seguono le sorti della storia nazionale sino al 1898 quando, dopo secoli di economia locale basata essenzialmente sull'agricoltura, viene aperta in paese la prima attivit\u00e0 manifatturiera su vasta scala nel campo dell'industria calzaturiera che consente l'occupazione di molto personale locale, bloccando cos\u00ec l'emigrazione che era incominciata da alcuni anni.\nMonumenti e luoghi d'interesse.\nArchitetture religiose.\nChiesa parrocchiale di Tutti i Santi.\nLa chiesa, che deve il suo aspetto attuale a una serie d'interventi realizzati tra il 1805 e il 1953, deve le sue origini a una precedente cappella, attestata nella pieve di Appiano gi\u00e0 alla fine del XIV secolo e come rettoria della chiesa di Santa Maria nel 1564..\nNel 1722 venne trasportato a Cirimido il corpo di Santa Cristina martire, proveniente dalle catacombe di Santa Priscilla a Roma\"\".\nRiedificata negli anni 1803-1806, la chiesa parrocchiale venne nuovamente ampliata all'inizio del Novecento: fu questa l'occasione per rivedere anche gli interni grazie al parroco dell'epoca, don Eugenio Meregalli, il quale regal\u00f2 alla parrocchia un prezioso quadro raffigurante il riposo della Sacra Famiglia durante la fuga in Egitto di Jacopo da Bassano, oltre a collaborare per trasportare in loco il coro e il presbiterio provenienti dalla soppressa Chiesa di San Giovanni in Conca a Milano.\nChiesa della Madonna delle Grazie.\nLa chiesa, conosciuto anche come Santuario, fu edificata nel 1674 sulla base di un precedente luogo di culto cattolico che, nel 1564, era dedicato a Santa Maria e costituiva la sede di una parrocchia. Il Santuario fu costruito per dar risalto a un affresco di una \"Madonna fra i santi Sebastiano e Rocco\", attribuito alla scuola del Luini e conservato in una cappella situata appena fuori dai limiti dell'abitato.\"\"\nEconomia.\nFino ai primi del Novecento, a Cirimido si trovavano numerose botteghe dei cosiddetti \"barum\u00e9ta\", ossia artigiani produttori di termometri a mercurio.\"\" Secondo un resoconto di Cesare Cant\u00f9, a Cirimido se ne producevano oltre cinquantamila pezzi all'anno\"\". La produzione si concentrava prevalentemente nei mesi invernali, quando molti agricoltori venivano reclutati come manovalanza\"\". Nello stesso periodo, era piuttosto fiorente anche la bachicoltura\"\"."}
{"id": "28918", "revid": "1888309", "url": "https://it.wikipedia.org/wiki?curid=28918", "title": "Civenna", "text": "Civenna (\"Sciv\u00e9na\" in dialetto vallassinese, pronuncia fonetica IPA: ) \u00e8 una frazione del comune italiano di Bellagio, in provincia di Como.\nCivenna si colloca sulla strada provinciale della Vallassina a circa met\u00e0 strada tra Asso e Bellagio, ad una distanza di circa 40\u00a0km da Como e da Lecco, e di circa 60\u00a0km da Milano. L'abitato sorge ai piedi del Passo del Ghisallo, concentrandosi principalmente sopra ad un terrazzamento naturale, che si affaccia al Ramo di Lecco del Lago di Como, con uno strapiombo di circa 400 metri rispetto alla superficie lacuale. La collocazione della zona \u00e8 molto panoramica, infatti da Civenna, oltre che gran parte delle rive orientali del lago, sono visibili, proprio di fronte al paese, sia la Grigna sia la Grignetta ed inoltre, pi\u00f9 in lontananza, numerose porzioni dell'arco alpino centrale. Questa posizione paesaggistica ed il clima mite, hanno favorito la vocazione turistica del paese, che si \u00e8 sviluppato come piccolo centro di villeggiatura.\nStoria.\nNon ci sono documentazioni storiche sulla presenza di abitanti stabili nell'et\u00e0 antica; comunque nel territorio del comune di Civenna ed in quelli vicini, sono stati ritrovati numerosi massi avelli, scolpiti ad uso sepolcrale, che attesterebbero la presenza nella zona di popolazioni celtiche o pre celtiche (quali gli Orobi o gli Insubri), inoltre sono state ritrovate alcune monete di epoca romana.\nBisogna attendere perci\u00f2 l'Alto Medioevo perch\u00e9 un documento attesti storicamente la presenza di popolazioni stanziali nell'attuale territorio del comune: esso \u00e8 una donazione, nell'anno 880, del territorio civennese e di tutti i suoi abitanti, da parte dell'Imperatore Carlo il Grosso, in favore dell'Abbazia benedettina di Sant'Ambrogio Maggiore di Milano.\"\"\nDa quella data Civenna fu feudo dell'abbazia di Sant'Ambrogio, assieme alla vicina Limonta ed a Campione d'Italia (sul Lago di Lugano)\"\". Grazie a questo atto imperiale gli abati poterono cos\u00ec fregiarsi del titolo di Conti di Civenna, Limonta e Campione.\"\"\nLa dominazione abbaziale si mantenne per circa otto secoli (fino al 1797\"\", con un intervallo nel XIV secolo, quando i Rusca di Como furono investiti del feudo); dal punto di vista politico questa Contea venne a costituire un'isola giurisdizionale circondata dal territorio del ben pi\u00f9 vasto Ducato di Milano, fu cio\u00e8 una specie di microstato, semi-indipendente, retto da propri statuti (e nel quale spesso si rifugiavano fuoriusciti e banditi dai paesi vicini, visto che l'autorit\u00e0 delle guardie milanesi si arrestava al confine dei due territori). Durante l'infeudamento all'abbazia, il villaggio fu fortificato e dotato di statuti propri riconosciuti a Milano nel 1640.\nLa fine del dominio abbaziale fu provocata nel 1797, dalla conquista da parte di Napoleone Bonaparte del Ducato di Milano e quindi dalla successiva annessione della triplice Contea di Limonta, Civenna e Campione alla Repubblica Cisalpina.\nIn epoca fascista, dal 1927 al 1949 gli attuali comuni di Magreglio e Barni divennero delle frazioni del comune di Civenna.\nIl 21 gennaio 2014, in seguito a referendum consultivo, il comune di Civenna \u00e8 stato sciolto e si \u00e8 fuso con il contiguo comune di Bellagio, del quale ora costituisce la frazione pi\u00f9 consistente. Al momento della fusione gli abitanti residenti nel comune erano circa 730.\nMonumenti e luoghi d'interesse.\nArchitetture religiose.\nChiesa dei Santi Ambrogio e Materno.\nLa chiesa \u00e8 attestata al tempo del cardinale Carlo Borromeo (qui in visita pastorale nel 1570\"\"), anche se la dedicazione a San Materno lascia supporre un'origine paleocristiana. A partire dal 1659 la chiesa fu ricostruita in forme tardobarocche e con una volumetria pi\u00f9 ampia.\"\" Nei secoli successivi, la chiesa fu oggetto di una serie di rimaneggiamenti.\"\" \nSantuario della Madonna di Sommaguggio.\nRealizzato dai maestri comacini nel XVII secolo, il Santuario \u00e8 dotato di porticato e campanile culminante in una cupside in cotto\"\".\nAree naturali.\nLa Menaresta, la sorgente del Lambro.\nLa sorgente del fiume Lambro, chiamata \"Menaresta\", si trova poco oltre il confine tra Civenna ed il territorio comunale di Magreglio, nei pressi della localit\u00e0 civennese di \"Piano Rancio\", dalla quale si pu\u00f2 accedere pi\u00f9 facilmente alla fonte, se si utilizza l'automobile, altrimenti vi \u00e8 un sentiero tra i boschi, che sale dall'abitato di Magreglio, seguendo il corso del fiume che qui ha carattere perlopi\u00f9 torrentizio. Essa \u00e8 una fonte di tipo carsico, che viene detta \"Menaresta\" perch\u00e9 \"mena\" cio\u00e8 \"va, porta\" e \"resta\" cio\u00e8 \"rimane\", infatti un serbatoio a sifone sotterraneo, posto nella roccia dolomitica, si riempie di acqua ad intervalli regolari, fino a straboccare verso l'esterno, per poi ritornare a caricarsi. Come detto, dalla \"Menaresta\" un ruscelletto scorre quindi verso Magreglio. Da questo punto il fiume entra in \"Vallassina\", bagnando poi i centri di Asso, Canzo, Ponte Lambro ed Erba.\nI massi erratici e la Prea Lentina.\nNell'intero comune di Civenna \u00e8 notevole la presenza di massi erratici di origine alpina; essi furono trasportati sul luogo al tempo delle glaciazioni, infatti questi massi caratteristici, in tempi remoti si staccarono dalle Alpi e furono trasportati lentamente a sud per alcune centinaia di chilometri dai ghiacciai, che quando si ritirarono e sciolsero definitivamente circa 12.000 anni fa, li depositarono in zone con un tipo di roccia e di suolo completamente differenti. Di conseguenza questi massi attirarono l'attenzione delle popolazioni antiche che li fecero oggetto dei loro culti o che li utilizzarono molto pi\u00f9 prosaicamente come materiale da costruzione o da scalpello (ad esempio per il modellamento di massi avelli).\nNei pressi della \"Menaresta\", in un suggestivo scenario boschivo, vi sono alcuni di questi massi erratici che presentano coppelle indicanti un culto preistorico della sorgente.\nIl masso erratico pi\u00f9 notevole e famoso \u00e8 per\u00f2 la cosiddetta \"Prealentina\" (detta anche Prea Lentina, pietra Lentina\"\" o sasso Lentina), di proporzioni gigantesche, posto poco lontano da \"Piano Rancio\", lungo la strada comunale per Bellagio.Essa si trova ad una altitudine di circa 940 m ed \u00e8 un enorme masso erratico in granito ghiandone proveniente dalla Val Masino, trasportato e abbandonato dai ghiacciai quaternari al loro ritiro, essa costituisce il masso pi\u00f9 voluminoso trovato in Lombardia, di circa 1500 metri cubi, le cui misure sono: 30 m di lunghezza, 10 m di larghezza e 9 m di altezza. Da una piazzola attrezzata lungo la strada \u00e8 possibile salire sulla parte superiore del masso, dove la superficie \u00e8 pianeggiante, e dove si possono notare piccole cavit\u00e0 dovute all'erosione, sebbene antiche tradizioni riportino che quelle cavit\u00e0 fossero il segno della presenza di diavoli o spiriti. \nUn altro masso erratico \u00e8 la \"Prealuna\" (Pietra Luna), un masso piramidale di roccia metamorfica valtellinese sostenuto da una serie di blocchi.\"\" Per molti anni costitu\u00ec un indicatore del confine tra i terreni di Civenna e di Bellagio: sulla sua sommit\u00e0, tra le molte incisioni, si notano infatti due linee risalenti al 1763 e disposte ad angolo per segnare proprio il confine tra le due comunit\u00e0, assieme all'incisione P.L.D.B. (\"Pietra Luna di Bellagio\").\"\"\nTra gli erratici scolpiti alla maniera dei tipici e misteriosi massi avelli del Triangolo Lariano, se ne trovano diversi nel comune di Civenna\"\"; nel corso dei secoli essi vennero riutilizzati come lavatoi ed abbeveratoi per il bestiame, ed al giorno d'oggi alcuni di essi vengono ancora adoperati quali vasche per le fontane pubbliche. Il coperchio di uno di questi sepolcri invece \u00e8 stato collocato nei pressi della biblioteca comunale."}
{"id": "28919", "revid": "125987489", "url": "https://it.wikipedia.org/wiki?curid=28919", "title": "Claino con Osteno", "text": "Claino con Osteno (\"C\u00ecn\" e \"Ust\u00e9en\" in dialetto comasco, IPA: e ) \u00e8 un comune italiano di abitanti della provincia di Como in Lombardia.\n\u00c8 costituito da dalle due frazioni di Claino, in posizione sopraelevata, e di Osteno, in riva al lago di Lugano. Attorno a questi centri gravitano alcune borgate minori, in particolare Rescia e Righeggia, lungo il lago, e Barclaino, nell'entroterra.\nStoria.\nDurante l'et\u00e0 comunale, in virt\u00f9 della sua posizione geografica, Claino e Osteno rappresentarono uno snodo strategico da e verso la Val d'Intelvi.\nIl comune di Osteno faceva parte della pieve di Porlezza, con cui condivideva gli statuti del 1338.\nNel l'11 settembre 1416 Filippo Maria Visconti scambi\u00f2 con i Rusca il castel Baradello e la citt\u00e0 di Como per una serie di Signorie, tra cui quella di Cima, di Osteno e della Valle Intelvi. Una conferma di Osteno come possedimento feudale dei Rusca si ebbe con un diploma di Francesco I Sforza del 24 aprile 1451 .\nNei secoli successivi, Claino e Osteno seguirono le vicende del feudo della Val d'Intelvi, passando dapprima nelle mani dei Pusterla, poi, nel 1583, in quelle dei Marliani e infine, a partire dal 1713, in quelle dei Riva-Andreotti feudatari fino al regno di Maria Teresa d'Austria.\nSempre inserito nella pieve di Porlezza, nel 1751 Claino e Osteno risultano formare un unico comune che costituiva terra separata del Ducato di Milano. Quando l'editto del 26 settembre 1786 decret\u00f2 la suddivisione della Lombardia austriaca in province, Claino con Osteno confermato nella pieve di Porlezza ma inserito nella provincia di Como. Cinque anni dopo, la pieve di Porlezza, venne tuttavia inclusa nel I distretto censuario della provincia di Milano.\nDurante il periodo feudale e fino all'et\u00e0 napoleonica, Osteno fu sede di un tribunale e di una pretura.\nLe riorganizzazioni territoriali volute da Napoleone videro l'incorporazione di Ponna Superiore ed Inferiore nel comune di Claino con Osteno. L'aggregazione, confermata nel 1812, venne tuttavia abrogata con il ritorno degli austriaci e l'attivazione dei comuni della provincia di Como del Regno lombardo-veneto.\nMonumenti e luoghi d'interesse.\nArchitetture religiose.\nChiesa parrocchiale dei Santi Pietro e Paolo\nLa Chiesa dei Santi Pietro e Paolo si trova a Osteno, di cui \u00e8 parrocchiale dal 1437. Attestata alla fine del XIII secolo tra le dipendenze della pieve di Porlezza, tra il 1582 e il 1630 la chiesa fu oggetto di importanti ristrutturazioni che previdero l'aggiunta delle due navate laterali.\nEsternamente, il corpo principale della facciata e il campanile si presentano in conci di pietra regolarmente squadrati sulle paraste, ornati da cornici in cotto. Le pareti delle navate laterali, il prospetto sud e la zona absidale sono invece in muratura di pietra mista.\nInternamente, la chiesa conserva un tabernacolo e, nella quarta cappella sinistra, una statua in marmo di una \"Madonna con Bambino\"; entrambe le opere sono attribuite ad Andrea Bregno\"\". Di Giovanni Battista Barberini sono invece gli stucchi della prima cappella sinistra, cos\u00ec come le statue e le paraste delle navate laterali. Le volte della navata centrale contengono dipinti di Luigi Tagliaferri, mentre gli affreschi delle pareti del presbiterio si devono all'artista lainese Domenico Quaglio.\nChiesa parrocchiale di San Vincenzo\nGi\u00e0 attestata alla fine del XIII secolo, la chiesa di San Vincenzo \u00e8 la parrocchiale di Claino.\nInserita senza soluzione di continuit\u00e0 tra gli edifici circostanti, la chiesa si presenta con un avancorpo trasversale dotato di un portale tardogotico e realizzato nel primo Quattrocento con funzione battesimale. La chiesa non presente dunque facciata bens\u00ec solamente due ingressi situati sul prospetto sud, in corrispondenza della prima e della terza campata. Il prospetto sud comprende lacerti di decorazione pittorica a motivi geometrici, grosse integrazioni cementizie e zoccolatura strollata in cemento\"\". Uno dei due ingressi si compone di un portale rivestito da pietre squadrate e dotato di una lunetta tardocinquecentesca recante un affresco di una \"Vergine col Bambino e Santi\". La chiesa, a cui sul lato nord sono addossati una sacrestia e un campanile\"\", agli inizi del XIX secolo fu dotata di cupola.\nInternamente, la parete nord presenta una \"Piet\u00e0\" del 1492, opera del pittore Gentilino\"\", attivo anche nell'oratorio della Vergine Assunta di Ramponio. Nella parete sud si trova invece un altorilievo in terracotta di un\"'Adorazione dei Pastori\" di Marco Antonio Prestinari, che rappresenta il bozzetto dell'opera scolpita dallo stesso autore clainese nel Duomo di Milano\"\". Si segnalano inoltre una settecentesca \"Presentazione al Tempio\" di Rocco Comanedi, i dipinti delle volte di Vincenzo de Bernardi e i paliotti d'altare di Domenico Pagani\"\".\nOratorio di San Rocco\nIn localit\u00e0 Righeggia si trova il complesso dell'oratorio di San Rocco, risalente al XVI secolo e situato lungo la strada che, durante la peste del 1630, portava al lazzaretto sito non lontano da Santa Margherita di Valsolda.\nIl complesso si compone di una chiesetta ad aula con facciata a capanna e da una sacrestia e un campanile addossati sul lato sud.\nLa chiesa rappresenta l\u2019unico esempio intelvese di edificio religioso con copertura in legno a capriate a vista e, sulla facciata, una decorazione secentesca a fasce bicolori. Sia prospetto principale sia la controfacciata sono intonacati e dipinti con decorazioni trompe l'oeil, mentre il prospetto nord presenta un intonaco con zoccolo strollato e vari rattoppi in cemento. Le pareti interne comprendono un ciclo di otto affreschi sulla vita del santo titolare dell'oratorio, realizzati nella prima met\u00e0 del Seicento. Del 1659 \u00e8 invece il paliotto in scagliola, attribuito ad Andrea Solari.\nOratorio di Santa Giulia\nL'oratorio di Santa Giulia \u00e8 localizzato nei boschi sopra a Rescia, lungo l'antico percorso che da Claino conduceva a Porlezza. Il campanile venne innestato su un precedente medievale in stile romanico. Nel XVII secolo la chiesetta fu radicalmente ricostruita e dotata di un portico. Internamente si conservano alcune statue in stucco di Francesco Prestinari (1640), oltre a un ciclo di dipinti sulla storia della santa che, nonostante siano stati fortemente ripresi nel XX secolo, hanno origini seicentesche.\nAltro\nIn localit\u00e0 Barclaino si trova la chiesa di Santa Maria delle Grazie, attestata nel 1570 e contenente stucchi e affreschi dei secoli XVII e XVIII, dei quali alcuni stanno sparendo. Ai secoli XIX e XX risalgono invece le decorazioni sulla facciata.\nA Claino si trova inoltre l'oratorio di San Giuseppe, costruito nel 1736\nGli atti della visita pastorale dell'arcivescovo Giuseppe Pozzobonelli nella pieve di Porlezza del 1751 attestano l'esisteva di un antico oratorio di Santa Maria nella localit\u00e0 di Briellino.\nArchitetture civili.\nA Claino, poco lontano dalla chiesa di San Vincenzo, si trova un palazzetto dalle origini Quattrocentesche ma molto rimaneggiato nel corso dei secoli. Dell'edificio primitivo, un tempo ad U, sono ancor oggi visibili alcuin conci di pietra, nonch\u00e9 alcuni portali a semicerchio ribassato monocentrico in pietra squadrata. \nNel centro storico di Claino, le pareti esterne delle cosiddette \"case medievali\" sono arricchite dalla presenza di affreschi.\nIl lungolago di Osteno ospita l'edificio del pretorio, addossato a una torre di origine medievale che, dal Quattrocento (coi Rusca) fino all'et\u00e0 napoleonica, ademp\u00ec le funzioni di carcere\"\".\nSiti archeologici.\nIn prossimit\u00e0 di Osteno, in localit\u00e0 Casl\u00e8, si trova un piccolo giacimento di fossili che ha la particolarit\u00e0 di essere a fossilizzazione totale - sono state fossilizzate, cio\u00e8, non solo le ossa ma anche le parti molli.\nIl giacimento \u00e8 stato attribuito al Giurassico inferiore. Sono stati trovati moltissimi invertebrati marini, in particolare crostacei, molluschi e persino vermi. Abbondano inoltre i pesci, vermi nematodi, policheti ed enteropneusti, uno squalo dal corpo sottile (\"Ostenoselache stenosoma\") e una sorta di chimera con la testa allargata, (\"Squaloraja polyspondyla\"). Vi sono stati anche rinvenuti fossili delle zamiti.\nTra i fossili pi\u00f9 importanti del giacimento, da ricordare senza dubbio i misteriosi crostacei tilacocefali. A seguito di questa scoperta, il giacimento di Osteno \u00e8 ora famoso in tutto il mondo al pari di quello di Solnhofen o di Bolca. I paleontologi del museo di storia naturale di Milano hanno voluto ricordare la localit\u00e0 di riconoscimento del fossile principe del giacimento dandogli il nome di \"Ostenocaris cypriformis\". Grazie allo studio del giacimento di Osteno si \u00e8 potuto ricostruire l'ambiente e la fauna che popolava il mare del Giurassico inferiore (190 Ma) in questa parte delle attuali alpi meridionali. Questi fossili possono essere visti nel Museo dei fossili a Scaria (frazione di Lanzo d'Intelvi), nel Museo etnografico di Grandola ed Uniti (Co) oppure al Milano nel Museo di Storia Naturale dove \u00e8 allestita una vetrina specifica per il giacimento di Osteno.\nAree naturali.\nGrotte di Rescia\nLe grotte di Rescia si sono formate da depositi di tufo trascinati per secoli da acque sorgive calcaree che, ancora oggi, contribuiscono al processo di formazione di stallattiti. Gi\u00e0 nel XIX secolo, le grotte furono collegate tra di loro e provviste di illuminazione artificiale. \nUna delle grotte contiene un'apertura naturale con vista su una cascata formata dal torrente di Santa Giulia.\nOrrido di Osteno\nCitato da Antonio Fogazzaro nel suo romanzo \u201cMalombra\u201d e da Luigi Pirandello nella poesia \u201cLago di Lugano\u201d, l\u2019Orrido di Osteno (oggi sito in propriet\u00e0 privata) \u00e8 una gola che comprende una cascata formata dai torrenti Telo e Lirone. La cascata \u00e8 nota anche con l'appellativo di \"Pescara\".\nCultura.\nEventi.\nIl 22 gennaio ed il 29 giugno si festeggiano i Patroni, san Vincenzo per Claino e i Santi Pietro e Paolo per Osteno. Altre importanti occasioni religiose sono poi quelle della Madonna della Cintura (tradizionalmente chiamata Quartascia) che si festeggia la quarta domenica di gennaio, quella della Madonna delle Grazie che si festeggia a Barclaino la domenica di quinquagesima, di Santa Giulia, che si festeggia a Claino il 22 maggio con grigliate ed allegria in montagna e quella di San Rocco che si festeggia ad Osteno il 16 agosto.\nGeografia antropica.\nFrazioni.\nLa frazione di Barclaino si trova in posizione sopraelevata sulla parte italiana del lago di Lugano. Sorge sulle fondamenta di un vecchio fortino, caratteristica visibile dalla sua conformazione raccolta e dal nome dell'unica piazza del paese (\"piazza del Forte\").\nIn riva al lago si trovano le borgate di Rescia (verso Porlezza) e di Righeggia (verso Santa Margherita di Valsolda).\nAmministrazione.\nIl primo consiglio comunale fu eletto nel 1832."}
{"id": "28920", "revid": "1543377", "url": "https://it.wikipedia.org/wiki?curid=28920", "title": "Colonno", "text": "Colonno (\"Cul\u00f2nn\" nel dialetto comasco, : ) \u00e8 un comune italiano di 460 abitanti della provincia di Como in Lombardia.\nSi trova incastrata tra il Lago di Como e le Prealpi Comasche, ed appartiene alla Comunit\u00e0 montana del Lario Intelvese.\nGeografia fisica.\nIl comune si trova tra la sponda occidentale del \"Ramo Comasco\" del Lago di Como e le pendici del Monte Costone. Confina a ovest con Argegno e Pigra (in parte delimitato dal torrente Camoggia), a nord con Laino (lungo le vette del monte) e Tremezzina (nel breve tratto della Valle dei Rovasci appartenente al comune, al di l\u00e0 del monte), a est con Sala Comacina (in parte delimitato dal torrente Pessetta\"\") ed a sud con Lezzeno (al di l\u00e0 del Lago).\nIl \"Monte Costone\" (1441m.s.l.m), o Costolone, su cui si trova il comune fa parte del Gruppo di Tremezzo. Il punto pi\u00f9 alto del comune (1388 m.s.l.m) \u00e8 una vetta del monte condivisa con Laino, non lontano dalla vetta di Alpe di Colonno (1322 m.s.l.m), dove si trova un omonimo rifugio.\nGli unici corsi d'acqua presenti nel comune sono i torrenti \"Camoggia\" e \"Pessetta\", che delimitano in parte i confini comunali. Sboccano entrambi nel Lago di Como, il primo formando una cascata.\nStoria.\nEt\u00e0 Romana.\nIl toponimo del comune, forse derivato da \"Colonus\", indica l'origine romana del comune. Colonno fu fondata nel I secolo a.C. da coloni greci portati da Giulio Cesare che popolarono il territorio comasco che introdussero la coltivazione dell'ulivo e della vite.\nNel 1905, durante una rinnovazione della Strada Statale, furono scoperte quattro tombe tra Colonno e Sala presso il lago. In due di queste furono ritrovati dei crani, mentre in una terza, che rimaneva intoccata, vennero ritrovati i resti di un giovane pescatore, sepolto insieme a un vaso di pietra ollare, un ago da rete di bronzo e una moneta di bronzo dell'Imperatore Diocleziano (che regn\u00f2 dal 284 al 305).\nEt\u00e0 Medioevale.\nCaduto l'Impero Romano (476), il territorio venne occupato dagli Ostrogoti, dai Bizantini, dai Longobardi e dai Franchi. Il territorio fu coinvolto nella discesa in Italia dei Longobardi nel 564, in quanto il generale bizantino Francione resistette sulla vicina Isola Comacina per vent'anni.\nIn questo periodo inizi\u00f2 l'espansione del cristianesimo nel territorio lariano, ed il paese si leg\u00f2 all'Isola Comacina, a quel tempo borgo fortificato con castello, seguendone le sorti durante il Medioevo. Con l'avvento dei Franchi aument\u00f2 il potere temporale dei vescovi comaschi che espansero il loro potere sulle sponde del lago. Tra la fine dell'XI secolo ed i primi decenni del XII secolo si iniziarono a formare governi comunali nel Nord Italia, ed in quel periodo l'Isola Comacina inizi\u00f2 a raggiungere una certa autonomia da Como eleggendo i propri consoli.\nNel 1118 scoppi\u00f2 la Guerra decennale tra Como e Milano per il controllo dei passi alpini, e molti paesi rivieraschi si schierarono con Milano, tra cui l'Isola e i paesi confinanti. Durante la guerra l'Isola e la costa vennero attaccati pi\u00f9 volte, e nel 1124 i Comaschi saccheggiarono i paesi sulla costa da Mezzegra a Colonno, dopo un attacco fallito contro l'Isola. La guerra fin\u00ec nel 1127 con la distruzione di Como, ma questa si vendic\u00f2 prima dei Milanesi (1162) e poi dei Comacini nel 1169 con l'aiuto dell'Imperatore Federico Barbarossa, radendo al suolo gli edifici sull'Isola, mentre il suo territorio entr\u00f2 in orbita comasca.\nNel 1240 il capitano di Como Bertoldo di Hohenburg pubblic\u00f2 gli statuti comunali che suddividevano e attribuivano il territorio comasco, diviso in pievi, a quattro quartieri chiamati Porte. In questi la \"pieve d'Isola\" viene attribuita al quartiere di Porta Sala. In questo periodo Colonno e Sala avevano l'obbligo di rifornire il mercato di Como di 20 libre di pesce ogni marted\u00ec e di 40 libre ogni sabato.\nNel 1335 Como con il suo contado venne occupato dal signore milanese Azzone Visconti, che nello stesso anno promulg\u00f2 dei nuovi statuti. In questi viene citato il \"comune de Collono\", che \u00e8 compreso nella Pieve d'Isola insieme a Sala, Ossuccio e Lezzeno. Nei statuti risulta che Colonno e Sala hanno il compito dalla manutenzione della strada che va \"dal ponte di Colonno alla valle di Premonte\". Colonno segue quindi le sorti del Ducato di Milano.\nEt\u00e0 Moderna.\nNel 1517 Colonno viene citato da Paolo Giovio come \"Colonia\". Nel 1555 troviamo Colonno a far parte del feudo d\u2019Isola, che faceva parte a sua volta del feudo di Colico, e viene prima concesso ad Antonio Maria Quadrio, e successivamente ai conti Alberti. Nel 1640 il comune venne concesso in feudo dal re Filippo IV, con il resto della pieve, all'abate Marco Gallio di Como. Nel 1686, dopo la morte del marchese Giacomo Gallio rimasto senza discendenti, il feudo torn\u00f2 nelle disponibilit\u00e0 del Demanio, sotto la giurisdizione del podest\u00e0 di Como.\nNel 1788 San Michele di Colonno, fino ad allora un oratorio della Parrocchia di Sant'Eufemia sull'Isola (ed in seguito ad Ossuccio), viene citata per la prima volta come parrocchia indipendente.\nDal 1807 al 1816, durante l'occupazione napoleonica, Colonno insieme ad Ossuccio venne unito al comune di Sala Comacina.\nIn passato l'economia del paese si reggeva sul commercio dei prodotti agricoli, del pesce e dell'argilla estratta dal torrente Pessetta, usata per curare i reumatismi, che le donne di Colonno trasportavano a Como e a Milano.\nIl 13 dicembre 1925 Colonno espande i confini comunali inglobando la frazione di San Bartolomeo distaccata da Sala Comacina (oggi il territorio comunale ad est del torrente Pessetta, che in passato delimitava il confine tra i due comuni fino alla riva).\nDal 20 settembre 1928 al 20 aprile 1950 \u00e8 unito al neo-costituito comune di Isola Comacina, insieme a Sala Comacina ed Ossuccio.\nSimboli.\nLo stemma comunale fu concesso il 13 gennaio 1957, con Decreto del Presidente del Consiglio dei Ministri.\nLo stemma \u00e8 rappresentato da uno scudo sannitico. I due terzi superiori sono dipinti di rosso e vi \u00e8 rappresentato una daga romana guarnita d'oro con la punta ingi\u00f9. Nel terzo inferiore \u00e8 divisa in 4 fasce ondulate, due azzurre e due argentee.\nIl gonfalone \u00e8 un drappo rosso con sopra lo stemma.\nMonumenti e luoghi d'interesse.\nArchitetture religiose.\nChiesa di San Michele Arcangelo.\nLa chiesa di San Michele Arcangelo \u00e8 di stile neo-classico ma di origini romaniche. La chiesa \u00e8 ad un'unica navata con due cappelle laterali ed \u00e8 decorata da diverse pitture murali. In un locale dietro l'altare sono conservate i lacerti di alcuni affreschi del XV secolo.\nFu costruito sopra un antico oratorio (citato nel 1593 dal Vescovo Ninguarda) appartenente alla pieve d'Isola, di cui si trovano le tracce nel campanile. Nel XIV secolo era composta da un'unica aula con affreschi nella volta del presbiterio. Nella seconda met\u00e0 del Seicento fu aggiunto una cappella laterale, mentre nel 1877 viene completamente ricostruita e decorato dal pittore Luigi Morgari. Nel 1945 fu aggiunto una nuova torre campanaria.\nChiesa di Sant'Anna, ubicata a Corniga e risalente al 1631.\nGeografia antropica.\nIl centro abitato, che si sviluppa sulle sponde del Lago lungo la Strada statale 340 Regina, presenta le caratteristiche di un borgo medievale. Oltre al centro, il borgo \u00e8 diviso in 4 borgate storiche:\nSui pendii del Monte Costone, caratterizzati da terrazzamenti per la coltivazione del terreno, sono situati gli agglomerati montani di \"Barnengo\", \"Cambrianico\", \"Corniga\", \"Solasco\" e \"Prati\", raggiungibili attraverso mulattiere.\nSport.\nCanottaggio.\nA Colonno si allena la societ\u00e0 A.S.D. Canottieri \u201cTremezzina\u201d."}
{"id": "28921", "revid": "57872", "url": "https://it.wikipedia.org/wiki?curid=28921", "title": "Consiglio di Rumo", "text": "Consiglio di Rumo (\"Cunsili\" in dialetto comasco, pronuncia fonetica IPA: ), \u00e8 una frazione geografica di 1.197 abitanti della provincia di Como in Lombardia e fa parte del comune di Gravedona ed Uniti.\nGeografia fisica.\nIl paese si trova sulla sponda destra del torrente Liro, sulla piana alluvionale formata dalla sua foce, e si \u00e8 sviluppato intorno al centro di San Gregorio.\nOrigini del nome.\nIl nome del paese potrebbe suggerire un'origine precedente all'et\u00e0 romana, in quanto sarebbe da riferirsi al celtico \"concilium\", un tipo di organizzazione che riuniva diverse zone sotto un unico potere centrale.\"\" Per\u00f2 \"Concilium\" ha un significato analogo e una grafia simile anche in latino, ed \u00e8 un termine molto usato nel latino alto medioevale.\nIl genitivo \"di Rumo\" si riferisce alla famiglia alla quale, per investitura vescovile, a partire dal XIII secolo, la zona fu affidata in feudo: i Capitanei di Rumo.\"\"\nStoria.\nLa storia di Consiglio di Rumo s'intreccia con le sorti delle terre limitrofe: in mano ai Visconti nel XIV secolo, nel 1497 fu donato assieme a tutto il feudo di Nesso da Ludovico il Moro a Lucrezia Crivelli, per poi divenire terra di conquista del Medeghino e finire, all'interno del feudo delle Tre Pievi, a Tolomeo Gallio per mano di Filippo II.\"\" Al periodo comunale risalirebbe il cosiddetto \"Motto\", un'antica casaforte rurale.\"\" Inoltre, lungo la strada regina, si trovava una torre con funzioni di casello daziario. \nA cavallo tra i secoli XVI e XVII, Consiglio di Rumo fu terra di emigrazione verso Palermo\"\".\nNel febbraio 2011 viene approvata in via legislativa l'aggregazione a Gravedona e Germasino costituendo il comune di Gravedona ed Uniti.\nGeografia antropica.\nIl territorio paesano si estende fino al confine svizzero ed \u00e8 ricco di frazioni, tra cui Tassimola, Taiana, Guasto, Alborescia e Brenzio. Alcune di queste frazioni sono famose per le loro tipiche cantine scavate direttamente nella roccia, chiamate \"crotti\"."}
{"id": "28923", "revid": "1888309", "url": "https://it.wikipedia.org/wiki?curid=28923", "title": "Cremia", "text": "Cremia (\"Cr\u00e8mje\" in dialetto locale, pronuncia fonetica IPA: ), \u00e8 un comune italiano di 673 abitanti della provincia di Como in Lombardia.\nFa parte della Comunit\u00e0 Montana dell'Alto Lario Occidentale.\nGeografia fisica.\nTerritorio.\nIl paese sorge sulla sponda occidentale del lago di Como, nella regione settentrionale denominata Alto Lario, ed include gran parte del versante orientale del Monte Bregagno. All'interno del comune sono presenti due torrenti: il Quaradella e \"la Bula\", come vien chiamato in dialetto, che scorre nella Val Vezzedo.\nOrigine del nome.\nL'origine del nome di Cremia \u00e8 incerta e antica: le prime attestazioni del toponimo si hanno a partire dal XIII secolo, ma non ne \u00e8 chiara l'origine. Si ipotizza che derivi o da uno dei torrenti della zona, chiamato Cremia all'epoca, o che sia correlato al latino \"Cremium\", cio\u00e8 quella legna fine e secca usata per accendere un fuoco.\nStoria.\nIl territorio del comune \u00e8 stato testimone di una serie di insediamenti fin dagli albori della storia.\nLe pi\u00f9 antiche tracce della presenza di una comunit\u00e0 sono risalenti alla tarda Et\u00e0 del Bronzo.\nIn et\u00e0 tardo-latina, invece, si ritiene che Cremia fosse attraversata da un'importante strada, la Via Regia, che collegava la citt\u00e0 di Cremona a \"Clavenna\", passando per \"Mediolanum\", della quale sono stati trovati dei possibili frammenti nei boschi in direzione di Rezzonico. Inoltre, secondo alcuni, sarebbe ancora visibile il tracciato nella disposizione delle frazioni pi\u00f9 alte del comune, percorrendo la direttrice che procede da Rezzonico verso Pianello del Lario.\nAlcuni studiosi sostengono che, durante il periodo altomedievale, proprio lungo questo tracciato si trovasse un castello feudale della famiglia \"De Castro Cremiae,\" attestato nell'XI secolo ma forse gi\u00e0 facente parte dei 28 \"castella\" citati da Tito Livio nella zona del Lario. Tali studiosi sostengono in particolare che tale castello si trovasse nella zona pianeggiante di Vignola e che fosse in precisa corrispondenza visiva con il castello di Dervio.\nIn epoca Longobarda vi fu un cambio di paradigma urbanistico, che vide l'abbandono dei borghi rurali in favore di un borgo fortificato, che in parte includeva l'odierna frazione Motto e di cui sono visibili ancora dei resti. Le mura del borgo, oggi non pi\u00f9 visibili, rimasero attestate attorno alla chiesa di San Michele fino almeno alla stesura del Catasto Teresiano.\nNel 1240 e fino alla fine del XVIII secolo il comune di Cremia fece parte della pieve di Dongo.\nGli annessi agli Statuti di Como del 1335 riportano Cremia come il comune che ha in carico la manutenzione di un tratto della strada di Mezzola che deve \"aptare abinde supra brachia centum triginta\".\nAi tempi del Ducato di Milano, dalla fine del XV secolo il comune di Cremia segu\u00ec per circa tre secoli il destino del feudo delle cosiddette \"Tre Pievi superiori\" di Dongo, Gravedona e Sorico.\nNel 1751 il territorio del comune di Cremia comprendeva gi\u00e0 i cassinaggi di Ver\u00e8, Cheis, Cadrelio, Samajno, Cantone, Vignola, Somano, Sumurano, Guajno, Pusgnano, Motto, Colceno, Marnino e San Vito.\nUn decreto di riorganizzazione amministrativa del Regno d'Italia napoleonico datato 1807 sanc\u00ec l'annessione di Cremia al comune di Pianello, decisione che fu tuttavia revocata con la Restaurazione.\nMonumenti e luoghi d'interesse.\nCremia dispone di un discreto numero di potenziali attrazioni, ma ad oggi il Comune e la Comunit\u00e0 Montana ancora non han trovato il modo per poterle valorizzare.\nNon essendoci un interesse, se non ai fini religiosi nel caso dei luoghi di culto, in alcuni casi, purtroppo, i luoghi in questione volgono addirittura in condizioni critiche.\nArchitetture religiose.\nNel territorio comunale vi sono due chiese, entrambe gi\u00e0 attestate durante la visita pastorale del vescovo Ninguarda alla fine del XVI secolo.\nChiesa di San Vito.\nDefinita dal vescovo Ninguarda come \"la chiesa parochiale anticha\", la chiesetta di San Vito si trova nell'omonima frazione sul lungolago.\nSi tratta di una piccola chiesa romanica, dedicata a San Vito e San Modesto, il primo impianto della quale \u00e8 databile nell'XI secolo. Di questa pi\u00f9 antica parte in stile romanico rimangono esclusivamente una parete in sasso di Moltrasio\"\", provvista di lesene e archetti pensili, oltre a un piccolo campanile, pendente, caratterizzato dalla presenza di bifore e archetti.\nA causa del ritrovamento lungo uno dei fianchi dell'edificio di alcuni reperti di et\u00e0 romana e alla presenza di taluni elementi architettonici coevi, si pensa che l'odierna costruzione si basi su di un edificio preesistente, probabilmente un tempietto votivo e una necropoli.\nInternamente, la chiesa si presenta a tre navate, con archi acuti e volta a crociera provvista di cordonature quattrocentesche\"\". Le due navate laterali furono aggiunte nel XIII secolo. A partire dal XV secolo si aggiunsero ulteriori abbellimenti, tra i quali il dipinto di una \"Madonna\", opera attribuita al Bergognone, un affresco tardoquattrocentesco, un tabernacolo dorato in legno e una tavola del XVI secolo firmata da Pietro Martire della Torre di Rezzonico. La tavola fu solo una delle molte donani ricevute da alcuni abitanti della zona emigrati a Genova nel corso del Cinquecento, ricordati in una lapide della cappella di destra datata 1568\"\".\nTra il XVI e il XVII secolo la chiesa fu provvista di un secondo campanile\"\", pi\u00f9 alto e pi\u00f9 massiccio rispetto al primitivo e sormontato da una cupola con lanterna.\nChiesa di San Michele.\nNella frazione di Vignola si trova la chiesa di San Michele, edificata nella seconda met\u00e0 del XVI secolo come parte di un convento di Umiliate\"\". Parrocchiale dal 1551\"\", l'edificio si presenta con una facciata a capanna realizzata in mattoni a vista, preceduta da un pronao e sormontata da tre statue. La facciata, che al centro presenta un piccolo rosone, presenta nella sua parte pi\u00f9 elevata una decorazione ad archetti pensili.\nAl suo interno, l'altare maggiore conseva una pala realizzata da Paolo Caliari. L'opera, donata da un cremiese emigrato a Vicenza, ritrae l'Arcangelo Gabriele nell'atto di atterrare l'angelo ribelle Lucifero.\"\"\nSociet\u00e0.\nEvoluzione demografica.\nDemografia unitaria.\nAl 1 gennaio 2019 gli abitanti di Cremia erano 667, dei quali 337 maschi e 340 femmine.\nGeografia antropica.\nSuddivisioni Amministrative.\nIl territorio del Comune di Cremia si compone di ben sedici frazioni: Cadreglio, Cantone, Cheis, Colceno, Ghiano, Marnino, Motto, Prato, Pusgnano, Raviscedo, Samaino, San Vito, Semurano, Somano, Vezzedo e Vignola.\nEconomia.\nIndustria.\nSul territorio della frazione Cantone \u00e8 presente una piccola centrale idroelettrica a turbine Pelton costruita nel 1901 e gestita oggi da A2A, la quale sfrutta il torrente Quaradella e genera all'incirca annui.\nInfrastrutture e trasporti.\nStrade.\nIl principale collegamento stradale di cui il comune beneficia \u00e8 la SS 340 \"Regina\", che attraversa le frazioni di Prato e San Vito sul lungolago, dalla quale si diramano un certo numero di mulattiere e strade comunali necessarie per servire le restanti frazioni verso monte.\nTrasporto pubblico.\nLungo la statale sono posizionate a Prato e a San Vito due fermate della linea extraurbana C10, la quale garantisce agli abitanti della sponda Ovest del lago l'accesso alla rete ferroviaria, oltre che collegare fra di loro i vari paesi.\nA San Vito \u00e8 anche presente uno scalo, ora fuori servizio, gestito dalla navigazione Lago di Como."}
{"id": "28924", "revid": "123685650", "url": "https://it.wikipedia.org/wiki?curid=28924", "title": "Cucciago", "text": "Cucciago (\"Cusciagh\" in dialetto brianzolo, : ) \u00e8 un comune italiano di abitanti della provincia di Como in Lombardia.\nSul territorio comunale \u00e8 sito il Palasport Pianella, costruito nel 1974 e che ha ospitato fino al 2016 le gare interne della Pallacanestro Cant\u00f9.\nGeografia fisica.\nCucciago si sviluppa su una collina dalla forma allungata sull'asse nord/sud, caratterizzata da un versante ripido e boscoso verso la valle dei torrenti Seveso e dell\u2019Acquanegra e, al contrario, da un versante pi\u00f9 dolce e coperto da prati e campi sul lato degradante verso Cant\u00f9.\nSotto il profilo geologico, la zona \u00e8 caratterizzata da un complesso morenico di argille limo-sabbiose dello spessore di 50-60 metri, in cui si osserva l'alternanza di orizzonti misti a ciottoli e ghiaie. Sulla sommit\u00e0 della collina, ove la copertura del mantello argilloso \u00e8 importante, la fertilit\u00e0 \u00e8 scarsa. Laddove il mantello \u00e8 scarso si sviluppano invece boschi e brughiere.\nOrigini del nome.\nIl nome \u00e8 attestato nel medioevo come \"Cutiacum\". Una fantasiosa etimologia popolare vuole che il nome derivi dal dialettale \"scusciagatt\". . In realt\u00e0 \"Cucciago\" (\"Cusciagh\") \u00e8 la normale evoluzione di \"Cutiacum\" e se mai \u00e8 esistito un nome \"cusciagatt\" (di cui non si ha traccia in alcuna fonte scritta) si tratterebbe di una normale derivazione dal toponimo tramite il comune suffisso derivativo dialettale \"-att\", mentre \u00e8 impensabile una \"retroformazione\" del toponimo a partire dal nome degli abitanti.\nStoria.\nAll'et\u00e0 del bronzo risalgono alcuni reperti rinvenuti sul territorio.\"\"\nNel V sec. a.C., ai tempi delle invasioni celtiche, si hanno i primi insediamenti umani a Cucciago.\nSuccessivamente la presenza dei Romani \u00e8 provata dai ritrovamenti di un frammento d'anfora in localit\u00e0 Montina e di un frammento di statua romana in zona Ronchi. Inoltre la testimonianza di due toponimi \"Vallis Martia\" oggi Via Cant\u00f9 e \"In via lata\" l'attuale Cascina Inviolata confermano il loro insediamento.\nPi\u00f9 tardi si hanno testimonianze di civilt\u00e0 longobarda e poi franca, che trasformano le terre di Cucciago in un feudo affidato a piccoli Vassalli di nobilt\u00e0 minore.\nSiamo nell'XI secolo e la famiglia degli Alciati, da cui nacque Sant'Arialdo, appartiene a questa nobilt\u00e0 ed \u00e8 feudataria di Cucciago in qualit\u00e0 di Valvassore. Accanto al castello degli Alciati, vi sono le case dei contadini e la chiesa di San Vincenzo, mentre pi\u00f9 distante \u00e8 posta la chiesa dei Santi Gervaso e Protaso occupata da benedettini legati all'Abbazia di Fruttuaria presso Ivrea.\nNel XIV e XV secolo Cucciago viveva di un'economia esclusivamente agricola, i contadini lavoravano le terre della Valmarcia, della Busciana e del Calconago.\nNel 1700 Cucciago \u00e8 gi\u00e0 Comune e con la rivoluzione francese scompaiono i nobili e la grande borghesia del milanese e del comasco acquista le antiche propriet\u00e0 laiche ed ecclesiastiche di Cucciago.\nNel XVIII secolo, nella vallata del Seveso si contavano quindici mulini dove si producevano olio e farina\"\".\nNel XIX secolo nascono le prime filande e le botteghe per la lavorazione del legno ed il paese passa da economia agricola ad economia artigianale.\nMonumenti e luoghi d'interesse.\nArchitetture religiose.\nChiesa parrocchiale dei Santi Gervaso e Protaso\nCostruita probabilmente sulle macerie di una precedente chiesa eretta da Sant'Arialdo e distrutta dai suoi nemici, la chiesa dei Santi Gervaso e protaso fu elevata a parrocchiale nel 1582. All'esterno, la chiesa si presenta con una facciata dotata di alcuni elementi dell'originale paramento murario, cos\u00ec come una vetrata fortemente strombata. Internamente, la chiesa conserva affreschi e, nelle absidi, vetrate dell'artista Ravanelli, oltre a un altare e un battistero con pannelli smaltati realizzati dallo scultore Romano Rui. Di Luigi Martinotti sono invece gli smalti della via Crucis. Le balaustre in terracotta sono dei fratelli Rossi, mentre i di rami sbalzati sono opere realizzate da Angelo Primo Perini.\nChiesetta di San Vincenzo\nLa presenza di un campanile dalle bifore romaniche testimoniano l'esistenza della chiesa medioevale di San Vincenzo, completamente cancellata e fusa all'interno di edifici settecenteschi sovrapposti. Il campanile stesso \u00e8 databile al XII secolo. Un'attenta ricerca nelle murature scrostate e lo studio dei documenti all'Archivio Arcivescovile della Diocesi di Milano hanno permesso di mettere in evidenza la volumetria della costruzione antica. La ricostruzione dell'abside antica ha dato l'opportunit\u00e0 di scoprire frammenti di affreschi risalenti al 1000, contemporanei agli affreschi della Basilica di Galliano a Cant\u00f9 e che testimoniano le antiche origini della chiesa, gi\u00e0 attestata nel XIII secolo nel \"Liber Sanctorum\" di Goffredo da Bussero.\nSantuario \"Madonna della Neve\"\nUltimato nel 1863 sotto la direzione dell'Architetto Giacomo Muraglia di Milano, venne iniziato nel 1733 e costruito su una chiesa preesistente, la quale faceva parte di un convento benedettino andato in decadenza a partire dal XV secolo\"\". Durante il XVII secolo altri lavori di ampliamento sono resi necessari dal crescente numero di pellegrini perci\u00f2 viene realizzata una nuova abside a sud. L'edificio, a pianta quadrata con angoli smussati e abside semicircolare, si presenta con una facciata dotata di zoccolo di granito, su cui si innestano quattro lesene e due nicchie per le statue, e di un portale con architrave sormontato da grande lunetta. Internamente, la cupola centrale \u00e8 avvolta da otto pilastri che delimitano un deambulatorio. All'interno della chiesa viene adorata la sacra immagine della Madonna della Neve, affresco del tardo quattrocento, raffigurante la Vergine con il Bambino in trono tra Sant'Antonio e Sant'Agata."}
{"id": "28926", "revid": "125520383", "url": "https://it.wikipedia.org/wiki?curid=28926", "title": "Anticoli Corrado", "text": "Anticoli Corrado (\"Ant\u00eccuri\" in dialetto locale) \u00e8 un comune italiano di abitanti della citt\u00e0 metropolitana di Roma Capitale nel Lazio.\nGeografia fisica.\nTerritorio.\nAnticoli Corrado \u00e8 situato ad est del capoluogo, a 508 metri di altitudine sul livello del mare, su un costone dei monti Ruffi, che domina la sottostante valle dell'Aniene.\nClima.\nIl clima \u00e8 freddo o caldo entrambi con un elevato tasso di umidit\u00e0, assimilabile al clima tipico fluviale, vista anche la vicinanza del fiume Aniene.\nStoria.\nIl pi\u00f9 antico documento che fa riferimento ad Anticoli \u00e8 un'iscrizione greca datata all'VIII secolo che riporta un \"Fundus Antikuis\" nelle propriet\u00e0 del monastero di Sant'Erasmo al Celio a Roma. Tra il 983 e il 1267 Anticoli compare in diversi documenti ecclesiastici, in relazione a contese sulla sua signoria, contesa tra l'abbazia di Subiaco e laici che a vario titolo ne reclamavano il governo.\nNel 1256 pervenne sotto la signoria di Corrado di Antiochia, nipote dell'imperatore Federico II di Svevia, citato in una carta del 1301 quale Conte di Anticoli. Il paese decise di aggiungere il nome del sovrano a quello di Anticoli per ricordare Corrado, il pi\u00f9 illustre signore della sua storia, e rendergli omaggio. In seguito la signoria del paese fu venduta dalla famiglia Antiochia alla famiglia degli Orsini, e da questi nel XVI secolo a quella dei Colonna di Sciarra.\nAnticoli Corrado \u00e8 anche conosciuta come \"Il paese degli artisti e delle modelle\": nella prima met\u00e0 dell'800, infatti, venne scoperta dai numerosissimi pittori stranieri, arrivati a Roma dal nord dell'Europa alla ricerca dei paesaggi e delle atmosfere tipiche della campagna romana. Gli artisti affittarono molte stalle del paese, trasformandole nelle proprie abitazioni e in studi (un censimento del 1935 ne contava ben 55).\nLe donne del paese, apprezzate per la loro bellezza, divennero delle modelle a tutti gli effetti. Saranno molto richieste anche al di fuori del paese, soprattutto per quadri e affreschi di tema religioso che ornano ancor oggi le chiese della valle dell'Aniene e dintorni.\nAgli inizi degli anni trenta, ad Anticoli si incontrarono personalit\u00e0 artistiche come Oskar Kokoschka, Felice Carena e Luigi Pirandello, in paese con il figlio Fausto, pittore, Emanuele Cavalli pittore legato alla Scuola romana. Inoltre, vi soggiornava in estate, negli anni settanta, il grande poeta spagnolo Rafael Alberti con sua moglie. In paese ha dimorato anche lo scrittore Ignazio Silone, il quale \u00e8 ricordato da una targa in pietra.\nSimboli.\nLo stemma del comune di Anticoli Corrado \u00e8 stato riconosciuto con decreto del capo del governo del 12 marzo 1933.\nSociet\u00e0.\nEvoluzione demografica.\nNegli ultimi anni vi \u00e8 stato un preoccupante calo demografico della popolazione dovuta anche al tangibile calo delle nascite.\nEtnie e minoranze straniere.\nSecondo i dati ISTAT al 31 dicembre 2016 la popolazione straniera residente era di 74 persone. La nazionalit\u00e0 maggiormente rappresentata era quella rumena con 52 cittadini residenti."}
{"id": "28927", "revid": "1534111", "url": "https://it.wikipedia.org/wiki?curid=28927", "title": "Bedizzole", "text": "Bedizzole (\"B\u00fcdis\u00f6le\" in dialetto bresciano) \u00e8 un comune italiano di abitanti della provincia di Brescia in Lombardia.\nGeografia fisica.\nIl comune di Bedizzole si estende per 26,4\u00a0km\u00b2, ad un'altitudine media di 171 m s.l.m. e dista circa 17\u00a0chilometri ad est dal capoluogo (Brescia) e 8\u00a0chilometri dal lago di Garda.\nTerritorio.\nIl paese di Bedizzole \u00e8 situato a est di Brescia, in Valtenesi, tra la fascia alta della pianura padana e i rilievi occidentali dei colli morenici del basso Benaco. Il territorio del comune \u00e8 attraversato dal fiume Chiese. Monumento di rilievo \u00e8 il castello, eretto tra il IX e il X secolo, in un luogo che permetteva di controllare la pianura circostante e che oggi costituisce un interessante nucleo abitativo, con accesso principale da Piazza 25 Aprile.\nOrigini del nome.\nSono molte le ipotesi etimologiche del nome di Bedizzole.\nNei documenti storici fino al secolo XV, il nome \u00e8 scritto con la \"-u-\" : \"Budiciola, Budhizolis\" (XI secolo), \"Buhtazolis, Butheziolis, Buthezole, Buthezolo, Budiciolis\" (XII secolo), \"Butizolis, Buthezolis, Buthizollis, Butizollis, Buthizolis\" (XIII secolo), \"Buthizolis\" (XIV secolo), \"Butizolis\" (XV secolo). In seguito, la \"-u-\" si trasform\u00f2 in \"-i-\" come in \"Bidizolis\" (1507-1520), \"Bidizolarum\" (1517), \"Bidizzolis, Bidizolas\" (1556), \"Bidicciolo\" (1693), per passare lentamente alla forma con la \"-e-\", dell'odierna Bedizzole..\nQuesti sono gli etimi proposti da diversi studiosi:\nEmilio Spada riporta che in un documento del 1365 si trova ancora nominata una localit\u00e0 chiamata \"ad Paludem\".\nStoria.\nRitrovamenti di resti di palafitte in localit\u00e0 Sonvigo fanno risalire i primi insediamenti gi\u00e0 all'et\u00e0 del Bronzo. Nel IV secolo a.C. trib\u00f9 provenienti dalla Gallia, appartenenti al ceppo dei Cenomani, si stanziarono sul territorio.\nLa romanit\u00e0 di Bedizzole antica \u00e8 attestata dai molti reperti archeologici rinvenuti. Le dodici iscrizioni di quell'era, tutte documentate, testimoniano l'esistenza sul suo territorio di famiglie patrizie appartenenti alla gens Vibia, gens Cornelia e gens Elia. Cippi votivi a Giove e a Minerva, evidenziano il culto di quelle divinit\u00e0.\nIn un'incisione trovata infissa nel muro del vecchio cimitero, ora al Museo Romano di Brescia, Aurelio Giustino, \"cives petovioniensis\", dedica una lapide funeraria al fratello Giulio Festo, pretoriano morto in guerra.\nSecondo Spada (1979) il ritrovamento nella parte meridionale del paese di quattro cippi miliari sul percorso della \"Via Gallica\", che collegava Brescia a Verona, sottolineerebbe l'importanza viaria di quel tratto di territorio su cui potrebbe essere sorta la mansio \"Ad Flexum\" dell'Itinerario Burdigalense. Nella Galleria delle carte geografiche in Vaticano, la Carta dell\"'Italia Antiqua\" colloca \"Ad Flexum\" sul fiume Chiese nei pressi di Bedizzole. Il nome \"Ad Flexum\", che in latino significa flessione, indicava una deviazione, un giro che la strada in quel punto doveva compiere per attraversare il Chiese in un punto pi\u00f9 accessibile, come dimostrano i resti di un manufatto, ancora oggi visibile nell'alveo del fiume asciutto, a circa 700 metri a settentrione dell'attuale ponte, il quale fu costruito nella prima met\u00e0 del Settecento sostituendo un precedente in legno.\nPontenove deriverebbe dal latino \"pons ad nonam\", ovvero ponte a nove miglia dalla citt\u00e0, come attesterebbero due cippi ritrovati in zona, sebbene altri contestino tale attribuzione. Dei quattro cippi miliari rinvenuti sul territorio di Bedizzole solamente su uno, dedicato agli imperatori Valentiniano, Valente e Graziano, \u00e8 incisa la distanza di XXXII miglia, che corrispondeva al tratto tra Verona e Bagatte di Bedizzole, localit\u00e0 in cui il miliario \u00e8 stato rinvenuto. Le distanze venivano calcolate da Verona, perch\u00e9 in quell'epoca il territorio apparteneva alla \"X regio\" veneta, come inciso sul cippo (\"devota Venetia conlocavit\").\nA Pontenove fu fondata una Pieve la cui esistenza, da recenti ricerche archeologiche, viene attestata a partire dal VI secolo. Questa pieve estendeva la sua giurisdizione su un vasto territorio che comprendeva le attuali parrocchie di Calcinato, Calcinatello, Santo Stefano di Bedizzole, Mocasina, Carzago e Calvagese.\nSecondo Attilio Mazza, l'abitato attuale di Bedizzole sorse attorno al castello il quale fu edificato sulle colline a settentrione di Pontenove sia a protezione della strada della Valtenesi sia a difesa delle popolazioni locali dalle invasioni ungariche dei secoli IX e X.\nDa un documento del Monastero di S. Pietro in Monte di Serle risulta che nel 1184 Bedizzole era gi\u00e0 Comune, oggetto delle mire espansionistiche della vicina Brescia e degli Scaligeri, ai quali il borgo si consegn\u00f2 nel 1277 per fuggire ai bresciani, autori nello stesso anno della distruzione del castello.\nNel 1426 Bedizzole pass\u00f2 sotto il dominio della Repubblica di San Marco ed entr\u00f2 a far parte della Magnifica Patria\nNel 1509 all'epoca della Lega di Cambrai promossa dalla Francia contro la repubblica veneta, Bedizzole si oppose allo smantellamento del suo Castello resistendo , con l'appoggio di parte della Riviera di Sal\u00f2, alle soldatesche di Gastone di Foix che inutilmente la aggred\u00ec, forse nell'illusione di replicare la vittoria conseguita con l'assedio di Brescia.\nVenezia in premio alla fedelt\u00e0 dei cittadini di Bedizzole il 17 giugno 1517 riconfermava i privilegi, Bedizzole rimase veneta fino al 1796 quando i francesi ebbero la meglio su Venezia.\nIl XVIII secolo, sebbene flagellato dalle continue scorrerie nella zona delle truppe imperiali da un lato e dai francesi dall'altro, entrambi impegnati nella guerra di successione spagnola, rappresent\u00f2 comunque un periodo di crescita per il paese.\nDurante le lotte risorgimentali si distinsero alcuni bedizzolesi tra cui i fratelli Chiodi, Pietro e Battista che caddero sulle barricate delle Dieci giornate di Brescia (1849), e Giuseppe Capuzzi che partecip\u00f2 alla spedizione dei Mille con Garibaldi..\nDurante la prima guerra mondiale cadde il giovane ufficiale degli Alpini Annibale Calini, a cui oggi \u00e8 intitolata la scuola media del paese, come pure, dal primo dopoguerra, lo storico Liceo Scientifico di Stato del capoluogo di provincia, che ne ospita il busto commemorativo in bronzo.\nSimboli.\nLo stemma della Comunit\u00e0 da quasi cinque secoli rappresenta una corona feudale capovolta sui gigli di Francia in campo rosso di sangue. Ci\u00f2 in sfregio alla Francia a ricordo della vittoriosa resistenza all'assedio di Gastone de Foix.\nIl Comune di Bedizzole il 24 settembre 1929 deliber\u00f2 di chiedere al Capo dello Stato a riconferma del suo stemma, che fu concessa. Cos\u00ec riadattato fu riprodotto sul gonfalone Comunale.\nGeografia antropica.\nFrazioni.\nBedizzole \u00e8 frammentato in numerose frazioni. Con l'intensa urbanizzazione degli ultimi decenni molte si sono unite tra loro. Le seguenti sono le pi\u00f9 rilevanti:\nNumerose anche le localit\u00e0 di antico o pi\u00f9 recente insediamento, con denominazioni storiche (talvolta solo dialettali), che nella maggior parte dei casi si possono considerare vere e proprie sottofrazioni:\nSport.\nAtletica leggera.\nA Bedizzole l'atletica leggera \u00e8 presente sul territorio comunale dagli anni ottanta del secolo scorso quando alcuni podisti bedizzolesi, militanti in altri gruppi sportivi, anelavano a formare un gruppo locale. Questo percorso si concretizza nel 1983, nasce cos\u00ec l'Atletica Bedizzole e si cominciano a vedere gli atleti in canotta biancoverde sulle piste bresciane. La societ\u00e0 \u00e8 iscritta alla FIDAL, federazione italiana di atletica leggera, conta circa 100 atleti nelle varie categorie dalle giovanili ai master, e il suo presidente \u00e8 Mario Barba.\nCalcio.\nLa principale squadra di calcio della citt\u00e0 \u00e8 l'U.S. Bedizzolese 1927 Calcio A.S.D. che milita nel girone C lombardo di Eccellenza. I colori sociali sono: il granata ed il bianco. \u00c8 nata nel 1927.\nTiro con l'arco.\nIl tiro con l'arco \u00e8 presente dal 1997 con l'A.S.D. Arcieri della Leonessa. A livello giovanile i suoi atleti vantano vittorie ai campionati regionali, sia Indoor, sia nel Tiro alla Targa. Nel 2016 un atleta bedizzolese ha conquistato la medaglia d'oro alla Coppa Italia delle Regioni, la principale gara giovanile Nazionale."}
{"id": "28928", "revid": "1534111", "url": "https://it.wikipedia.org/wiki?curid=28928", "title": "Berlingo", "text": "Berlingo (\"Berl\u00e8nch\" o \"Berlingh\" in dialetto bresciano) \u00e8 un comune italiano di abitanti della provincia di Brescia in Lombardia.\nGeografia fisica.\nIl territorio ha un'estensione di circa 4\u00a0km quadrati.\nTerritorio e storia.\nIl territorio di Berlingo comprendente, oltre al borgo principale, anche la frazione Berlinghetto che sorge a soli 800 metri dal capoluogo, si stende nella parte pi\u00f9 settentrionale della zona dei fontanili, di cui \u00e8 ricco e che alimentano numerosi canali di bonifica.\nLe origini degli insediamenti si fanno risalire ad un pagus di origine romana, mentre il toponimo, sicuramente di epoca posteriore, si spiega con varie ipotesi. Oltre a quella morfologica che fa derivare il suffisso ing come tutti quelli in eng a origini gote o longobarde, se ne presentano altre due: secondo la prima il nome sarebbe la corruzione della parola \u201clabirinto\u201d che in tempi remoti indicava luoghi di propriet\u00e0 Calini, secondo l\u2019altra, adottata dal Gnaga, si associa il nome a \u201cberlengum\u201d, termine con cui, in tempi remoti, si indicava un campo adibito a funzione specifica di cui si \u00e8 perso il significato.\nNell\u2019alto medioevo il territorio venne legato alla pieve di Trenzano, mentre il domino feudale fu affidato a propriet\u00e0 religiose: il vescovo di Brescia, i monasteri di S. Faustino e di Rodengo. Col tempo queste propriet\u00e0 passarono nelle mani di grandi famiglie feudatarie o possedenti, quali gli Emili, i Ducco e, soprattutto, i Calini i quali, nel corso del \u2018600 costituirono la villa Berlingo che aveva un giardino\u2013labirinto.\nPi\u00f9 tardi dominarono i marchesi Piovanelli della Santella e, soprattutto, per pi\u00f9 lungo tempo, i Martinengo. Le propriet\u00e0 religiose, prima, e feudali, poi, avviarono e svilupparono la bonifica dei terreni e la costruzione delle cascine che, data la non vasta estensione dei territori, sorsero in minor numero in campagna e maggiormente entro gli stessi nuclei urbani di Berlingo e di Berlinghetto.\nFra quelle rurali sono notabili la cascina Martinenga, a Berlinghetto, dalla marcata struttura a corte chiusa con importante casa patronale, e la cascina Piovanelli, dai portici notevoli per le colonne in marmo, che sorge nella localit\u00e0 della Santella Mora, dove sono raggruppate diverse corti.\nTroviamo inoltre nel territorio urbano di Berlingo il Palazzo ex Gorno-Tempini che per secoli fu propriet\u00e0 della famiglia dei Conti Calini, che fond\u00f2 una parte pi\u00f9 antica della citt\u00e0, che esisteva fin dall'epoca romana, il quale fu di propriet\u00e0 della Parrocchia di Trenzano, poi del Monastero di S. Faustino e Giovita di Brescia (la citt\u00e0 pi\u00f9 vicina), poi ancora dell'Abbazia di Rodendo Saiano e infine, prima di passare alle famiglie Calini e Ducco, fu propriet\u00e0 del refettorio del Vescovo di Brescia. Il complesso di edifici storici che ne compongono la struttura era certamente il centro del governo della propriet\u00e0 dei Conti Calini nella zona, che consistono in molte case coloniche sparse nelle pianure e nelle terre circostanti. Il nome stesso del paese sarebbe legato alla famiglia Calini e, come pu\u00f2 derivare da un esame delle politiche relative alla valutazione della famiglia nobile, sarebbe il risultato di un'evoluzione progressiva, compiuta tra il XVI e il XVII secolo , il nome \"Labirinto\", un nome che originariamente identificava il luogo. La stretta configurazione e le strutture costruttive compatte che costituiscono il corpo dell'edificio sono anche dovute a quella parte di esse che si presenta singolarmente inclinata rispetto agli edifici rimanenti che circondano la grande corte rurale orientale, per i punti di forza l'ipotesi che l'edificio esistente fosse parte dell'antica \"curtis\" medievale, esistita prima delle trasformazioni eseguite dai Calini. La struttura attuale, in termini di grandi caratteristiche architettoniche, \u00e8 sicuramente attribuibile al XV secolo, e in alcuni casi \u00e8 stata in parte correlata al tipo di villa di campagna quattrocentesca, caratterizzata dall'enfasi sulla verticalit\u00e0 e l'aspetto fortificato ottenuto attraverso scarpe e fiammati a forma di torre agli angoli dell'edificio, nel quale spicca unica nella cinta urbana, la torretta di osservazione.\nCi\u00f2 sembra confermato da analogie tipologiche e stilistiche con altri edifici del distretto in questione. Notevoli sono alcuni elementi architettonici, quali volte a vela e volte a crociera a ombrello, situate al piano terra, poggianti su mensole in pietra finemente intagliate con una punta di diamante. Negli ambienti interni, il maniero ha il duplice scopo della vacanza e la presenza nei luoghi di produzione agricola. Ci sono 3 camini in marmo (due bianchi, marmo Botticino e uno rosa, marmo di Verona) di notevole fattura (sec XV-XVI), pavimenti in terracotta originali, soffitti a cassettoni e vari motivi decorativi. A ovest dell'edificio vi \u00e8 un grande parco circondato su tutti i lati da quasi 150 alti alberi secolari che creano un effetto suggestivo e una prospettiva spaziale che non \u00e8 ancora toccata e su cui l'edificio \u00e8 aperto da un'ampia loggia che collega il parco con il stesso tribunale rurale.Le cascine urbane costituiscono una gran parte del patrimonio edilizio del centro storico, sono fornite di aie e di portici ormai poco utilizzati, salvo quelle di alcune aziende pienamente funzionanti, e attendono una riconversione degli spazi che si spera rispettosa del patrimonio storico\u2013culturale che esse esprimono.\nLe bonifiche, oltre che fruire delle seriole formate dai fontanili locali, si avvalgono, per l\u2019irrigazione, anche di canali derivati dall\u2019Oglio attraverso i territori di Urago e di Cossirano, tra cui, principalmente, il vaso Baioncello e la roggia Calina.\nI Calini costruirono anche una cappelletta destinata a diventare il centro della parrocchia di Berlingo che alla fine del 1500 era gi\u00e0 quasi autonoma da Travagliato, mentre il Comune si form\u00f2 solo intorno al 1600.\nL\u2019attuale parrocchiale, dedicata alla nativit\u00e0 di Maria Vergine, si deve alla progettazione dell\u2019architetto Gaspare Turbini del 1788, ma la sua facciata \u00e8 del 1902. Pi\u00f9 antica, invece, \u00e8 la parrocchiale di Berlinghetto, dedicata a Santa Maria Assunta e San Rocco, che risale al 1694. Fra le chiese minori \u00e8 da ricordare quella di origine altomedioevale chiamata \u201cdei morti\u201d, perch\u00e9 sul muro esterno che d\u00e0 sulla strada mostra una danza macabra.\nNei tempi moderni accanto all\u2019attivit\u00e0 agricola, si svilupp\u00f2 a Berlingo una vasta attivit\u00e0 edilizia cui si dedicarono molte imprese e molti muratori che lavorarono nei comuni circostanti, e soprattutto, gravitano verso la citt\u00e0.\nInfrastrutture e trasporti.\nFra il 1928 e il 1954 a Berlingo fu attiva una fermata lungo una deviazione appositamente realizzata della tranvia Brescia-Soncino."}
{"id": "28929", "revid": "135224", "url": "https://it.wikipedia.org/wiki?curid=28929", "title": "Berzo Demo", "text": "Berzo Demo (\"B\u00e8rs\" e \"D\u00e9m\" in dialetto camuno) \u00e8 un comune italiano di abitanti della Val Camonica, provincia di Brescia, in Lombardia.\n\u00c8 attraversato a valle dalla strada statale 42 del Tonale e della Mendola, dalla quale si diparte la strada provinciale 84 che da Demo porta a Cevo.\nIl territorio di Berzo Demo confina con diversi comuni: a est quello di Cevo, a nord Sonico e Malonno, ad ovest quello di Paisco Loveno e Sellero, ed a sud quello di Cedegolo.\nGeografia fisica.\nIl comune di Berzo Demo si trova adagiato sulle pendici meridionali del Pian della Regina. \u00c8 formato da tre abitati: quello pi\u00f9 a valle \u00e8 Demo, al centro sta Berzo e in cima Monte.\nOrigini del nome.\nIl paese di Berzo nel 1596 era chiamato Bercio, nel 1612 Bertio; si suppone provenga dalla voce preromana \"Bersium\", ovvero recinto per gli animali.\nDemo invece potrebbe derivare dal vocabolo trentino \"dema\", che significa \"Via\", ovvero luogo di transito dell'antica strada Valligiana.\nStoria.\nLuned\u00ec 6 aprile 1299 i consoli della vicinia di Berzo e Demo si recano a Cemmo dove \u00e8 presente Cazoino da Capriolo, camerario del vescovo di Brescia Berardo Maggi. Qui giurano secondo la formula consueta fedelt\u00e0 al vescovo, e pagano la decima dovuta.\nIl 15 maggio 1365 il vescovo di Brescia Enrico da Sessa investe iure feudi dei diritti di decima nei territori di Breno, Vione, Vezza, Sonico, Malonno, Berzo Demo, Astrio, Ossimo e Losine Giovanni e Gerardo del fu Pasino Federici di M\u00f9.\nAlla pace di Breno del 31 dicembre 1397 i rappresentanti della comunit\u00e0 di Demo, Albertino di Martino di Demo e il notaio Giovannino Boldrini di Saviore, si schierarono sulla sponda ghibellina.\nIl 17 settembre 1423 il vescovo di Brescia Francesco Marerio investe iure feudi dei diritti di decima nei territori di Monno, Cevo, Andrista, Grumello, Saviore, Cemmo, Ono, Sonico, Astrio, Malegno, Cortenedolo, Vione, Incudine e Berzo Demo a Bertolino della Torre di Cemmo .\nNel 1760 Berzo, Demo e Monte contavano 790 abitanti.\nTra il 1927 ed il 1948 (Regio Decreto 28 settembre 1927) Berzo Demo fu unito al comune di Cedegolo.\nFeudatari locali.\nFamiglie che hanno ottenuto l'infeudazione vescovile dell'abitato:\nSimbolo.\nIl simbolo del comune rappresenta alcuni elementi caratteristici del paese e della tradizione locale.\nGli elementi dello stemma sono:\nRicorrenze.\nOgni cinque anni (l'ultima nel 2010) la comunit\u00e0 di Demo organizza la festa della \"Madonna Grande\", durante la quale l'intero paese viene addobbato con \"dase\" (dialetto camuno: rami d'abete) e fiori di carta. Ogni famiglia o contrada costruisce una \"grotta\" che ricorda la figura della Madonna. Tradizione vuole che questa festa risalga al 1880, quando la comunit\u00e0 fece voto alla Madonna per scamparla da un'alluvione. La cerimonia \u00e8 simile alla \"Funsci\u00f9\" di Gianico.\nA dicembre di ogni anno si tiene a Monte la manifestazione \"\u00cbre da Nadal dal Mut\", una serie di mercatini di natale ispirati alla tradizione camuna.\nMonumenti e luoghi d'interesse.\nArchitetture religiose.\nLe chiese di Berzo Demo sono:\nSociet\u00e0.\nTradizioni e folclore.\nGli sc\u00fct\u00fcm sono nei dialetti camuni dei soprannomi o nomignoli, a volte personali, altre indicanti tratti caratteristici di una comunit\u00e0. Quello che contraddistingue gli abitanti di\nAlcuni sc\u00fct\u00fcm famigliari di Demo: Cominassi - \"Pust\u00ec\" (postini), Bernardi - \"Fr\u00e9r\" (fabbri), Bernardi - \"Sind\u00e9c\" (sindaci), Bernardi - \"Mischerp\u00ec\" (mascherpa), Moreschi - \"S\u00f9ster\", Bosio - \"Scud\u00e8la\" (scodella), Martinelli - \"Bragh\u00ec\".\nGeografia antropica.\nLa circoscrizione comunale \u00e8 costituita dalla sede comunale Berzo, dalle frazioni Demo e Monte, dagli agglomerati di Saletto e Forno Allione e dalle localit\u00e0 La Palazzina, Bettolino e Lorengo.\nLa maggior parte degli abitanti \u00e8 ripartito nelle tre frazioni (Berzo, Demo e Monte).\nBerzo, sede del municipio, si trova sul versante sud del Piz Olda, ad un'altezza media di 700 m s.l.m.\nSul fondo valle si trova Demo, la frazione pi\u00f9 popolosa.\nPoco sopra Berzo, salendo lungo la strada provinciale si arriva a Monte, piccola frazione.\nInfrastrutture e trasporti.\nStrade.\nAi piedi dell'abitato di Demo scorre la Strada statale 42 del Tonale e della Mendola dalla quale si diparte la strada provinciale per la Valle di Saviore che porta a Berzo, Monte, Cevo e Saviore dell'Adamello. All'altezza di Forno Allione si diparte la Strada statale 294 della Val di Scalve che porta al Passo del Vivione.\nFerrovie.\nBerzo Demo \u00e8 servita dalla stazione di Forno d'Allione, posta fuori dall'abitato, nella zona industriale omonima. La stazione, con fermata facoltativa, fa parte della linea ferroviaria Brescia-Iseo-Edolo.\nAmministrazione.\nUnione di comuni.\nBerzo Demo fa parte dell\"'Unione Comuni della Valsaviore\", assieme ai comuni di Cedegolo, Cevo, Saviore dell'Adamello e, dal 2003, Sellero.\nL'unione di comuni, che ha sede a Cedegolo, \u00e8 stata creata il 20 agosto 1999, ed ha una superficie di circa 225\u00a0km\u00b2.\nCuriosit\u00e0.\nIn Val Camonica esiste un altro paese con un nome simile: Berzo Inferiore."}
{"id": "28930", "revid": "1534111", "url": "https://it.wikipedia.org/wiki?curid=28930", "title": "Berzo Inferiore", "text": "Berzo Inferiore (\"B\u00e8rs\" in dialetto camuno) \u00e8 un comune italiano di abitanti, della Val Camonica, provincia di Brescia, in Lombardia.\nGeografia fisica.\nTerritorio.\nIl paese di Berzo si trova nella parte inferiore della Val Grigna, preceduto a monte da Bienno ed a valle da Esine.\nOrigini del nome.\nIl nome del comune potrebbe derivare dalla voce \"Bersium\" (siepe o recinto) oppure dal termine iberico \"ber\" (montone, ovile).\nStoria.\nIn prossimit\u00e0 del passo Crestoso sono stati rinvenuti 33 manufatti risalenti al mesolitico.\nNel 1041 \u00e8 citato come \"Bercio\".\nNel 1298 vi \u00e8 una contesa con Bovegno circa alcuni pascoli in quota.\nNel marzo 1306 l'arciprete della pieve di San Lorenzo di Manerbio Alderico dona delle sue propriet\u00e0 situate in \"Valle Camonense locus Bercii\".\nI conti Lambertini avevano qui un tempo un castello.\nL'11 gennaio 1350 il vescovo di Brescia investe iure feudi dei diritti di decima nei territori di Berzo Inferiore, Ono e Cricolo e Cerveno Rainaldo del fu Zanino Federici di Gorzone.\nNel luglio 1404 Berzo viene distrutto dai guelfi di Predore ed Adrara, che si vendicano dei saccheggi subiti negli anni precedenti.\nNel 1562 nella visita pastorale Giacomo Pandolfi, inviato dal vescovo di Brescia Domenico Bollani, si intima all'autorit\u00e0 locale di far smettere i balli pubblici, troppo frequenti:\nNel 1573 si segnala la presenza della Confraternica Corpus Domini con 160 membri, dei Disciplini, con 23 maschi e 18 donne.\nSulla parrocchiale del 1618 \u00e8 segnalato il racconto dell'apparizione di Maria a Marta Polentini:\nNel 1867 il consiglio provinciale di Brescia deliberava per l'unione dei comuni di Bienno e Berzo: esso non si realizz\u00f2 per la forte opposizione popolare. Solo tra il 1927 ed il 1947 venne aggregato a Bienno, a causa delle legge fascista sull'unione dei comuni.\nFeudatari locali.\nFamiglie che hanno ottenuto l'infeudazione vescovile dell'abitato:\nMonumenti e luoghi d'interesse.\nArchitetture religiose.\nLe chiese di Berzo Inferiore sono:\nSociet\u00e0.\nTradizioni e folclore.\nGli sc\u00fct\u00fcm sono nei dialetti camuni dei soprannomi o nomiglioli, a volte personali, altre indicanti tratti caratteristici di una comunit\u00e0. Quello che contraddistingue gli abitanti di Berzo Inferiore \u00e8 \"G\u00f3s\" (gozzi) oppure \"Faris\u00e9\"."}
{"id": "28931", "revid": "1534111", "url": "https://it.wikipedia.org/wiki?curid=28931", "title": "Bienno", "text": "Bienno (\"Bi\u00e9n\" in dialetto camuno) \u00e8 un comune italiano di abitanti della provincia di Brescia in Lombardia. Bienno fa parte del club de \"I borghi pi\u00f9 belli d'Italia\" creato della Consulta del Turismo dell'Associazione dei Comuni Italiani (ANCI).\nGeografia fisica.\nTerritorio.\nIl paese sorge nella Val Grigna, sul lato settentrionale del torrente Grigna.\nClima.\nI dati provenienti dalla stazione meteorologica di Breno indicano, in base alla media trentennale di riferimento 1961-1990, che la temperatura media del mese pi\u00f9 freddo, gennaio, si attesta a -1,0\u00a0\u00b0C, mentre quella del mese pi\u00f9 caldo, luglio, \u00e8 di +20,5\u00a0\u00b0C.\nOrigini del nome.\nBasandosi sull'attestazione medievale \"Boenno\" Dante Olivieri fa derivare il toponimo dal prelatino \"bova\" (\"smottamento\"), secondo lo Gnaga \u00e8 invece un antroponimo latino: \"Biennus\". Da segnalare che il termine \"biennium\" in tarda latinit\u00e0 indicava il canale del mulino.\nStoria.\nI primi insediamenti risalgono all' et\u00e0 del bronzo. In seguito vi si insediarono i Camuni, lasciando testimonianze in cima al colle del Cerreto, dove si trova la \"preda dell'altare\", un masso erratico con sopra ritrovate incisioni rupestri.\nIntorno al XI secolo arrivarono in paese i frati benedettini, i quali costruirono il \"Vaso Re\", canale artificiale in legno che deviava parte delle acque del vicino torrente Grigna all'interno del paese. Il canale alimentava le ruote idrauliche delle fucine, dei mulini e delle segherie. In particolare le fucine furono importanti per lo sviluppo del paese. Si stima che nel XVI secolo ci fossero pi\u00f9 di 100 magli ad acqua attivi. \nLa produzione nelle fucine variava: attrezzi agricoli, padelle, secchi da muratore, strumenti per carpenteria. Ma i prodotti principali fino al XVII secolo furono armi bianche e armature. E questo commercio arricch\u00ec il paese e favor\u00ec la costruzione di opere pubbliche.\nIl paese era munito di dieci torri ed un castello, trasformato in monastero dai benedettini.\nNel 1295 vi \u00e8 una contesa con Bovegno circa alcuni pascoli in quota.\nIl 25 gennaio 1350 il vescovo di Brescia investe iure feudi dei diritti di decima nei territori di Bienno il Comune (vicinia) e gli uomini di Bienno, cosa accaduta gi\u00e0 nel 1295, 1336, e in seguito nel 1388, 1423 e 1486. e confermato anche il 20 agosto 1423.\nNel 1374 i beni sono investiti a Franceschino e Comino Ronchi.\nNel 1391 la terra di Bienno, ghibellina, sub\u00ec una vasta razzia di bestiami causata dai guelfi camuni guidati dai Nobili di Lozio.\nAlla pace di Breno del 31 dicembre 1397 il rappresentante della comunit\u00e0 di Bienno, Bertolino di Martino Lanini, si schier\u00f2 sulla sponda ghibellina.\nNel 1592 \u00e8 fondato l\"'Istituto delle Zitelle\", che sovveniva alle nubende tra 15 e 40 anni prive di mezzi sufficienti, punch\u00e9 in possesso di una \"condotta irreprensibile\". Del 1624 \u00e8 invece la nascita della \"Casa di Dio\", una specie di ricovero per anziani.\nNel 1799, a seguito dell'abolizione delle Vicinie i vicini di Bienno divisero tra loro i beni comuni. Ci\u00f2 port\u00f2 ad una vertenza con lo Stato, che li riteneva beni demaniali. Essa si protrasse per pi\u00f9 di un secolo, tanto che nel 1901, per fronteggiare un assembramento minaccioso presso l'ufficio comunale, i carabinieri si lasciarono prendere la mano e spararono sulla folla, uccidendo una donna ed un ragazzo. Una soluzione di compromesso venne trovata definitivamente solo nel 1927.\nTra il 1805 ed il 1815 il comune di Bienno fu unito a quello di Prestine col nome di \"Bienno con Prestine\".\nIl 20 dicembre 2015 si \u00e8 svolto un referendum che ha sancito l'unione dei Comuni di Bienno e Prestine.\nIl 23 aprile 2016 il comune di Prestine \u00e8 stato incorporato nel comune di Bienno con la Legge Regionale 21 aprile 2016 n.9, pubblicata sul Bollettino Ufficiale della Regione Lombardia n.16, suppl. del 22 aprile 2016. Al referendum del comune di Bienno ha risposto S\u00ec l'86,93% dei votanti con un'affluenza alle urne del 31,71% degli aventi diritto. Ha prevalso il S\u00ec anche a Prestine con il 51,45% e affluenza del 63,25%. Considerando l'insieme dei territori dei comuni oggetto della fusione, in base ai dati del censimento del 2011, il nuovo comune unico ha una popolazione legale (popolazione nota dall'ultimo censimento) di 3.958 abitanti. Pertanto, dall'aprile 2016 Prestine ha cessato di essere comune ed \u00e8 divenuto frazione di Bienno.\nFeudatari locali.\nFamiglie che hanno ottenuto l'infeudazione vescovile dell'abitato:\nMonumenti e luoghi d'interesse.\nArchitetture religiose.\nChiesa parrocchiale riedificata in forme barocche controriformate su spinta di San Carlo Borromeo nei primissimi anni del Seicento presenta un'unica navata con sei altari laterali. Degni di nota il ciclo pittorico per la maggior parte di Giovanni Mauro della Rovere, le cancellate in ferro battuto del 1647 e l'organo seicentesco originalmente eretto da Graziadio II Antegnati attorno al 1640, ampliato e ricondotto al gusto ottocentesco, pur conservando le parti antiche, dall'organaro bergamasco Giovanni Manzoni nel 1891. Attualmente viene utilizzato largamente anche per apprezzati concerti a causa della sua magnifica intonazione. Nell'abside dell'altare maggiore una pala settecentesca attribuita a Giovan Battista Pittoni, che rappresenta il martirio dei due Santi titolari. L'edificio dapprincipio attribuito al Bagnadore, sembra ora doversi ad un progetto del Lantana, mentre il campanile \u00e8 quello della chiesa preesistente di cui conserva l'orientamento diverso, ruotato di qualche grado rispetto all'edificio attuale.\nPiccola chiesa gotica nella parte bassa del centro storico, la chiesa di Santa Maria Annunziata (detta un tempo \"Santa Maria degli Orti\"). Ad una sola navata, contiene affreschi di notevole valore prodotti nel corso del XVI secolo da diversi artisti, fra cui Giovanni Pietro da Cemmo e, soprattutto, Girolamo di Romano, detto il Romanino . Spiccano, fra gli altri, una danza macabra alla destra dell'altare e numerosissimi ex voto. Interessanti come testimonianza delle tradizioni di fede della Valcamonica sono le immagini di santi affrescata lungo le pareti della navata: tra di esse ben tre sono dedicate a Simonino di Trento. La pala dell'altare maggiore raffigurante la \"Annunciazione\" \u00e8 opera del Fiamminghino (1632) sulla controfacciata straordinario lacerto di affresco sul Compianto di Cristo morto, di sapore fiammingo, opera di un anonimo frescante del XV secolo convenzionalmente denominato \"Maestro di Bienno\".\nCompletamente ricostruito nella seconda met\u00e0 del XX secolo, aveva origine nel XI, XII secolo quando in Valcamonica arrivarono i Cluniacensi. Nel 1768 viene soppresso dal Gran consiglio di Venezia, con cessione dei beni alla comunit\u00e0 di Valle Camonica.\nSu una collinetta presso l'ingresso nord di Bienno, risale al XV secolo, ricavato probabilmente da una torre di vedetta di cui rimangono solo un muro intatto ed altre frazioni.\nVi sorge il monumento a Cristo Re, statua dorata risalente al 1929 opera di Timo Bortolotti. Accanto, la chiesa della Maddalena, con affreschi di Paolo da Cailina (il vecchio) e statue di Beniamino Simoni.\nRisale al XV secolo, rimaneggiata nel XVI con pregiati stucchi bianchi. Due statue gotiche, oggetto di furto e recuperate successivamente, sono conservate presso il palazzo Simoni-F\u00e8.\nSociet\u00e0.\nTradizioni e folclore.\nGli scot\u00f6m sono nei dialetti camuni dei soprannomi o nomiglioli, a volte personali, altre indicanti tratti caratteristici di una comunit\u00e0. Quello che contraddistingue gli abitanti di Bienno \u00e8 \"Pad\u00e8le\" (padelle).\nEconomia.\nIndustria.\nLa valle dove sorge Bienno \u00e8 detta anche \"valle dei Magli\" per la tradizionale lavorazione del ferro battuto tramite magli azionati da ruote ad acqua. Parte dell'acqua del torrente Grigna veniva infatti deviata in un invaso artificiale che percorre tuttora il paese da cima a fondo, muovendo ad ogni salto le ruote delle officine dei fabbri. Erano presenti numerosi mulini e segherie\nAncora oggi le imprese presenti a Bienno lavorano nel settore meccanico-siderurgico.\nFilm.\nMostra mercato 2014."}
{"id": "28932", "revid": "1534111", "url": "https://it.wikipedia.org/wiki?curid=28932", "title": "Bione (Italia)", "text": "Bione (\"Bi\u00f9\" in dialetto bresciano) \u00e8 un comune italiano di abitanti della provincia di Brescia in Lombardia. Il comune appartiene alla Comunit\u00e0 Montana della Valle Sabbia.\nGeografia fisica.\nTerritorio.\nBione \u00e8 situato nella zona centro-occidentale della Val Sabbia ed occupa una posizione incantevole e dominante dall'alto la valle del Vrenda, pi\u00f9 nota come \"Conca d'Oro\". Il territorio \u00e8 montuoso ed \u00e8 compreso tra i 600 m s.l.m. ed i 1271 metri del monte Prealba.\nSismologia.\nSecondo la Classificazione sismica il comune appartiene alla zona 3 (zona con pericolosit\u00e0 sismica bassa, che pu\u00f2 essere soggetta a scuotimenti modesti).\nClima.\nBione appartiene alla zona climatica \"F\".\nOrigini del nome.\nL'etimologia del nome non \u00e8 chiara, ma sono numerose le ipotesi. Secondo alcuni \u00e8 da ricercarsi nel nome dialettale del colore amaranto (Biom o Bion). Secondo altri il nome potrebbe invece derivare dal greco bios (che significa vita). Per certo dal XIV al XVIII secolo il paese viene chiamato in vario modo, da Abiono e successivamente Abion fino a Bion e Abbione.\nStoria.\nIl primo nucleo abitato si sarebbe costruito intorno all'anno mille, probabilmente a seguito dello spostamento verso i monti della gente padana, che a quel tempo risultava seriamente minacciata dalle scorrerie dei barbari e si vedeva costretta ad abbandonare la pianura fertile per rifugiarsi verso luoghi pi\u00f9 tranquilli e di difficile accesso.\nBione fu sede di una delle pi\u00f9 antiche pievi della Valle Sabbia, similmente a quanto accadde a Vobarno, Savallo, Idro e Gavardo. Si ritiene che prima dell'epoca carolingia sarebbe esistito un presidio fortificato di cui per\u00f2 non \u00e8 rimasta alcuna traccia, se non nei toponimi ed in alcuni ruderi posti a dominio del paese (\"Canal de Roca\").\nLa pieve rurale di Bione, secondo alcuni studiosi distaccatasi intorno all'anno mille da quella di Nave, Savallo o forse Lumezzane, si estendeva su tutto il territorio della Conca d'Oro. Negli anni a venire avrebbero via via acquisito autonomia e facolt\u00e0 di governarsi e reggersi da s\u00e9 le parrocchie di Agnosine (prima del 1037), Odolo (1559), Gazzane di Preseglie (1671), ed in anni molto pi\u00f9 recenti S. Faustino (1926). La diffusione del cristianesimo nella Valle Sabbia sembra debba attribuirsi a S. Vigilio, terzo vescovo di Trento, inviato a predicare nei territori valsabbini da Papa Damaso, nel secolo IV. A questo santo \u00e8 dedicato un santuario, situato in posizione molto decentrata e lontana dal centro abitato, sui monti ad ovest di Bione.\nL'antichit\u00e0 della pieve di Bione \u00e8 testimoniata anche dal rinvenimento, nel 1955, durante gli scavi per l'edificazione delle scuole elementari di frammenti di lastre decorate. Secondo gli studiosi Panazza e Tagliaferri, queste lastre potrebbero risalire ai secoli VIII-IX ed essere tutto ci\u00f2 che resta del pluteo dell'antica chiesa.\nDi quest'ultima era rimasto conservato solo il campanile, una costruzione compatta e robusta, che nel 1952 fu profondamente ristrutturato ed innalzato per adeguarlo alle dimensioni pi\u00f9 importanti della nuova chiesa parrocchiale.\nSu Bione non sono molte le notizie storiche giunte a noi inerenti al periodo dell'Alto Medioevo.\nSappiamo, stando a quanto riportato nella donazione regia al monastero di S. Salvatore, stilata a Pavia nel 775, che il re dei Longobardi Desiderio incaric\u00f2 della sorveglianza delle valli bresciane un gastaldo (funzionario della corte regia), un certo Abono, probabilmente di origine bionese. Si deve probabilmente far risalire a re Lotario, nel corso del IX secolo, una concessione di \"due pezze di terre\" al diacono di Brescia, sulle quali sarebbe stata successivamente edificata la Pieve bionese.\nNel 1200 del territorio di Bione facevano parte le miniere d'argento di Visello, poi passate al territorio di Preseglie.\nIntorno al 1407 Pandolfo Malatesta concesse alcuni privilegi al paese, che con tutta la Valle Sabbia pass\u00f2 sotto il dominio di Venezia nel 1427, potendo cos\u00ec godere dei privilegi concessi dalla Serenissima, e fra questi l'esenzione dall'obbligo di contribuire all'alloggio di cavalli e soldati.\nNel 1440 il territorio del paese, chiamato Abbione, insieme ai territori di Odolo, Agnosine e Preseglie viene ceduto in feudo dal doge di Venezia Foscari a Galvano da Nozza, Il quale si era battuto in favore di Venezia \"mostrando valore tra le militari fatiche\" ed aveva perso suo figlio Aldreghino in battaglia.\nNel 1902 inizia a Bione la raccolta delle offerte per l'acquisto di nuove campane, che saranno benedette il 18 agosto 1907.\nSimboli.\nLo stemma del Comune di Bione \u00e8 stato concesso con decreto del presidente della Repubblica dell'8 giugno 2007."}
{"id": "28933", "revid": "1534111", "url": "https://it.wikipedia.org/wiki?curid=28933", "title": "Borgo San Giacomo", "text": "Borgo San Giacomo (\"Borgh San Gi\u00e0com\" in dialetto bresciano) \u00e8 un comune italiano di abitanti della provincia di Brescia, in Lombardia. Fino al 1863 si chiamava Gabiano (o Gabbiano), per tale motivo i suoi abitanti si chiamano \"gabianesi\".\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2009 la popolazione straniera residente era di 932 persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nLingue e dialetti.\nNel territorio di Borgo San Giacomo, accanto all'italiano, \u00e8 parlata la lingua lombarda prevalentemente nella sua variante di dialetto bresciano.\nAmministrazione.\n \n "}
{"id": "28934", "revid": "1534111", "url": "https://it.wikipedia.org/wiki?curid=28934", "title": "Borgosatollo", "text": "Borgosatollo (\"Borsad\u00f3l\" in dialetto bresciano) \u00e8 un comune italiano di abitanti della provincia di Brescia in Lombardia, posto immediatamente a sud del capoluogo, nella Bassa Bresciana.\nGeografia fisica.\nIl territorio comunale si estende su una superficie di circa 8,5\u00a0km\u00b2 appartenente alla pianura padana, posta a sud-est del capoluogo di provincia e a nord della cosiddetta Bassa Bresciana. Esso confina a nord con Brescia, a est con Castenedolo, a ovest con Poncarale e San Zeno Naviglio, a sud con Ghedi e Montirone. L'abitato principale dista circa 11\u00a0chilometri dal centro storico del capoluogo e circa 93\u00a0chilometri da Milano.\nDal punto di vista altimetrico, il territorio comunale risulta compreso tra i 120 m s.l.m. della frazione Gerole e i 108\u00a0m s.l.m. della localit\u00e0 Belleguardello.\nLa struttura geologica \u00e8 caratterizzata da due tipi di depositi alluvionali fluvioglaciali: a valle della zona delle risorgive, risalente al periodo Wurm, e quelli a monte della stessa zona, questi ultimi ricoperti da limi pi\u00f9 recenti.\nIl territorio di Borgosatollo rientra come Classificazione sismica in zona 3 (sismicit\u00e0 bassa)\nIdrografia.\nPer quanto riguarda l'idrografia, Borgosatollo \u00e8 solcato da una rete di canalizzazioni a scopo irriguo. Il Garza scorre nella fascia orientale ai confini coi comuni di Brescia e di Castenedolo, mentre il Naviglio attraversa i territori delle frazione Gerole e della localit\u00e0 \"Venezia\", passando nella fascia settentrionale del territorio comunale. Altre vie d'acqua ritenute di rilievo da Pola (2006) sono la \"seriola Molinera\", la \"seriola Molinara\", la \"Motella\" e le rogge \"Piffiona\" e \"Vescovada\", mentre Mazza (1986) indica anche la \"Cominetta\" e il \"Rio Rino\". L'uso dei canali \u00e8 per lo pi\u00f9 agricolo, in passato erano presenti anche due mulini alimentati dall'acqua. A Borgosatollo erano presenti numerosi fontanili la cui alimentazione, ridottasi negli ultimi decenni del XX secolo, era legata al fenomeno delle risorgive\nPaesaggio.\nIl paesaggio all'interno del territorio di Borgosatollo \u00e8 quello prevalente della Bassa Bresciana, formato da campi aperti, ora caratterizzati dalla coltivazione di mais. Un tempo il paesaggio di questo paese era formato dalla cosiddetta \"piantata padana\" tipica tipologia prevalente lungo la fascia agricola della Pianura Padana. \nEssa consisteva nell'affiancare alla coltivazione prevalente del fondo anche una coltivazione parallela posta nelle strisce di terreno che dividevano i fondi o lungo le rive dei canali di irrigazione. In queste strisce di terreno venivano piantati filari di alberi i quali avevano un duplice scopo: riparare le coltivazioni spezzando e proteggendole dalle raffiche di vento e dare a sua volta una coltivazione aggiuntiva. Per meglio sfruttare queste strisce nel territorio della Bassa Bresciana, veniva scelto il sistema di gelso \"maritato\" con la vite. La vite serviva alla produzione di uva mentre il gelso veniva capitozzato stagionalmente per ricavarne legna per il riscaldamento e le foglie venivano usate come alimento per i bachi da seta. La lavorazione dei bachi da seta veniva svolta nell'allora filanda, posta presso palazzo Facchi (ora oratorio femminile).\nI Gelsi.\nNel 1929 al tempo in cui al comune di Borgosatollo era integrato anche il territorio di Montirone, si contavano 36 500 esemplari di gelso disposti a filare.\nDi questo antico sistema di paesaggio vi restano attualmente poche tracce, per quanto riguarda la piantata padana sono ancora visibili alcuni esemplari di gelso maritato con vite nel territorio a nord della frazione di Piffione.\nNel 2007 il comune di Borgosatollo ha realizzato un censimento per rilevare gli alberi monumentali presenti all'interno del proprio territorio. Riscontrando la presenza di quasi 1000 esemplari di valenze storica (esemplari con pi\u00f9 di 50 anni). L'esemplare pi\u00f9 vecchio con oltre duecento anni risulta risalente all'epoca napoleonica.\nClima.\nA Borgosatollo vi \u00e8 un tipico clima temperato continentale dell'alta pianura padana e delle medie latitudini, comune a tutta la Lombardia. Come nel resto della pianura bresciana nel periodo invernale \u00e8 frequente la nebbia e anche le gelate e la neve. L'estate pu\u00f2 essere calda e afosa nei mesi di luglio e agosto, con temperature che possono salire oltre i 35\u00a0\u00b0C. In primavera e in autunno il clima \u00e8 pi\u00f9 mite e pi\u00f9 umido; secondo la classificazione climatica Borgosatollo appartiene alla zona E.\nOrigini del nome.\nSecondo Mazza (1986), il toponimo deriverebbe da \"buscolo satulo\", ovvero bosco frondoso, denominazione che risulta nell'elenco dei beni del Capitolo della Cattedrale di Brescia redatto nel XIII secolo. Nel Quattrocento, la dicitura \"Bosco\" viene sostituita con Borgo, ottenendo il nome latino di \"Burgus saturus\" e quella dialettale di \"Borsad\u00f3l\". Nel XVI secolo la versione in volgare era \"Borsadol\" che divenne \"Borsadollo\" nel XVII secolo. Bosio (2006) scarta l'ipotesi del bosco, presupponendo che la conformazione del terreno borgosatollese non consentisse la crescita di una flora lussureggiante. Ipotizza che l'origine del nome possa essere longobarda, come per la vicina localit\u00e0 di Belleguardo, e che si sia persa in tempi successivi per l'esigenza di latinizzare o volgarizzare i toponimi.\nStoria.\nEpoca romana e alto medievale.\nEsigui sono i reperti di epoca romana e longobarda, dai quali non si pu\u00f2 desumere l'esistenza di insediamenti umani nella zona di Borgosatollo in quei periodi storici. Due tombe romane a spioventi con cippi sepolcrali a testa tonda, le cui lapidi sono conservate presso il Museo romano di Brescia, sono state rinvenute nel 1933 durante i lavori di scavo del canale Garza. Di attribuzione longobarda \u00e8 invece un'altra tomba, rinvenuta in localit\u00e0 \"Casello\". Essa era delimitata da pietre di medolo e conteneva sei scheletri e alcuni reperti. Bosio (2006) riporta che l'origine del toponimo di Scodelle, secondo il Bonaglia, sarebbe da attribuirsi alla presenza della popolazione germanica e che anche \"Belleguardo\", anticamente noto come \"Bereguardo\", avrebbe un'origine simile.\nIl basso Medioevo.\nFino al Duecento, il territorio di Borgosatollo era incolto a causa delle caratteristiche del terreno, sostanzialmente ghiaioso, e per la mancanza di una rete irrigua. In quel periodo, per iniziativa della repubblica comunale bresciana e del vescovo Berardo Maggi, furono costruite delle derivazioni del Naviglio Grande bresciano, quali il Naviglio Inferiore, la roggia San Pola, la Mora o Avogadra e la Vescovada, che permisero di bonificare il terreno fino all'attuale via San Francesco d'Assisi.\nBorgosatollo nel Trecento fu coinvolto nelle guerre fra Scaligeri e Visconti, data la sua posizione strategica. Secondo Mazza (1986) furono costruiti due castelli: uno sul Naviglio, nei pressi del ponte lungo la rotabile che collegava Poncarale a Castenedolo e Rezzato, e uno in prossimit\u00e0 dell'attuale \"contrada del Castello\", a difesa degli abitanti.\nDurante la seconda met\u00e0 del Trecento, i Visconti erano divenuti stabili dominatori del bresciano e decisero di ripopolare le zone devastate dalle guerre e dalla pestilenza del 1348 con abitanti provenienti dalle valli bergamasche della val di Scalve e della val Seriana. Anche Borgosatollo vide il popolarsi di nuovi nuclei familiari provenienti da quelle zone.\nAttorno al 1380, gli abitanti del paese che non avevano ottenuto la cittadinanza bresciana si costituirono in comune con un sistema, quello delle \"Vicinie\", che fu mantenuto in auge fino al 1797. Secondo l'Estimo visconteo del 1385, il comune appartenne alla quadra di Capriano con Mairano.\nL'et\u00e0 veneta.\nNella prima met\u00e0 del Quattrocento, Borgosatollo pass\u00f2 sotto la Repubblica di Venezia come tutto il territorio bresciano. In questo periodo furono edificate la chiesa di Santa Maria Assunta, divenuta in seguito parrocchiale, e quella della Trinit\u00e0, posta fuori dal paese e funzionante come ospizio. Nel 1439 il Castello fu brevemente occupato da \"Taliano del Friuli\" per poi tornare sotto il controllo della \"Serenissima\".\nIl paese fece parte inizialmente della quadra di Ghedi, mentre in seguito pass\u00f2 a quella di Rezzato.\nNel \"Catastico bresciano\" di Giovanni Da Lezze (1610) non risulta la presenza di alcun fortilizio, per cui Coccoli (2006) presume che il Castello fosse stato abbattuto in precedenza. Il Podest\u00e0 veneto segnal\u00f2 la presenza della chiesa della Trinit\u00e0, segnalandola come non officiata, e di quella di San Michele in Piffione.\nNel 1611, l'esercito della repubblica veneta si scontr\u00f2 con i banditi che erano protetti a Borgosatollo dal nobile Filippo Franzoni che fu catturato l'anno seguente e condannato al carcere a vita; il suo palazzo fu demolito. Nello stesso periodo fu edificata la chiesa dei Santi Faustino e Giovita presso le Gerole.\nIl 1\u00ba agosto 1762 fu posata la prima pietra della nuova parrocchiale, costruita su progetto di Antonio Marchetti. Lo stesso architetto, nel 1780 fu chiamato dal nobile Antonio Guerrini per ristrutturare il palazzo familiare, che fu completato dieci anni dopo.\nNella \"Descrizione generale\" del 1764, il comune risult\u00f2 appartenente ancora alla quadra di Rezzato.\nL'epoca napoleonica e asburgica.\nNel corso del 1796, il territorio bresciano era stato occupato dalle forze repubblicane francesi. Nel marzo dell'anno seguente fu istituita la Repubblica bresciana che in novembre conflu\u00ec nel dipartimento del Mella della Cisalpina. Cess\u00f2 di funzionare il sistema delle Vicinia sostituito ben presto da un'assemblea di cittadini la cui composizione fu stabilita in base al censo. Nel maggio 1797 l'istituzione comunale fu inserita all'interno del \"Cantone del Garza Orientale\" che fu ribattezzato \"Distretto\" dalle leggi di maggio e ottobre 1798. Dopo la parentesi austro-russa (1799), nel 1801 il comune fu assegnato nel \"Distretto I di Brescia\" e in tale veste si mantenne dopo la trasformazione della Cisalpina in Repubblica Italiana.\nDopo l'istituzione del napoleonico regno d'Italia (1805), Borgosatollo fu classificato come comune di terza classe ed entr\u00f2 a far parte del \"Cantone IV di Brescia\", appartenente al Distretto I che aveva il medesimo capoluogo.\nNel 1814, il paese fu occupato dalle forze austriache. In seguito al Congresso di Vienna, entr\u00f2 a far parte della provincia di Brescia del Regno Lombardo-Veneto di cui gli Asburgo d'Austria furono casa regnante. Con la notificazione del febbraio 1816, l'amministrazione municipale fu assegnata al \"Distretto I di Brescia\".\nDopo l'Unit\u00e0.\nA seguito degli eventi della seconda guerra d'indipendenza italiana (1859), Borgosatollo entr\u00f2 a far parte del Regno di Sardegna (dal 1861, Regno d'Italia). Sulla base del decreto Rattazzi fu inserito nel Mandamento IV di Rezzato, appartenente al Circondario I della nuova provincia di Brescia.\nA cavallo dei secoli XIX e XX, nel paese s'impiant\u00f2 la ditta \"Facchi &amp; Fisogni\" che per prima speriment\u00f2 in Italia il sistema di distribuzione frazionata del latte, sia intero sia scremato, distribuendolo in bottiglie di vetro in tutto il capoluogo di provincia.\nCon regio decreto 4 dicembre 1927, n. 2350, fu soppresso il vicino comune di Montirone il cui territorio fu assegnato a quello di Borgosatollo. Nel 1955 fu ripristinata l'autonomia municipale montironese, concretizzatasi l'anno seguente.\nStemma.\nLo stemma del comune fu definito dal regio decreto 28 agosto 1931 dopo la richiesta avanzata l'anno precedente dall'amministrazione municipale alla Consulta araldica di Firenze sulla base di una rappresentazione in pietra posta sull'arco dell'ingresso del palazzo comunale. Lo scudo \u00e8 di tipo sannitico, timbrato dalla corona regolamentare dei comuni italiani, e raffigura una pecora rampante su sfondo azzurro. I due rami in decusse sono di alloro, a sinistra, e di quercia, a destra, entrambi rappresentati con frutti.\nBosio (2006) riporta la tradizione popolare secondo la quale lo stemma originario avesse un cinghiale rampante su sfondo verde, come testimoniato anche da alcune versioni del gonfalone comunale.\nMonumenti e luoghi d'interesse.\nArchitetture religiose.\nSi tratta della chiesa parrocchiale del paese (), dedicata all'Annunciazione di Maria. La fabbrica precedente fu elevata fra il Trecento e il Quattrocento. L'edificio attuale \u00e8 stato costruito su progetto di Antonio Marchetti nella seconda met\u00e0 del Settecento: la prima pietra fu posata il 1\u00ba agosto 1762 e i lavori proseguirono nei decenni seguenti. L'interno \u00e8 ritmato da colonne architravate e da timpani triangolari. L\"Annunciazione\" e l\"Ultima Cena\" sono opera di Sante Cattaneo, mentre \"Santa Trinit\u00e0 coi santi Barnaba, Agostino e Monica\" \u00e8 di Pietro Muttoni detto il Vecchia. Incerta \u00e8 l'attribuzione dell'autore dell'opera \"Sant'Antonio e l'Immacolata\", come i nove quadroni contenenti la vita di Maria. Le decorazioni sono opera di Pietro Scalvini.\nLa chiesa della Santissima Trinit\u00e0 () \u00e8 un edificio ecclesiale a un'unica navata, posto sulla carrabile per Ghedi, e dedicato al dogma cristiano della Trinit\u00e0. Fu edificato nel Quattrocento e impiegato come lazzaretto durante la peste del 1630.\nLa chiesa di San Michele Arcangelo \u00e8 un edificio di culto dell'VIII secolo. Sorge all'interno dell'antico borgo di Piffione, frazione del comune di Borgosatollo.\nLa chiesa di probabile origine seicentesca, di piccole dimensioni, accosta all'edificio principale una piccola sagrestia e il campanile. All'interno della chiesa \u00e8 contenuta una pala dei santi Faustino e Giovita rappresentati nel momento in cui presentano Brescia alla Madonna datata 1626, con un'interessante veduta della citt\u00e0, opera di Grazio Cossali.\nChiesa di San Bernardino e San Rocco.\nEra una chiesetta posta nel lato sud della piazza principale poco distante dalla parrocchiale.\nDedicata a San Bernardino da Siena, al quale vi si aggiunse San Rocco. Santo patrono contro la peste. In ricordo di questi Santi erano presenti le due statue poste a lato dell'altare.\nFu sede della confraternita della disciplina, un'associazione di piet\u00e0 e mutua assistenza composta da uomini e donne cattolici, un movimento che col tempo si evolver\u00e0 nella moderna Azione Cattolica.\nAd opera della confraternit\u00e0 nel 1748 venne eretta una tomba comune dedicata ai membri che ne avevano fatto parte.\nCon un'epigrafe che diceva:D.O.M.\nHOC SEPULCRUM\nSODALITAS DIVO BERNARDINO PATRONO DICATA\nSUO AERE SIBI POSUIT\nANNO MDCCIILL'edificio venne poi sconsacrato ed ova \u00e8 convertito in attivit\u00e0 commerciale.\nArchitetture civili.\nL'edificio si trova a nord-est rispetto alla chiesa parrocchiale, all'interno di un cortile. Essendo circondata da case, risulta coperta alla vista ().\nFu edificata a partire dal 1780 su commissione di Faustino Guerrini e del figlio Francesco Maria e su progetto di Antonio Marchetti, che nello stesso periodo seguiva il progetto della parrocchiale di Borgosatollo. Secondo quanto riportato da Coccoli &amp; Bosio (2006), l'interno non fu mai completato.\nLa facciata \u00e8 sostenuta da un portico di cinque campate sorrette da sei colonne in stile \"toscano\". I cinque archi hanno ampiezze diverse: larghi sono quello centrale e i due esterni, mentre quelli che li inframezzano sono di pi\u00f9 modeste dimensioni, in modo che le colonne risultino accoppiate. Portico, cortile e villa risultano divisi in due parti da un alto muro a seguito del passaggio di propriet\u00e0 a due diversi soggetti.\nSituata lungo l'attuale via IV Novembre (), si tratta di una villa edificata dai nobili Richiedei nella prima met\u00e0 del Settecento in un terreno che fino alla prima met\u00e0 del secolo precedente appartenne alla famiglia Merenda. Nel 1980 fu acquistata da Carlo Galeazzi.\nIl portale di ingresso \u00e8 ornato da bugne in pietra ed \u00e8 sormontato da un cornicione. La facciata \u00e8 rivolta a meridione e presenta un portico di cinque campate, sorretto da quattro colonne in pietra e da due pilastri ai lati. Il soffitto del portico \u00e8 a travetti in legno decorati da Giuseppe Ferrai. Durante la ristrutturazione seguita all'acquisizione dei Galeazzi, al primo piano sono stati scoperti i resti di piccole colonne che sorreggevano degli archi, rivelando che la facciata originaria, perduta in seguito a successive restaurazioni, prevedeva che a ogni arcata del porticato corrispondessero due arcate al primo piano, dove si trovava la loggia.\nDetto anche Palazzo Barucchelli, si trova lungo via Santissima ().\nLa prima costruzione risaliva alla seconda met\u00e0 XIII secolo o agli inizi del XIV secolo e fu di propriet\u00e0 dei Faustini fino al 1635, quando pass\u00f2 al notaio Riccobello Richiedei di Lavone e in seguito ai F\u00e8 d'Ostiani. Sul finire del Settecento fu acquistato da Paolo Barucchelli, la cui nipote spos\u00f2 un Arrivabene. L'ultima discendente di questa famiglia cedette il palazzo con il vicino parco al comune.\nBosio (2006) nota come la struttura del palazzo negli anni abbia subito manomissioni, per cui dell'originaria costruzione rimangono solo quattro colonne, in pietra liscia, che sorreggono l'architrave del portico interno, mentre la disposizione dei locali, di stampo settecentesco, \u00e8 stata stravolta. Su via Santissima si aprono un portale e un portalino, entrambi in bugne di pietra.\n\u00c8 situato in via IV Novembre, presso la piazza principale del paese ().\nLa fabbrica attuale \u00e8 il risultato della ristrutturazione operata nel Settecento dai nobili Crotte su precedenti edifici e case coloniche della famiglia Gandelli, del XVI e XVII secolo, di cui sono state mantenute alcune caratteristiche. Dal lato della strada, il parco \u00e8 protetto da un alto muro cinta ornato da otto vasi di pietra sagomati e coronati da mazzi di foglie in ferro battuto. Il portale \u00e8 a bugne, affiancato da lesene e sormontato da un cornicione. Il palazzo \u00e8 orientato verso meridione; \u00e8 presente un portico a sei campate con volte a crociera. I due portali in pietra, posti sulle testate del portico, presentano i due stemmi della famiglia Crotta.\nPer quanto riguarda l'interno, una sala al piano terra, detta la \"caminada\", ha il volto sorretto da otto mensoloni a voluto. Le sale al primo piano della parte settentrionale hanno il volto a carena in stile secentesco, mentre quelle della parte meridionale sono ornate da travetti settecenteschi. La cappella privata affianca a est la galleria centrale. L'ala a oriente presenta sale con pareti affrescate e soffitti decorati, in stile settecentesco, con paesaggi e medaglioni.\nComplesso che si trova in via Molino Vecchio (). La facciata che d\u00e0 sulla strada presenta un portale il quale \u00e8 compreso fra due pilastri in bugne marmoree. Le aperture del pianterreno sono di dimensioni minori rispetto a quelle del piano superiore, mentre gli architravi e gli stipiti sono in finte bugne.\nAll'interno, la facciata \u00e8 fiancheggiata da due ali del caseggiato rivolte verso nord le quali racchiudono un piccolo cortile. \u00c8 presente un porticato dal soffitto lineare sorretto da sei pilastri in bugne marmoree. Sei stanze, separate dall'androne d'ingresso sono presenti lungo l'asse adiacente alla strada e di queste solo il salone da pranzo \u00e8 dotato di elementi artistici: stucchi dorati sul soffitto e un fuoco marmoreo barocco la cui cappa \u00e8 lavorata a stucco.\nL'arredamento, che nel 2006 risulta asportato in quanto il palazzo \u00e8 sede dell'oratorio femminile, era pure barocco, mentre sul buffet risultano incise le iniziali di Francesco Guarneri, primo proprietario della costruzione.\nAl piano superiore, sopra il porticato, \u00e8 presente una lunga galleria che fornisce l'accesso alle sette stanze, fungenti da camera. Una stanza, posta al termine ovest della galleria ha il soffitto con volta a crociera che fa presumere al Bosio che sia una parte pi\u00f9 antica relativa a un precedente edificio, di origine cinquecentesca.\nNell'ala occidentale sono presenti le stanze originariamente adibite a dispensa, cucina, alla produzione di latticini e alla stagionatura dei formaggi. Altre stanze erano adibite a stalla e a magazzino.\nUbicato presso piazza del Castello (), si tratta di un palazzo costruito nel 1648, come segnalato da un'iscrizione sotto il portale d'ingresso, dal nobile Andrea Mori e dal figlio Feliciano, i quali avevano acquistato le loro propriet\u00e0 in Borgosatollo da Cristoforo Franzone. Costui era stato condannato dai tribunali della Repubblica di Venezia nel 1612 per avere ospitato dei malviventi, in particolare Andrea Gatto da Medole, e fu ordinata la distruzione del suo palazzo. Secondo Bosio (2006) il palazzo Guidetti sorse sui resti di quelli di Franzone, ipotizzando anche che quest'ultimo non fu abbattuto, ma ristrutturato dai Mori.\nNell'Ottocento divenne propriet\u00e0 dei Guidetti, da cui \u00e8 tratto il nome. Il palazzo si presenta con una struttura massiccia, con un porticato sorretto da pilastri in pietra, sormontati da quattro archi centrali e da due laterali. Nel parco sono presenti capitelli dei secoli XV e XVI.\nIl Palazzo Modonesi fa parte di un complesso architettonico edificato intorno al XVIII secolo all'interno dell'antico borgo di Piffione, a nord del centro abitato, sulla strada che porta a Brescia.\nOriginariamente edificio agricolo, col tempo si \u00e8 arricchito di numerosi parti andando a formare un grande complesso edilizio di valore architettonico.\nSociet\u00e0.\nEtnie e minoranze straniere.\nAl 31 dicembre 2015 a Borgosatollo risultano residenti 926 cittadini stranieri, pari al 10% della popolazione. Le dieci nazionalit\u00e0 principali sono:\nReligione.\nLa religione maggiormente praticata a Borgosatollo \u00e8, come per l'Italia, quella cattolica, rappresentata nel paese dalla parrocchia di Santa Maria Annunciata, appartenente alla diocesi di Brescia.\nLingua e dialetto.\nNel territorio di Borgosatollo, accanto all'italiano, \u00e8 parlata la lingua lombarda prevalentemente nella sua variante di dialetto bresciano\nTradizioni e folclore.\nOriginario della frazione di Piffione \u00e8 inoltre il famoso detto bresciano:\n\"Ma va a Pifi\u00f9 a fer\u00e0 gli \u00f2ch col martil\u00ec de p\u00e0ja!\".\nCultura.\nCucina.\nIl piatto tipico di Borgosatollo sono le \"rane e bose\", (\"Cottus gobio\" Linnaeus) piccoli pesci da risorgiva, per lungo tempo questi animali erano facilmente reperibili nel territorio della bassa bresciana, in particolar modo nella fascia dei fontanili e grazie alle numerose risorgive presenti in questo territorio. La cattura di questi animali ha contribuito per fino alla met\u00e0 del secolo scorso ad alimentare un'economia con cui molte famiglie locali basavano il loro sostentamento. Facilmente reperibili col tempo sono andati andati via via estinguendosi i pochi esemplari rimasti sono protetti e la pesca nelle acque regionali \u00e8 vietata. Gli esemplari attualmente utilizzati per la preparazione del piatto provengono ora da allevamento ittico.\nA ricordo di questo ogni anno nel mese di maggio viene organizzata la tradizionale Sagra delle rane, in cui il famoso piatto viene appositamente cucinato.\nGeografia antropica.\nUrbanistica.\nIl paese non \u00e8 sorto su una storica direttrice proveniente dal capoluogo provinciale: la strada originaria che lo collegava a Brescia terminava a Borgosatollo, proseguendo verso Ghedi e Montirone sotto forma di sentiero. Il nucleo originario si svilupp\u00f2 lungo questa direttrice, nel punto in cui si incrociava con quella est-ovest (le attuali via Roma e via Molino vecchio) e dove si innestava la piazza principale. Nei pressi di quest'ultima hanno trovato sede il centro religioso cristiano cattolico, la parrocchia di Santa Maria Assunta, e quello politico, il vecchio municipio e quello nuovo.\nNei primi dell'Ottocento avvenne il primo sviluppo del tessuto urbano, causato dal miglioramento della produzione agricola, che riguard\u00f2 principalmente edifici rurali quali stalle e portici. La successiva espansione si ebbe nel primo dopoguerra, quando l'amministrazione podestarile mise in vendita e lottizz\u00f2 i terreni della piazza d'armi, situata nei pressi dell'attuale via Martiri della Libert\u00e0.\nNel secondo dopoguerra, l'espansione urbanistica consum\u00f2 il territorio in maniera costante e soprattutto segu\u00ec l'andamento nord-sud, a causa della presenza, a est e a ovest, di terreni agricoli non vendibili appartenenti a grosse realt\u00e0 del settore primario. La prima lottizzazione delle aree artigianali e industriali riguard\u00f2 la localit\u00e0 \"Gorgone\" attorno all'alveo del Garza, dove nei progetti urbanistici degli anni cinquanta era prevista la costruzione della darsena di Brescia sul canale navigabile che avrebbe dovuto collegare il capoluogo cittadino al Mincio. I successivi piani di fabbricazione e piani regolatori ampliarono questo nucleo, facendo in modo che la zona industriale fosse separata da quella residenziale da una fascia agricola che si estendeva dalle Gerole fino ai confini meridionali con Ghedi. L'area residenziale, infine, fu caratterizzata da lotti piccoli e costruzioni monofamiliari.\nIl piano regolatore valido fino al 2010 prevede il raggiungimento dei abitanti, incrementando gli insediamenti abitativi in aree marginali e incentivando la riqualificazione dei cascinali dismessi.\nAl 2006, l'area urbanizzata occupa una superficie di circa \u00a0m\u00b2.\nFrazioni.\nLo Statuto comunale riconosce la presenza di due frazioni:\nNel territorio del comune sono presenti le seguenti localit\u00e0: \"Colombo, Fuserino, Gorgone, Pradossi, Sorec e Venezia\".\nEconomia.\nL'agricoltura un tempo settore economico principale \u00e8 andato col tempo diminuendo anche a seguito del consumo dei terreni e della notevole urbanizzazione che hanno interessato sia il centro principale sia la frazione di Piffione dagli anni '50 a oggi.\nLe attivit\u00e0 industriali si concentrano per lo pi\u00f9 nell'area artigianale-industriale che sorge ad est del centro cittadino in direzione di Castenedolo e divisa in zona nord e zona sud e delimitata ad est dal corso del fiume Garza.\nInfrastrutture e trasporti.\nIl centro abitato e la frazione Piffione sono attraversati dalla provinciale 23 Borgosatollo-Montirone che si innesta a settentrione sulla ex statale Brescia-Cremona e a meridione sulla provinciale 24 Chiaviche-Cadimarco. Dal centro di Borgosatollo inizia la provinciale 77 che collega il paese al vicino comune di Castenedolo, all'altezza della localit\u00e0 \"Alpino\".\nIl territorio borgosatollese \u00e8 attraversato a occidente dall'Autostrada A21 Torino-Piacenza-Brescia. A ridosso dei confini comunali a meridione \u00e8 presente il raccordo autostradale Ospitaletto-Montichiari che serve Borgosatollo tramite l'omonimo svincolo. Oltre a questo, i caselli pi\u00f9 vicini sono quelli di \"Brescia Centro\", a Brescia, e di \"Brescia Sud\", in territorio di Poncarale.\nLa ferrovia Brescia-Parma passa a sud-ovest dell'abitato borgosatollese. Fino agli inizi del XX secolo, fu in funzione una stazione ferroviaria, in seguito dismessa e convertita in abitazione privata.\nIl comune fa parte della rete urbana di trasporti della provincia di Brescia ed \u00e8 pertanto servito dalla linea 14 Metro Volta-Borgosatollo-Capodimonte, con alcune corse Stazione di Brescia-Capodimonte.\nNelle vicinanze di Borgosatollo si trova inoltre l'aeroporto \"Gabriele D'Annunzio\" di Brescia-Montichiari, interessato principalmente al trasporto di merci.\nAmministrazione.\nDi seguito l'elenco dei sindaci eletti direttamente dai cittadini (dal 1995):\n26 maggio 2019 GIacomo Marniga\nSport.\nCalcio.\nA Borgosatollo erano inizialmente presenti due squadre di calcio, oggi unite in uno stesso gruppo calcistico: \nTamburello.\n\u00c8 presente una squadra di tamburello, la A.T. Borgosatollo che fu Campione d'Italia nel 2001 (unica formazione bresciana ad aggiudicarsi il titolo nella serie A) e Campione d'Europa nelle stagioni 2000, 2001 e 2002.\nAltri sport.\nA Borgosatollo sono presenti anche squadre di pallavolo e basket.\nImportante \u00e8 anche il ciclismo di cui il maggiore esponente locale fu Benedetto Pola, campione mondiale di ciclismo, a cui \u00e8 intitolato il centro sportivo del paese."}
{"id": "28935", "revid": "1534111", "url": "https://it.wikipedia.org/wiki?curid=28935", "title": "Borno", "text": "Borno (IPA: , \"B\u00f9ren\" in dialetto camuno) \u00e8 un comune italiano di abitanti della provincia di Brescia in Lombardia, situato in Valcamonica.\n\u00c8 raggiungibile attraverso la strada provinciale 5 che sale da Ossimo e porta ad Azzone in Valle di Scalve (provincia di Bergamo).\nIl territorio di Borno confina con diversi comuni: a est quello di Ossimo e Piancogno, a nord ancora Ossimo, ad ovest quelli bergamaschi di Azzone e Schilpario, ed a sud quello di Angolo Terme.\nGeografia fisica.\nTerritorio.\nIl comune di Borno \u00e8 situato sul cosiddetto \"Altopiano del Sole\", ovverosia la valle percorsa dal torrente Trobiolo, tributaria della media Val Camonica e dominata dalle vette pi\u00f9 orientali delle Prealpi Orobiche. Il comune comprende per\u00f2, a occidente, anche un tratto del settore bresciano della Valle di Scalve.\nIl capoluogo si trova a una quota di 912 m s.l.m. (riferiti alla chiesa parrocchiale, leggermente pi\u00f9 elevata rispetto al centro storico), mentre il territorio \u00e8 compreso tra i 650 metri del letto del fiume Dezzo e i 2.492 metri della cima del Pizzo Camino.\nPaline \u00e8 la frazione principale.\nOrigini del nome.\nIl nome del comune potrebbe derivare dalla radice germanico celtica \"Bor\" (sorgente).\nStoria.\nDurante delle operazioni di sbancamento nel 1958 viene alla luce un complesso datato al I secolo ev, probabilmente un complesso funerario con tombe ad incenerimento. Pochissimo si \u00e8 salvato dai lavori.\nNel VII secolo inizia la contesa del monte Negrino con la Valle di Scalve.\nNel 1018 vengono nominati per la prima volta dei vicini a Borno.\nNel 1156 scoppi\u00f2 una lite tra gli abitanti di Borno e Lozio, presso Malegno, durante una processione verso Cividate Camuno. La lite venne chiusa nel 1168 a Verona.\nNel 1186 gli uomini di Borno e l'arciprete di Cividate Camuno discutono a Verona davanti ai cardinali Adelardo e Pietro, legati del papa, la possibilit\u00e0 di avere una fonte battesimale.\nNel 1234 il comune di Borno \u00e8 obbligato a fornire un architrave per la costruzione di un ponte sul fiume Oglio.\nIl 19 ottobre 1336 il vescovo di Brescia Jacopo de Atti investe iure feudi dei diritti di decima nei territori di Breno, Borno, Astrio, Monno e Ossimo Girardo del fu Giovanni Ronchi di Breno.\nIl 28 gennaio 1350 il vescovo di Brescia Bernardo Tricardo investe iure feudi dei diritti di decima nei territori di Breno, Borno, Pescarzo, Cerveno e Corteno Golgi Bertolino e Giacomo Alberzoni di Breno.\nNella contesa con gli Scalvini per il monte Negrino nel 1394 una banda proveniente dalla Valle di Scalve fece una strage di tutti i malgari bornesi trovati sul monte cavando occhi, lingua, denti e \"corad\u00e8le\".\nIl 14 agosto 1423 il vescovo di Brescia Francesco Marerio investe iure feudi dei diritti di decima nei territori di Breno e Andriolo Ronchi di Breno.\nNel 1428 il Carmagnola conquista Borno.\nNel 1688 vi fu un disastroso incendio con la distruzione di oltre 150 abitazioni.\nNel 1682 termina la contesa del monte Negrino con la Valle di Scalve.\nFeudatari locali.\nFamiglie che hanno ottenuto l'infeudazione vescovile dell'abitato:\nMonumenti e luoghi d'interesse.\nArchitetture religiose.\nLe chiese di Borno sono:\nSociet\u00e0.\nTradizioni e folclore.\nGli sc\u00fct\u00fcm sono nei dialetti camuni dei soprannomi o nomiglioli, a volte personali, altre indicanti tratti caratteristici di una comunit\u00e0. Quello che contraddistingue gli abitanti di Borno \u00e8 \"Burn\u00e0s\", \"Bigi\", \"L\u00e0der\" (ladri) o \"maia patate\".\nInfrastrutture e trasporti.\nStrade.\nL'altopiano su cui sorge Borno \u00e8 servito dalla strada provinciale (SP 5) che si stacca dall'ex SS 345 a Malegno e risale (circa 10 chilometri) i fianchi della valle con percorso agevole ma tortuoso, passando Ossimo Inferiore.\nOltrepassato il centro di Borno la strada sale sino al Passo di Croce di Salven (1109 m) scendendo poi in Valle di Scalve ed entrando cos\u00ec in Provincia di Bergamo.\nSport.\nAutomobilismo.\nBorno \u00e8 sede di arrivo della cronoscalata automobilistica Malegno-Borno.\nCiclismo.\nNel 1981 Borno \u00e8 stata sede di arrivo di una tappa del Giro d'Italia.\nIl Giro d'Italia \u00e8 passato per Borno anche nel 2019.\nSport invernali.\nA Borno si trova una piccola stazione sciistica, situata sul versante nord del Monte Altissimo. Nonostante la quota non elevata (950-1700 metri) l'esposizione nord delle piste permette alla neve di conservarsi per tutta la stagione, anche grazie ad un impianto di innevamento programmato. Caratteristica principale della localit\u00e0 \u00e8 di essere interamente immersa in un bosco di abeti, ci\u00f2 favorisce la sciabilit\u00e0 anche in caso di brutto tempo e scarsa visibilit\u00e0."}
{"id": "28936", "revid": "1534111", "url": "https://it.wikipedia.org/wiki?curid=28936", "title": "Botticino", "text": "Botticino (\"Butis\u00ec\" in dialetto bresciano) \u00e8 un comune italiano di abitanti della provincia di Brescia in Lombardia. \u00c8 situato nell'area pedemontana a nord-est del capoluogo, ai piedi delle prealpi bresciane.\nSi trova in una posizione particolarmente pittoresca, sovrastato dal Monte Maddalena e circondato da numerose colline su cui sorgono vigneti e uliveti ed \u00e8 noto per il marmo Botticino. Botticino \u00e8 sede di un'importante universit\u00e0 italiana di restauro, dove lo studio \u00e8 focalizzato sulla preservazione dei beni artistici e culturali.\nIl comune \u00e8 stato costituito nel 1928 dall'unione dei comuni di \"Botticino Mattina\" e \"Botticino Sera\", divenute frazioni assieme a \"San Gallo\".\nGeografia fisica.\nBotticino si trova a nord-est della citt\u00e0 di Brescia. Le frazioni di \"Botticino Sera\" e \"San Gallo\" si estendono sulle pendici del Monte Maddalena e del Monte Fratta; la sede comunale di \"Botticino Mattina\" si estende nel contiguo ampio fondo del rio Rino.\nStoria.\nBotticino Mattina nel XVII secolo era gi\u00e0 noto in tutta la Repubblica di Venezia per le sue pregiate pietre marmoree, che qui avevano le cave pi\u00f9 estese.\nDurante il periodo di appartenenza all'Impero austro-ungarico all'interno del Regno Lombardo-Veneto, nonostante il ripristino delle favorevoli concessioni economiche gi\u00e0 elargite dalla Repubblica di Venezia e soppresse durante il periodo francese (1797-1814), Botticino si distinse per un'intensa attivit\u00e0 irredentista, che culminer\u00e0 nel 1849, dopo le Dieci giornate di Brescia, con una violenta repressione da parte della polizia austriaca. Tra i personaggi che in questo periodo caratterizzarono la vita del paese vanno ricordati Luigi Cazzago e Tito Speri.\nL'inizio del XX secolo segna un autentico boom della commercializzazione del marmo di Botticino, grazie all'opera del ministro bresciano Giuseppe Zanardelli, che per la costruzione dell'Altare della Patria commission\u00f2 la fornitura del marmo esclusivamente a Botticino.\nDal 2006 \u00e8 presente, all'interno del Comune, un gruppo di Protezione Civile comprendente un reparto idrogeologico e due squadre di Antincendio boschivo.\nL'8 novembre 2009 papa Benedetto XVI ha fatto visita alla parrocchia di Botticino Sera per sostare in preghiera sulla tomba di sant'Arcangelo Tadini.\nMonumenti e luoghi d'interesse.\nTeatro \"Centro Lucia\".\nIl teatro polifunzionale del \"Centro Lucia\" \u00e8 stato progettato dall'architetto Sergio Pascolo. \u00c8 un'opera a pianta quadra con volume esterno prismatico, evoca la torre civica del passato, simbolo della collettivit\u00e0 e riferimento per la vita pubblica e la cittadinanza.\n\u00c8 articolato su tre piani: nell\"interrato\" ospita la sala minore riservata ai servizi per il pubblico e artisti; al \"piano terra\" si trova la sala maggiore dotata di tribuna telescopica, richiudibile per eventi che richiedono la sala piana libera, che \u00e8 circondata da gallerie su tre lati e su tre piani. La \"terrazza\" di copertura \u00e8 concepita come una \"sala a cielo aperto\", con straordinaria vista sul paese, sulle cave e sulle montagne. Sul lato sud il fondale dello spazio scenico \u00e8 attrezzato con una parte apribile, in modo da stabilire una seconda apertura dell'edificio all'esterno e trasformare la sala in un palcoscenico per gli spettatori all'aperto.\nChiesa della Santissima Trinit\u00e0.\nSi trova sul colle di San Gallo, adiacente all'ex monastero omonimo, nato intorno al 1100 e ora sede di una scuola di restauro. La chiesa \u00e8 da tempo immemore luogo di devozione della popolazione della frazione San Gallo, cos\u00ec come la Madonna con Bambino, statua lignea risalente ai primi del Seicento. Chiusa nel 2000 a seguito di problemi statici, \u00e8 stata riaperta nel dicembre 2006 dopo lunghi interventi di consolidamento e restauro. La chiesa, annessa alla scuola di restauro di cui costituisce l'aula magna, non \u00e8 visitabile, se non in occasione di specifiche iniziative.\nBasilica minore di Santa Maria Assunta.\nSi trova nel centro di Botticino Sera, poco distante dall'antica chiesa parrocchiale. \u00c8 un edificio a pianta longitudinale, con navata unica, che venne costruito a partire dal 1699 su iniziativa del parroco don Pietro Morari. Il progetto \u00e8 attribuibile con molta probabilit\u00e0 a un componente della famiglia Spazzi (forse Bartolomeo).\nLa nuova chiesa venne adornata da nuovi altari marmorei e pale d'altare nei secoli XVII, XVIII, XIX e XX, mentre la definitiva decorazione del presbiterio e della volta che si concluse solo nei primi decenni del Novecento.\nNel maggio del 2009 alla chiesa parrocchiale \u00e8 stato conferito il titolo di basilica minore e di santuario diocesano dedicato a San Arcangelo Tadini.\nChiesa dei Santi Faustino e Giovita.\nLa parrocchiale di Botticino Mattina venne edificata nel XVIII secolo su disegno di Giovanni Battista Marchetti; fu aperta al culto nel 1776 e consacrata nel 1932.\nPalazzo della Canonica.\nIl palazzo della Canonica \u00e8 stato costruito nel 1765 per iniziativa di don Girolamo Giorgi e prende forma all'indomani della conclusione dei lavori per la fabbrica della nuova parrocchiale; \u00e8 possibile che sostituisse un altro edificio pi\u00f9 piccolo della prima met\u00e0 del Seicento.\nSul portale in bugnato, con cancello in ferro battuto, spicca lo stemma di famiglia dei parroci don Pietro e Francesco Morari, fautori dei lavori della nuova chiesa.\nL'antica chiesa parrocchiale.\n\u00c8 da ritenersi l'edificio sacro di pi\u00f9 antica fondazione di tutta la Valverde, in quanto probabilmente fu eretto attorno all'VIII secolo. Sub\u00ec una radicale ricostruzione attorno alla met\u00e0 del Quattrocento in cui venne allungato e ampliato.\nAttorno agli anni trenta del XX secolo l'edificio viene trasformato in cinema e solo alla fine degli anni ottanta si provvede a ridargli dignit\u00e0 e una funzione pi\u00f9 consona alla propria storia artistica tramite un radicale restauro.\nLa decorazione \u00e8 testimoniata dall'esistenza di almeno \"tre cicli pittorici\" eseguiti nei secoli XV, XVI e XVII: la decorazione pi\u00f9 antica si deve genericamente collocare posteriormente alla ricostruzione dell'edificio, attorno alla fine del Quattrocento, ad opera di una o pi\u00f9 botteghe fra le quali probabilmente quella di Paolo da Caylina il Vecchio e quella di Pietro Paolo Zanetti. In quel che rimane degli affreschi riconosciamo i santi \"Rocco\" e \"Giobbe\"; parte di una bellissima \"Nativit\u00e0\"; una \"Santa martire\" dalle ricche vesti; la sinopia dello \"Sposalizio di Santa Caterina\" e parte di un \"San Giacomo\" recante la scritta \"\"...s Baltechis del Cornel et Antonia eius uxor adi 20 aprilis 1485\".\nAll\"interno\" la \"Assunta con San Giuseppe e San Rocco\" di Luca Mombello, databile intorno al 1560-1570, utilizzata per molti anni come pala dell'altare maggiore. A sinistra del primo arcone troviamo altri lacerti di diversi affreschi, nei quali possiamo riconoscere un \"San Simonino\" (forse di poco anteriore al 1480) e parte di un \"San Sebastiano\". Inoltre si ammirano alcuni stralci di un'imponente \"Nativit\u00e0 con Sant'Antonio abate, Sant'Antonio di Padova, San Sebastiano e (forse) San Cristoforo\" opera della bottega di Paolo da Caylina il Giovane, databile al 1517.\nSulla \"parete sud\", appena sotto il capitello pensile, troviamo un \"San Giobbe\" identificabile nel personaggio ricoperto di piaghe, attribuibile a Pietro Paolo Zanetti.\nSulla \"parete est\", dove erano collocati l'altare maggiore e la pala di Luca Mombello, fra le due finestre con arco a pieno centro, si intravede la parte inferiore di una \"Crocifissione\" probabile opera di Paolo da Caylina il Vecchio (in seguito troncata dall'apertura di una finestra emiciclica).\nSulla \"parete nord\", in basso a destra, troviamo un \"San Sebastiano\" datato 1489, e altri dipinti coevi di difficile lettura.\nSulla parete nord venendo dall'abside, la prima arcata \u00e8 tutto ci\u00f2 che resta della Cappella del Santissimo Sacramento, decorata da Paolo da Caylina il Giovane, Giampiero Zambelli e botteghe a partire dal 1517. Di questo ciclo decorativo rimangono per\u00f2 solo i \"Profeti\" sull'arcone, la \"Nativit\u00e0\", il tabernacolo marmoreo e il \"Crocifisso di Botticino\", importante opera di Maffeo Olivieri con policromia del Caylina ora conservato nel Museo diocesano di Brescia.\nIl Museo del marmo.\nIl \"Museo del marmo di Botticino\" \u00e8 una piccola realt\u00e0 sorta nel 1996, appoggiata dal comune e dalle cooperative di cavatori di marmo; la raccolta \u00e8 nata grazie all'impegno dei volontari del gruppo \"La Pietra di Botticino\" e del Signor Forti, anziano cavatore, che insieme al figlio hanno raccolto un grande numero di attrezzi, foto e documenti, relativi al mondo delle cave del marmo di Botticino.\nAree naturali.\nInsieme ai comuni di Collebeato, Brescia, Cellatica, Bovezzo, Rodengo-Saiano e Rezzato \u00e8 stato istituito il Parco delle colline.\nEconomia.\nBotticino \u00e8 un territorio ricco di risorse economiche, sia industriali sia agricole. Il comune \u00e8 infatti rinomato per il marmo Botticino (un pregiato calcare sedimentario utilizzato, tra gli altri, per la decorazione del Vittoriano a Roma e per la base della Statua della Libert\u00e0 a New York) e per il vino Botticino DOC. All'inizio del Novecento si svilupp\u00f2 a Botticino Sera la produzione delle calze con la nascita di numerosi calzifici che producono per i maggiori marchi della moda e per l'azienda armaiola Perazzi (leader mondiale nella produzione di fucili da tiro a volo.\nVino.\nIl Consorzio vinicolo del Botticino DOC (legato al vino Botticino DOC) ha sede nel comune di Botticino e comprende i vigneti di Botticino e in parte di Rezzato e Brescia. I vini \"Botticino Doc\" e \"Botticino Doc Riserva\" vengono prodotti con uve barbera, marzemino, schiava gentile e sangiovese. Si presentano di colore rosso rubino carico, la gradazione alcoolica del vino varia dai 12 ai 14 gradi. Il sapore robusto si accompagna splendidamente a salumi tipici della zona, brasati, stracotti, arrosti e cacciagione, e in particolar modo allo \"spiedo bresciano\" piatto tipico della zona.\nLe principali cantine produttrici di Botticino Doc sono \"Az. agr. Noventa\" della famiglia Noventa, \"Franzoni\", \"Scarpari e\" \"Tognazzi.\"\nIl percorso della Strada del vino Colli dei Longobardi promuove il Botticino Doc e il territorio con iniziative enogastronomiche periodiche.\nMarmo Botticino.\nIl marmo Botticino \u00e8 un denominazione di marmo commerciale di colore beige estratto nelle cave del paese, oltre a quelle di Nuvolento, Nuvolera, Rezzato e Serle, in provincia di Brescia.\n, dopo quello di Carrara: esiste da duemila anni, fu utilizzato dalle officine locali come \"materiale ad uso artistico\", negli edifici pubblici della citt\u00e0, insieme a marmi d'importazione. All'inizio del XX secolo, a Botticino si estraeva il blocco e a Rezzato si trasformava il marmo; da qualche anno esiste un marchio registrato promosso dal \"Consorzio produttori marmo Botticino Classico\".\nCalzifici.\nIl comune \u00e8 sede di uno dei pi\u00f9 importanti distretti produttivi di calze italiane, assieme a quello di Castel Goffredo, in provincia di Mantova. Tra le aziende presenti nel distretto si annoverano le aziende \"Prestige\", \"D\u00e8 Pio\", \"Rica\" e Calzificio Franzoni G. Mauro. Le calze di Botticino sono famose in tutto il mondo e rinomate per la loro alta qualit\u00e0 e cura del dettaglio.\nScuola di Restauro ENAIP.\nSul colle San Gallo, nell'ex monastero della Santissima Trinit\u00e0, si trova la Scuola Regionale per la Valorizzazione dei Beni Culturali, istituita nel 1974 da Enaip, in collaborazione con Regione Lombardia e l'accompagnamento dell'Istituto Centrale del Restauro di Roma, per realizzare corsi e attivit\u00e0 volti alla formazione qualificata di esperti nell'ambito della conservazione e salvaguardia del patrimonio storico-artistico e culturale.\nDalla sua fondazione ha aggiornato numerosi professionisti del settore e qualificato pi\u00f9 di 500 restauratori e circa 400 tecnici del restauro di beni culturali.\nL'approccio didattico della Scuola \u00e8 incentrato sul compito reale che pone al centro dell'apprendimento l'intervento diretto sulle opere. Questo ha permesso il restauro di oltre 1100 beni tutelati provenienti principalmente dal nord Italia.\nRiconosciuta come Centro di Rilevanza Regionale e iscritta all'Albo Regionale \u201cLombardia Eccellente\u201d, da febbraio 2013 \u00e8 accreditata dai Ministeri competenti per l'attivazione del corso quinquennale per Restauratore di beni culturali, che rilascia un titolo abilitante alla professione ed equiparato alla laurea magistrale a ciclo unico.\nMusica e diffusione della cultura musicale.\nIl comune di Botticino pu\u00f2 vantare sul suo territorio la presenza di due associazioni culturali musicali: la scuola di musica Giovanni Paolo Maggini e il corpo musicale con annessa accademia intitolata a Giuseppe Forti (1907-1992), storico direttore e compositore che contribu\u00ec all'educazione musicale dei membri delle bande delle tre frazioni di Botticino fino al 1972.\nCorpo musicale e accademia \"Giuseppe Forti\"..\nDopo lo scioglimento di tutte e tre le bande delle tre frazioni di Botticino per pi\u00f9 di trent'anni non ci fu nessuna banda sul territorio comunale. Il corpo musicale di Botticino rinasce inizialmente in seno alla scuola di musica Giovanni Paolo Maggini attraverso la quale vennero formati i nuovi bandisti. nel 2007 tramite assemblea pubblica viene fondato il corpo musicale che fu intitolato a Giuseppe Forti. In principio era formato dalla sola banda diretta dal maestro Santo Manenti, successivamente, dopo pochi mesi fu istituita anche l'accademia, la quale ha contribuito a formare nuovi musicisti attraverso i corsi di: propedeutica musicale, Strumenti a fiato ed a percussione, che negli anni hanno fatto crescere l'organico della banda non solo numericamente ma anche qualitativamente. Nel 2010 subentra il direttore Stefano Gamba e grazie all'attivit\u00e0 di educazione musicale dell'accademia, dei concerti e della partecipazione agli eventi istituzionali, la banda ha sempre diffuso la cultura musicale non solo all'interno del territorio comunale di Botticino.\nDal 2014, grazie all'mpegno del regista teatrale e bandista Giacomo Luzzardi, nasce la collaborazione con la compagnia teatrale \"oratorio Botticino Mattina\", con la quale viene messo in scena il primo spettacolo musicale-teatrale \"nel Quindes-Desdot ghera la gu\u00e8ra\"(nel 15-18 c'era la guerra); uno spettacolo in lingua dialettale scritto per ricordare i caduti Botticinesi nel centenario della Prima guerra mondiale. Questo spettacolo viene replicato ben nove volte in tre anni facendo sempre il pieno di pubblico, non sono al teatro \"Centro Lucia\" di Botticino ma anche in altri teatri della provincia di Brescia, tra i quali il pi\u00f9 importante \u00e8 stato il Teatro Sociale (Brescia). \"\"Una grandissima soddisfazione, sapendo poi che l' \u00e9quipe non \u00e8 costituita da professionisti ma da musicisti e attori amatoriali, cos\u00ec come l'apparato tecnico e scenografico \u00e8 curato da volontari, \u00e8 di un certo rilievo che la qualit\u00e0 di questo lavoro abbia saputo suscitare un cos\u00ec vivo interesse non solo nella comunit\u00e0 di Botticino\".\"\nVisto il grande successo di questa modalit\u00e0 innovativa di messa in scena il regista della compagnia teatrale e il direttore del corpo musicale Stefano Gamba nel 2019 decidono di dedicare uno spettacolo anche ai \"Medoler\": i lavoratori delle cave del Marmo Botticino. Scelgono di affidare la composizione della musica al compositore Bresciano di fama internazionale Claudio Mandonico(che ha collaborato in precedenza con la banda musicale gi\u00e0 prima di questa iniziativa in qualit\u00e0 di direttore ospite). Con \"Medoler\", la compagnia teatrale e il corpo musicale \"Giuseppe Forti\" hanno rappresentato un aspetto rilevante della storia umana, sociale ed economica della comunit\u00e0 di Botticino Mattina, ovvero le sue cave di marmo, i suoi cavatori e le loro famiglie nel contesto degli anni '50. In dialetto \"medol\" significa cava e \"medoler\" cavatori, termini che a Botticino e nei paesi dove sono presenti le cave di marmo sono gravidi di storia e storie, ricordi, affetti, emozioni, dolori. la vicenda che si svolge in scena \u00e8 sottolineata da un incisivo commento musicale, (L'introduzione della musica in forma organica nello spettacolo teatrale ne eleva certamente il livello qualitativo), Per la specificit\u00e0 dello spettacolo \u00e8 stata composta dal maestro Mandonico la sinfonia \"Medoler\" in cui, brani originali, brani arrangiati e commenti sonori descrivono l'ambiente della cava e i vari momenti della vita dei cavatori. Lo spettacolo sar\u00e0 in cartellone fino alla fine del 2020 puntando a raggiungere le nove repliche.\nInfrastrutture e trasporti.\nBotticino \u00e8 servita dalle linee autobus della rete urbana di Brescia:\nSport.\nCalcio.\nLa principale squadra di calcio della citt\u00e0 \u00e8 l\"A.C. Botticino 1969 Calcio\", nata nel 1969, che dalla stagione 2012/2013 milita nel girone D lombardo di Terza Categoria, dopo aver militato storicamente nella stagione 2011/2012 in Promozione.\nNella categoria calcio a 7 Anspi la Dumper 2003 ha conquistato moltissimi trofei a livello provinciale e nella stagione 2017-2018 si laurea campione nazionale calcio a 7.\nAltra realt\u00e0 calcistica del territorio \u00e8 la Botticino's Angels, fondata nel 2005, che milita nel campionato CSI OPEN a 7.\nMarcia di regolarit\u00e0 in montagna.\n\u00c8 grazie al locale gruppo Alpini della frazione di Mattina che la marcia di regolarit\u00e0 in montagna si diffonde a Botticino a partire dagli anni '80. A Botticino si organizza dal 1989 una gara denominata \"trofeo Silvano e Enrico Temponi\", valida per il campionato regionale o nazionale.\nRugby.\nBotticino \u00e8 rappresentato dal Botticino Rugby Union, formazione che nella stagione 2003/2004 \u00e8 arrivata a militare nella Serie A1 di rugby, classificandosi al nono posto. La squadra di rugby di Botticino \u00e8 nota per l'alta qualit\u00e0 del suo settore giovanile, che ha prodotto diversi giocatori di alto livello."}
{"id": "28938", "revid": "641453", "url": "https://it.wikipedia.org/wiki?curid=28938", "title": "Bovezzo", "text": "Bovezzo (\"Bo\u00e8s\" in dialetto bresciano) \u00e8 un comune italiano di abitanti della provincia di Brescia in Lombardia, situato nella Valle del Garza alla confluenza con la Val Trompia, afferente a quest'ultima. Fa parte della Comunit\u00e0 montana della Valle Trompia e della \"Regione agraria N.7 - Montagna della media Val Trompia\".\nGeografia fisica.\nTerritorio.\nBovezzo si trova sul versante di destra della Valle del Garza, alla confluenza con la Val Trompia, ad un'altitudine di 207 m s.l.m.\nConfina con il comune di Nave a est, con il comune di Concesio a ovest e con il comune di Brescia a sud (quartieri Villaggio Prealpino e Mompiano).\nLa cima del Monte Spina delimita i territori di Bovezzo, Nave, Concesio e Lumezzane.\nBovezzo dista 6 chilometri dal centro di Brescia.\nClima.\nBovezzo presenta generalmente le stesse caratteristiche del clima di Brescia, vista la breve distanza dal centro del capoluogo.\nSecondo la classificazione dei climi di K\u00f6ppen, gode di clima temperato delle medie latitudini (Cfa), piovoso o generalmente umido in tutte le stagioni, con estati molto calde e piogge concentrate tra marzo e maggio e tra ottobre e novembre inoltrato.\nIdrografia.\nNel territorio di Bovezzo scorre il torrente Garza, seguendo il percorso della Strada statale 237 del Caffaro. Con i suoi 42 chilometri di lunghezza e con una portata di 1,2 m\u00b3/s \u00e8 il maggior corso d'acqua del territorio.\nIn prossimit\u00e0 del quartiere conosciuto come \"Le Brede\", sul confine con il comune di Concesio, scorre il torrente Tronto.\nIl Fosso della Valle del Cannone \u00e8 un affluente del Garza che segna il confine con il comune di Nave. Svolge la funzione di colatore montano per l'omonima valle.\nOrografia.\nBovezzo sorge ai piedi del \"monte Spina\" (detto anche \"monte Sant'Onofrio\"), sotto l'appendice del \"Dosso Pentere\" (comunemente chiamato solo \"Pentera\"). Il \"monte Spina\" \u00e8 una montagna delle Prealpi Bresciane nelle Prealpi Bresciane e Gardesane, che raggiunge un'altitudine di 962 m s.l.m.\n\u00c8 il punto di unione tra la val Trompia e la dorsale che delimita la valle del Garza.\nOrigini del nome.\nL'origine del nome di Bovezzo \u00e8 ancora incerta: la forma letteraria attuale, infatti, non corrisponde a quella della parlata dialettale \"Bo\u00e9s\" o \"Bu\u00e9s\", poi divenuta in latino \"Buetium\", e in italiano Bovezzo. A tal proposito, le riflessioni dello studioso Monsignor Paolo Guerrini risultano ancora oggi le pi\u00f9 attendibili. Lo storico esclude che il toponimo possa derivare da un nome personale romano, quale \"Bovo\" o \"Boezio\"; cos\u00ec pure egli nega che si possa riferire il nome al latino \"bos-bovis\".\nRipercorrendo i nomi che nel passato hanno indicato Bovezzo (\"Buecium\", \"Buetium\"), l'etimologia si dovrebbe piuttosto ricondurre alla natura geologica del luogo: per somiglianza fonetica, il nome di Bovezzo si accosta a Bo\u00e9s, parola da cui deriva Bova, o Boa, che significa fango, melma, caratteristica dei luoghi acquitrinosi. Del resto il territorio di Bovezzo anticamente sorgeva su due sponde di una fonte. Questa ipotesi \u00e8 inoltre confermata dal fatto che la frazione di Conicchio derivi probabilmente il suo nome da \"cuniculum\", \"piccolo canale\", forse a testimoniare il passaggio dell'antico acquedotto romano, che alimentava la citt\u00e0 di Brescia.\nIl nome di Bovezzo appare per la prima volta in documenti storici degli anni 1226 e 1232, ove si accenna a una \"eclesia de Buetio\", senza titolo, ma certamente, fin da allora, dedicata al vescovo di Brescia Sant'Apollonio, retta da un sacerdote che doveva celebrare i divini uffici sotto la giurisdizione della pieve di Concesio.\nStoria.\nI primi insediamenti storici sul territorio di Bovezzo risalgono al passaggio dei Galli Cenomani (200 a.C.), mentre abbastanza numerosi risultano i reperti archeologici di epoca romana fra cui possono essere ricordate un'armilla e una fibula in bronzo (databile tra il I secolo a.C. e il I secolo d.C.) ed un'ope di terracotta rossa-mattone.\nUna delle pi\u00f9 evidenti prove della presenza romana sul territorio sono le tracce dell'antico acquedotto, realizzato all'epoca dell'imperatore Ottaviano Augusto (I secolo d.C.) L'acquedotto romano attraversava la Valle Trompia, convogliando le acque della Valle Gobbia sino a Brescia e fu utilizzato integralmente per tutta la lunghezza del percorso originario sino al V secolo d.C. Attualmente parti ben conservate dell'acquedotto sono presenti nel piano interrato di alcune palazzine private del paese.\nDurante il periodo medioevale Bovezzo \u00e8 sotto la giurisdizione religiosa della pieve di Concesio, e risulta compreso - fra il 1385 e il 1403 - nella quadra di Nave, insieme a Caino, Lumezzane, Concesio e San Vigilio. Sempre in questo periodo Bovezzo si unisce sempre pi\u00f9 a Concesio, tanto che nell'estimo del territorio bresciano del 18 gennaio 1435 viene indicato quale comune \"de Bovetio et Consetio\".\nLe lotte che coinvolgono la Repubblica di Venezia nel XVI secolo per il predominio sui territori della terraferma fra cui l'agro bresciano su cui insiste Bovezzo culminano nella battaglia di Agnadello, presso Cremona, dove il 14 maggio 1509 l'esercito Veneto viene travolto dalla poderosa lega di Cambrai, composta da francesi, spagnoli e soldati delle signorie dei Gonzaga e degli Estensi. Durante l'assedio di Brescia, avvenuto nel 1512 in seguito alla sconfitta della Serenissima, Bovezzo e i paesi limitrofi sono soggetti al saccheggio da parte dei francesi.\nDopo alterne vicende ed occupazioni la provincia bresciana ritorna sotto il dominio veneziano il 26 maggio 1516, per rimanervi sino alla caduta della Serenissima Repubblica avvenuta nel 1797 ad opera di Napoleone Bonaparte. Durante la dominazione di Venezia la vita di Bovezzo segue le sorti dei paesi vicini e non \u00e8 protagonista di particolari episodi, eccetto le pestilenze del 1576-77 e del 1630 che provocano numerosi morti e l'occupazione da parte della cavalleria imperiale austriaca nel 1704, all'epoca della guerra di successione spagnola.\nAlla caduta del governo veneto segue un periodo di influenza francese che determina la diffusione degli ideali della rivoluzione francese in gran parte dell'Europa e la creazione della Repubblica Cisalpina nell'Italia nord-orientale. Nel 1797 le truppe francesi e gli alleati bresciani si scontrano presso Nave con i valsabbini, fedeli a Venezia, derubano la sacrestia della parrocchiale e assaltano l'oratorio di San Carlo in Palazzo Rota.\nNell'Ottocento Bovezzo segue le sorti della Lombardia: dapprima inclusa, dopo il congresso di Vienna del 1815, nel Regno Lombardo-Veneto, sotto influenza asburgica, \u00e8 poi annessa al Regno d'Italia nel 1859, a seguito della seconda guerra di indipendenza.\nNel 1893 per risolvere una lunga siccit\u00e0, la popolazione di Bovezzo, allora ridente borgo agricolo, fa un pellegrinaggio sul monte Palosso al santuario dedicato a Sant'Onofrio, per invocare la pioggia per intercessione dei Santi Onofrio e Fermo, molto venerati nel paese. L'acqua arriva e, a ricordo della giornata, rimane un ex voto.\nL'ultimo secolo di storia coincide per Bovezzo con le vicende del capoluogo bresciano al cui territorio si unisce sempre pi\u00f9 strettamente. Nel 1910, ad opera del Senatore Angelo Passerini, viene eretto ad ente morale l'omonimo asilo per l'infanzia che ancora oggi opera in collaborazione con l'Amministrazione comunale.\nParticolare menzione merita la figura del partigiano Gigi Rota, a cui \u00e8 dedicata la piazza principale del paese. Luigi Rota, Gigi per i familiari e per gli amici, studente del politecnico di Milano, entra dopo alterne vicende di guerra, nella divisione partigiana autonoma \"Brigata Vecchia Centro Croci\" che opera fra la Val di Taro e il passo del Bracco. Cade il 22 gennaio 1945 a Carrodano in provincia di La Spezia, nel tentativo di rompere l'accerchiamento delle truppe tedesche e repubblichine che si erano attestate sulla linea Gotica. Nel 1951 il Consiglio Comunale gli dedica la piazza principale del paese, che tra l'altro era stata donata in precedenza al comune proprio della famiglia Rota.\nNel 1979 viene fondata l'Accademia Musicale Giovanni Gabrieli, che ha come scopo la diffusione della musica attraverso vari corsi strumentali e con un'attivit\u00e0 concertistica di tutto rispetto. Negli ultimi anni il paese ha conosciuto uno sviluppo edilizio ed un incremento demografico di notevoli proporzioni che ha fatto pi\u00f9 che raddoppiare la popolazione residente, con insediamenti industriali e artigianali che hanno mutato il tessuto socio-economico della comunit\u00e0 locale.\nOggi il territorio di Bovezzo non conosce praticamente soluzioni di continuit\u00e0 con quello della citt\u00e0 di Brescia, se si eccettua la collina di S. Onofrio che sovrasta il nucleo storico dell'abitato.\nMonumenti e luoghi d'interesse.\nAree Naturali.\nInsieme ai comuni di Collebeato, Brescia, Botticino, Cellatica, Rodengo-Saiano, Rezzato \u00e8 stato istituito il Parco delle colline.\nSociet\u00e0.\nEtnie e minoranze straniere.\nSecondo le statistiche demografiche del 2016 la popolazione straniera presente sul territorio di Bovezzo era di 563 persone. Le nazionalit\u00e0 maggiormente rappresentate erano:\nCultura.\nBiblioteche.\nLa biblioteca comunale \u00e8 attiva dal 1979 ed \u00e8 sita all'interno del \"Centro Civico\" di Via Vittorio Veneto.\nScuole.\nSul territorio opera l'Istituto comprensivo di Bovezzo e una scuola parietaria dell'infanzia.\nInfrastrutture e trasporti.\nStrade.\nIl comune \u00e8 interessato dalla strada provinciale Bresciana 237 (ex Strada statale 237 del Caffaro)\nMobilit\u00e0 urbana.\nI trasporti interurbani di Bovezzo vengono svolti con autoservizi di linea gestiti da Brescia Trasporti.\nSport.\nCalcio.\nLe due societ\u00e0 di calcio della citt\u00e0 sono l'\"\"U.S.O. UNITED\", nata nel 2012 e precedentemente attiva sul territorio come U.S.O. Bovezzo, e l'\"U.S. Bovezzo 2000 Calcio\", nata nel 2000 e militante nel girone G lombardo di 1\u00aa Categoria.\nBasket.\nLa squadra maschile di basket \"A.S.D. Basket Bovezzo\" rappresenta la citt\u00e0 nel campionato F.I.P. di Promozione.\nImpianti sportivi.\nIl maggiore impianto sportivo di Bovezzo \u00e8 lo stadio \"Roberto Coltrini\" (noto anche come Stadio Comunale), adibito al calcio. Altri importanti impianti sono il \"Centro Tennistico Comunale Gianluigi Pasotti\" gestito dal \"Tennis Club Bovezzo\" ed il Bocciodromo gestito dalla \"Bocciofila Valle del Garza\". Questi tre impianti si trovano in Via della Libert\u00e0 all'interno del \"Parco Urbano 2 aprile\".\nAltri sport (tra cui Basket e Volley) vengono praticati presso la palestra comunale \"Candido Cannav\u00f2\"\" di Via Paolo VI."}
{"id": "28939", "revid": "1534111", "url": "https://it.wikipedia.org/wiki?curid=28939", "title": "Brandico", "text": "Brandico (\"Brand\u00ecch\" in dialetto bresciano) \u00e8 un comune italiano di abitanti della provincia di Brescia in Lombardia.\nSociet\u00e0.\nLingue e dialetti.\nNel territorio di Brandico, accanto all'italiano, \u00e8 parlata la lingua lombarda prevalentemente nella sua variante di dialetto bresciano.\nEconomia.\n\u00c8 sata sede della Tecnogiocattoli Sebino, originariamente Sebino Bambole."}
{"id": "28940", "revid": "1534111", "url": "https://it.wikipedia.org/wiki?curid=28940", "title": "Braone", "text": "Braone (\"Brag\u00f9\" o \"Bra\u00f9\" in dialetto camuno) \u00e8 un comune italiano di abitanti, della Val Camonica, provincia di Brescia nella Regione Lombardia.\nGeografia fisica.\nClima.\nI dati provenienti dalla stazione meteorologica di Breno indicano, in base alla media trentennale di riferimento 1961-1990, che la temperatura media del mese pi\u00f9 freddo, gennaio, si attesta a -1,0\u00a0\u00b0C, mentre quella del mese pi\u00f9 caldo, luglio, \u00e8 di +20,5\u00a0\u00b0C.\nStoria.\nNel 1956 sono state rinvenute delle monete, definite solitamente come il \"tesoro di Braone\", oggi esposte al Museo nazionale della Valcamonica, le pi\u00f9 recenti delle quali databili a Anastasio I Dicoro (circa 518 ev)..\nLa famiglia guelfa dei Griffi ebbe un forte radicamento un questo abitato. La presenza della contrada \"motta\" fa supporre che anticamente fosse esistita una struttura militare del genere. \u00c8 presente un'ampia comunit\u00e0 di artigiani chiamati \"Scalpellini\" di Braone dediti oggi alla riscoperta della tecnica della lavorazione del granito, materiale presente in elevate quantit\u00e0 in questa zona ed utilizzato principalmente per l'edilizia.\nFeudatari locali.\nFamiglie che hanno ottenuto l'infeudazione vescovile dell'abitato:\nMonumenti e luoghi d'interesse.\nArchitetture religiose.\nLe chiese di Braone sono:\nArchitetture civili.\nNel territorio comunale si trovano ancora vecchie case di struttura contadina con involti, tipici portali in granito, d'ogni epoca, fontane in granito che viene fornito dal vicino torrente Palobbia.\nSociet\u00e0.\nTradizioni e folclore.\nGli sc\u00fct\u00fcm sono nei dialetti camuni dei soprannomi o nomiglioli, a volte personali, altre indicanti tratti caratteristici di una comunit\u00e0. Quello che contraddistingue gli abitanti di Braone \u00e8 \"G\u00e0cc\" (gatti).\nDa qualche anno la comunit\u00e0 braonese sta riscoprendo l'antica arte della lavorazione del granito, un tempo molto diffusa, oggi quasi praticamente scomparsa. Nel 2009 \u00e8 stato realizzato un percorso didattico/culturale incentrato sulla lavorazione del granito e sulla presenza di cave oramai in disuso denominato Via della Pietra, che parte dal paese sino a snodarsi lungo la montagna su cui piedi sorge il paese, all'interno del Parco dell'Adamello\nAmministrazione.\nUnione di comuni.\nBraone fa parte dell'unione di comuni Unione Media Valle Camonica \u2013 Civilt\u00e0 delle pietre con i comuni di Cerveno, Capo di Ponte, Ono San Pietro e Losine"}
{"id": "28941", "revid": "1534111", "url": "https://it.wikipedia.org/wiki?curid=28941", "title": "Breno (Italia)", "text": "Breno (\"Br\u00e9\" in dialetto camuno, \"Brenn\" in tedesco, desueto) \u00e8 un comune italiano di abitanti, della Val Camonica, provincia di Brescia in Lombardia.\nIl territorio di Breno confina con diversi comuni: a est quello di Bagolino, Borgo Chiese e Daone, a nord quello di Niardo, Braone, Ceto e Losine, ad ovest quello di Malegno e Cividate Camuno, ed a sud quello di Bienno.\nIl paese \u00e8 un importante centro amministrativo con la sede della Comunit\u00e0 Montana di Valle Camonica e del BIM della Valle Camonica.\nGeografia fisica.\nTerritorio.\nL'abitato di Breno sorge in una forra naturale dalla direzione nord-sud, tra la collina del Castello ed il Corno Cerreto. Alcuni studiosi ritengono che la forra fosse stata anticamente l'alveo dell'Oglio, che oggi scorre invece pi\u00f9 a est, di l\u00e0 del colle del Castello.\nIl territorio comunale, in massima parte montuoso, \u00e8 delimitato ad ovest dal solco principale della Val Camonica, mentre ad est si estende sulle montagne del suo lato orografico sinistro, comprendendo anche la parte pi\u00f9 alta della Valle del Caffaro, fino al confine con il Trentino. La quota massima del territorio comunale \u00e8 costituita dal Cornone di Blumone (2843 m), una vetta del Gruppo dell'Adamello.\nClima.\nI dati provenienti dalla stazione meteorologica di Breno indicano, in base alla media trentennale di riferimento 1961-1990, che la temperatura media del mese pi\u00f9 freddo, gennaio, si attesta a -1,0\u00a0\u00b0C, mentre quella del mese pi\u00f9 caldo, luglio, \u00e8 di +20,5\u00a0\u00b0C.\nOrigini del nome.\nIl nome del comune potrebbe derivare dal celtico \"Brig\" (monte).\nStoria.\nIn cima al colle del Castello \u00e8 stata ritrovata un'abitazione risalente al neolitico. In localit\u00e0 Spinera, presso il fiume Oglio, \u00e8 presente il santuario di Minerva del I secolo, andato bruciato nel V secolo.\nNel medioevo viene ricordato che presso il castello di Breno vi fossero due torri: una guelfa, appartenente alla famiglia Ronchi, l'altra ghibellina, della famiglia Alberzoni. Nel XII secolo \u00e8 riportata una lotta tra Breno e Niardo per il possesso del monte Stabio. In data compresa tra il 1206 ed il 1230 la contrada di \"Onera\" venne seppellita da un'esondazione del fiume Oglio.\nNel 1304 Fra' Dolcino, supportato dal Signori di Breno, entra in Val Camonica tramite il Passo Crocedomini e raggiunge la pianura bresciana per incontrare Matteo Visconti. Il 19 ottobre 1336 il vescovo di Brescia Jacopo de Atti investe iure feudi dei diritti di decima nei territori di Breno, Borno, Astrio, Monno e Ossimo Girardo del fu Giovanni Ronchi di Breno.\nIl 28 gennaio 1350 il vescovo di Brescia Bernardo Tricardo investe iure feudi dei diritti di decima nei territori di Breno, Borno, Pescarzo, Cerveno e Corteno Golgi Bertolino e Giacomo Alberzoni di Breno. Il 15 maggio 1365 il vescovo di Brescia Enrico da Sessa investe iure feudi dei diritti di decima nei territori di Breno, Vione, Vezza, Sonico, Malonno, Berzo Demo, Astrio, Ossimo e Losine Giovanni e Gerardo del fu Pasino Federici di M\u00f9.\nIl 31 dicembre 1397 avviene la pace di Breno tra gli schieramenti guelfi e ghibellini. I rappresentanti della comunit\u00e0 di Breno si schierarono sia sulla sponda ghibellina (Betino di Giovanni e Clarino Marone Ronchi) che su quella guelfa (Francescino di Pasolino Ronchi). Il 14 agosto 1423 il vescovo di Brescia Francesco Marerio investe iure feudi dei diritti di decima nei territori di Breno e Borno Andriolo Ronchi di Breno. Durante l'et\u00e0 veneziana in Valle Camonica Breno era sede della Comunit\u00e0 di Valle Camonica. Nel 1591 viene stabilito il monte di piet\u00e0 per impulso della signora Barbara Leoni Alberzoni.\nNel 1629 si \"spica una montagna et dirupando cade con grandissima ruina, fracassando il cimiterio della chiesa et poi una mano di case et fienili, con la morte di moltissime persone\". Nel 1630, durante la peste, viene fondato un lazzaretto in contrada Valmorina. Agli inizi del Seicento operava in paese l\"'Accademia\", una istituzione scolastica di livello superiore.\nCon l'arrivo della rivoluzione francese nel 1797 fu a capo del Cantone della Montagna (comuni di: Anfurro, Angolo, Artogne, Berzo, Berzo Demo, Bienno, Borno, Braone, Breno, Capo di Ponte, Ceto, Cerveno, Cevo, Cedegolo, Cimbergo, Cividate, Cemmo, Corteno Golgi, Cortenedolo, Darfo, Demo, Do e Ono, Edolo, Esine, Erbanno, Gorzone, Grevo, Gianico, Incudine, Lozio, Loveno, Losine, Mazzunno, Malegno, Malonno, Monno, M\u00f9, Nadro, Niardo, Osimo, Paisco, Paspardo, Pisogne, Pezzo, Ponte di Legno, Prestine, Piano, Pontagna, Rogno, Sciano, Saviore, Sonico, Santicolo, Sellero, Tem\u00f9, Terzano, Vezza, Villa e Vione).\nNell'assetto definitivo della Repubblica Cisalpina, Breno fu inclusa nel Dipartimento dell'Adda e dell'Oglio come capoluogo del distretto XI di Breno (1798-1801; comuni: Malegno; Lozio; Cividate; Bienno; Prestine; Berzo inferiore; Esine; Borno; Ossimo; Losine; Niardo) e infine nel Dipartimento del Serio (1801-1815), distretto IV di Breno, cantone I di Breno (1805-1815; comuni: Anfurro, Angolo con Mazzunno**, Artogne, Berzo Inferiore, Bienno con Prestine, Breno, Borno, Braone, Cemmo e Capo di Ponte, Cerveno, Ceto e Nadro, Cividate, Darfo, Erbanno, Esine, Gianico, Gorzone e Sciano, Losine, Lozio, Malegno, Niardo, Ono, Piano, Ossimo, Cimbergo con Paspardo*, Pisogne Rogno Terzano).\nSotto il Regno Italico fu incluso, col decreto dell'8 giugno 1805, nel distretto IV del dipartimento del Serio, assieme a Anfurro, Angolo con Mazzunno, Artogne, Berzo Inferiore, Bienno con Prestine, Borno, Braone, Cemmo e Capo di Ponte, Cerveno, Ceto e Nadro, Cividate, Darfo, Erbanno, Esine, Gianico, Gorzone e Sciano, Losine, Lozio, Malegno, Niardo, Ono, Piano, Ossimo, Cimbergo con Paspardo, Pisogne Rogno Terzano.\nNel Regno Lombardo-Veneto (1815-1859) Breno fece parte della provincia di Bergamo quale sede del distretto XVII di Breno (comuni: Anfurro, Angolo, Mazzunno, Artogne, Berzo Inferiore, Bienno e Prestine***, Breno, Borno, Braone, Capo di Ponte e Cemmo, Cerveno, Ceto con Nadro, Cimbergo, Cividate, Darfo, Erbanno con Angone, Esine, Gianico, Gorzone con Sciano, Losine, Lozio, Malegno, Niardo, Ono, Piano con Beata, Solato e Vissone, Ossimo, Paspardo, Pisogne, Rogno****, Terzano.\nUna lapide presso la casa Vielmi ricorda:\nNel Regno d'Italia Breno divenne capoluogo dell'omonimo circondario nella provincia di Brescia.\nOggi Breno \u00e8 sede della Comunit\u00e0 Montana di Valle Camonica.\nLo stemma della provincia di Brescia rappresenta l'insieme di cinque blasoni: quello di Brescia al centro, quello del comune di Chiari, di Breno, di Verolanuova e di Sal\u00f2.\nAntichi Originari.\nBreno, sede amministrativa della Valle Camonica, annoverava tra le famiglie della Vicinia numerosi nobili originari del paese.\nQuesti sono i nomi degli \"Antichi Originari\" di Breno:\nFeudatari locali.\nFamiglie che hanno ottenuto l'infeudazione vescovile dell'abitato:\nSimbolo.\nLo stemma di Breno si compone dei colori Azzurro, Verde e di due simboli, l'Aquila e il Cervo. Esso deriva dal vessillo della storica Comunit\u00e0 di Valle Camonica che aveva sede amministrativa a Breno.\nMonumenti e luoghi d'interesse.\nArchitetture militari.\nIl Castello di Breno sorge sopra una collina abitata gi\u00e0 nella preistoria, fu il principale baluardo per il controllo della Valle Camonica fino al XVII secolo.\nSociet\u00e0.\nTradizioni e folclore.\nGli scot\u00f6m sono nei dialetti camuni dei soprannomi o nomignoli, a volte personali, altre indicanti tratti caratteristici di una comunit\u00e0. Quello che contraddistingue gli abitanti di Breno \u00e8 \"Maia c\u00e0rte\" (mangia carte) oppure \"P\u00e8la p\u00e0sser\".\nEsistono nel folklore della Val Camonica alcuni proverbi in dialetto camuno riguardanti Breno:\nGeografia antropica.\nBreno \u00e8 il principale centro amministrativo della Valle Camonica. L'economia locale \u00e8 fondata essenzialmente sui servizi: Scuole, Tribunale (sezione distaccata del Tribunale di Brescia), fino a pochi anni fa l'Ospedale (ora trasferito nella vicina Esine).\nFrazioni.\nLe frazioni del comune di Breno sono:\nEconomia.\nIndustria.\n\u00c8 presente sul territorio del comune l'acciaieria Carlo Tassara e piccole attivit\u00e0 artigianali e di trasformazione dei prodotti locali. Breno \u00e8 rinomata ancora oggi per la presenza di magli ad acqua finalizzati alla produzione di utensili metallici.\nInfrastrutture e trasporti.\nStrade.\nIl territorio comunale \u00e8 attraversato dalla Strada statale 42 del Tonale e della Mendola in tre gallerie, a oriente dell'abitato. Dal paese diparte la Strada statale 345 delle Tre Valli che porta fino al Passo di Crocedomini.\nFerrovie.\nLa stazione di Breno \u00e8 una delle principali della Valle Camonica si trova nella parte nord dell'abitato. \u00c8 una fermata della linea Brescia-Iseo-Edolo.\nAmministrazione.\nAltri enti.\nA Breno vi \u00e8 la sede della Comunit\u00e0 Montana di Valle Camonica, de BIM di vallecamonica e dei principali Enti pubblici (Agenzia dell'entrate, Inps, Inail, Camera di commercio, Agenzia del territorio, Asl.\nSport.\nLa squadra di calcio del paese \u00e8 l'A.S.D. Breno attiva dal 1946 inserita nel campionato di serie D.\nVinse la Coppa Italia Dilettanti nella stagione 1989-1990; nelle sue file milit\u00f2 Evaristo Beccalossi."}
{"id": "28942", "revid": "1534111", "url": "https://it.wikipedia.org/wiki?curid=28942", "title": "Caino (Italia)", "text": "Caino (\"Ca\u00ec\" in dialetto bresciano) \u00e8 un comune italiano di abitanti, situato in provincia di Brescia, nella Valle del Garza, in Lombardia. Si trova a sul livello del mare, a circa da Brescia, a nord della Valle del Garza, valle che comprende anche i paesi di Nave e Bovezzo, rientrando a pieno titolo nella Comunit\u00e0 montana della Val Trompia.\nStoria.\nLa Valle del Garza era abitata, gi\u00e0 dal paleolitico medio, da popolazioni migranti che nei secoli subirono varie dominazioni. A testimonianza dei primi insediamenti sono presenti nella Valle del Garza diversi siti archeologici. La conversione al cristianesimo della popolazione locale risale al IV secolo : il primo centro di culto cristiano, la Pieve della Mitria, risalente al 1039, fu eretto su un precedente edificio dedicato al culto pagano del dio Mitra.\nLa strada Brescia-Colle Sant'Eusebio era stata tracciata sino a Caino in epoca napoleonica, quindi allungata nel 1835 durante il Regno Lombardo-Veneto sin oltre la cima del colle; trasformata poi nel 1923 in strada statale di prima classe.\nIl comune di Caino venne aggregato a quello di Nave nel 1928, quindi ricostituito autonomo dal 1\u00ba aprile 1955.\nMonumenti e luoghi d'interesse.\nChiesa arcipreturale di San Zenone.\nL'opera pi\u00f9 conosciuta e simbolica del patrimonio artistico-culturale-religiosa del paese \u00e8 la chiesa arcipreturale di San Zenone, con la sua pregevole pala posta sopra l'altar maggiore, raffigurante la Madonna col Bambino e San Zenone, olio su tela del Cignaroli.\nLa chiesa parrocchiale venne edificata intorno al 1730, su una preesistente del Cinquecento. Nel 2007, durante il parrocchiato di Don Fabio Peli, \u00e8 stato effettuato un importante restauro del manto pittorico.\nLa pala di San Zenone, attribuita al Cignaroli, raffigura la Vergine seduta su un basamento, nell'atto di reggere con la mano destra un libro e con la sinistra il bambin Ges\u00f9 che gioca con il bastone pastorale del vescovo Zenone inginocchiato al centro della pala. Un disegno preparatorio della pala \u00e8 conservato presso la Veneranda Biblioteca Ambrosiana di Milano che reca in calce lo scritto, \"\"Vergine e San Zenone Parrocchiale di Caino\". Altre tele ornano gli altari laterali intarsiati di marmo: \"La Madonna del Rosario\" con i Santi Caterina e Domenico (Padovanino 1588-1648), \"La Madonna in trono\"\" con i santi Rocco, Battista, Eusebio, dipinto circondato da una splendida soasa dorata. Altri dipinti tornati a risplendere negli anni novanta, per volont\u00e0 dell'allora arciprete Don Leonardo Ferraglio e riposizionati, negli ultimi anni, dall'attuale arciprete don Marco Domenighini alla pubblica venerazione dei fedeli sono: la tela di San Giorgio, opera di Grazio Cossali e la tela di San Gaetano, attribuita ad un maestro bresciano della seconda met\u00e0 del Settecento.\nNel 1760, il 20 dicembre, il vescovo di Brescia conferisce il titolo di arcipretura alla parrocchia di Caino, ed eleva i parroci di questa parrocchia al titolo di arciprete. Tale onorificenza venne concessa alla parrocchia di Caino per il prestigio e la bellezza della chiesa di San Zenone.\nNel piccolo cimitero vi sono conservate le ceneri dello scrittore Flavio Emer.\nChiese montane.\nLungo i sentieri montani, si scoprono i santuari legati al forte sentimento religioso degli abitanti di Caino: San Rocco, Madonna delle Fontane, Sant'Eusebio, l'eremo di San Giorgio, ognuno con le sue caratteristiche e particolarit\u00e0.\nSantuario della Madonna delle Fontane.\nLa chiesetta si colloca in un luogo suggestivo che favorisce la riflessione. Si narra che la Beata Vergine apparve ad un pastore muto. L'edificio settecentesco viene attribuito al celebre architetto bresciano Domenico Corbellini. L'interno \u00e8 a due campate e dall'ingresso si ammira una bella cupola.\nVal Bertone.\nSituata a nord del centro abitato, la Val Bertone \u00e8 una popolare meta per visitatori e turisti nella Valle del Garza. Pino silvestre, abete rosso e leccio ne fanno un suggestivo bosco che fa da sfondo al fiume Garza.\nCentro sportivo.\nIl centro sportivo \u00e8 composto da una campo da calcio a 7, uno stand gastronomico per eventuali tornei, e un campo da pallavolo indoor.\nLe squadre di calcio sono numerose e di diverse categorie.\nLa pi\u00f9 famosa, anche se \"in pensione \" \u00e8 il Macondo fc, dominatrice indiscussa degli anni 90,mentre nella stagione sportiva 2014-15 la Polisportiva Caino si \u00e8 laureata campione Regionale ANSPI di calcio a 7 per la categoria Aspiranti accedendo poi alle finali nazionali nel settembre 2015 perdendo la finalissima con la squadra di Terni.\nGeografia antropica.\nUrbanistica.\nIl paese di Caino viene distinto in tre blocchi principali:\nUn piccolo nucleo abitativo \u00e8 inoltre presente nella zona della Fucina, sulla riva destra orografica del torrente Garza. , .\nEconomia.\nTurismo.\nA partire primi anni del Novecento, come attestato da un numero dell'Illustrazione Bresciana del 1903, , il comune conobbe un certo sviluppo turistico."}
{"id": "28943", "revid": "125722005", "url": "https://it.wikipedia.org/wiki?curid=28943", "title": "Calcinato", "text": "Calcinato (\"Calsin\u00e0t\" in dialetto bresciano) \u00e8 un comune italiano di abitanti della provincia di Brescia in Lombardia.\nGeografia fisica.\nIl territorio di Calcinato \u00e8 situato in quella fetta di terra bresciana incastonata tra le prealpi, l'anfiteatro morenico esterno del lago di Garda, e l'inizio della pianura padana a una quota media di 164 m s.l.m.\nDalla pianeggiante campagna si distinguono due rilievi collinari: quello a sud, pi\u00f9 scosceso, ospita il nucleo storico del paese, mentre quello a settentrione \u00e8 caratterizzato da coltivazioni. Il territorio \u00e8 attraversato dal fiume Chiese, che passa a ovest dei due rilievi, separando la frazione di Calcinatello dal capoluogo.\nIl comune confina, per poche decine di metri, con quello di Castiglione delle Stiviere, in provincia di Mantova.\nOrigini del nome.\nStando al Mazza, il toponimo deriverebbe da \"Calcina\", indicando quindi la qualit\u00e0 del terreno. Nel XIII secolo \u00e8 attestato l'uso di \"Calzinado\".\nStoria.\nCalcinato sorse su un'antica strada romana, come attestano i ritrovamenti di epigrafi delle quali una dedicata al dio Apollo.\nEpoca medievale.\nIn epoca alto-medievale, parte del territorio fu posseduto dall'Abbazia benedettina di Nonantola che lo cedette al Monastero di Santa Giulia nell'813. I benedettini ebbero il merito di avviare le prime opere di bonifica e di canalizzazione del territorio. Anche l'abbazia di Acquanegra possedette diversi beni.\nIl Castello era posto sulla collina e si ignora il momento di edificazione. Il 9 agosto 1201 fu teatro della lotta fra gli esuli ghibellini cremonesi e i guelfi bresciani che vide soccombere i secondi. Dopo la caduta della signoria bresciana di Pandolfo III Malatesta (1419), il fortilizio fu occupato dal Carmagnola al comando di forze fedeli ai Visconti.\nUn'epigrafe nel palazzo del municipio ricorda il passaggio del condottiero poi reso celebre da Alessandro Manzoni.\nEpoca moderna.\nNel 1426, il comune pass\u00f2 alla Repubblica di Venezia che lo assegn\u00f2 inizialmente alla quadra di Ghedi e poi a quella di Rezzato. Nel 1481, il capocomune di allora, Giovanni Maestri, chiese e ottenne che la chiesa fosse staccata dalla pieve di Pontenove e fosse eretta a collegiata, offrendo in cambio una casa al prevosto e ai canonici e l'acqua per irrigare il beneficio a essa annesso.\nNel 1483 il castello fu occupato dal duca Alfonso di Calabria durante gli eventi della guerra di Ferrara, poi scacciato nella primavera seguente dalle forze della Serenissima.\nNel XV secolo, la storia calcinatese fu caratterizzata da alcuni scontri con Brescia e con altri comuni:\nSecondo il \"Catastico bresciano\" di Giovanni da Lezze (1610) il comune era retto da ventiquattro consoli, ovvero due consoli per ogni mese, eletti dalla vicinia e aveva il giuspatronato sul convento dei Frati minori di Calcinatello istituito nel 1479 attorno alla chiesa di \"Santa Maria delle Grazie\".\nIl Settecento si apr\u00ec con il coinvolgimento del paese nella \"guerra del Monferrato\". Nel 1704, fu occupato dalle forze franco-spagnole di Vend\u00f4me che il 19 aprile 1706 si scontrarono con le forze imperiali comandate dal conte danese Reventlow.\nIl complesso conventuale di Calcinatello fu chiuso nel 1769. Con l'eccezione della chiesa, l'intero complesso fu ceduto undici anni dopo.\nEpoca pre-unitaria.\nAl termine del XVIII secolo, Calcinato segu\u00ec le vicende del territorio bresciano. Nel 1796, Napoleone Bonaparte soggiorn\u00f2 a casa dei nobili Briggia poco prima della battaglia di Lonato. Con l'istituzione della Repubblica bresciana (marzo 1797), il paese entr\u00f2 a far parte del \"Cantone dei colli\".\nA seguito dell'inglobamento dell'effimera repubblica in quella cisalpina (novembre 1797), il comune fu assegnato al Dipartimento del Benaco all'interno del quale fece distretto a s\u00e9. Con la Legge 21 vendemmiale anno VII (12 ottobre 1798), il comune fu assegnato al \"Distretto dei Colli\" del Dipartimento del Mella.\nDopo il riassetto della Repubblica Cisalpina (maggio 1801), il comune fu ribattezzato \"Calcinato con Calcinatello\" e fu incorporato nel Distretto I di Brescia del dipartimento del Mella e in tale posizione si mantenne anche durante la napoleonica Repubblica Italiana. L'8 giugno 1805, nella riorganizzazione del Regno d'Italia, fu assegnato al Distretto I, di Brescia, a sua volta appartenente al cantone IV, avente medesimo capoluogo. Fu inoltre definito comune di seconda classe, grazie ai suoi 3 076 abitanti. Nel 1810 pass\u00f2 al Cantone V di Montichiari.\nAssegnato al Regno Lombardo-Veneto dal Congresso di Vienna (1815), il comune fu inserito all'interno del distretto IV di Montichiari della nuova provincia di Brescia.\nDopo l'Unit\u00e0 d'Italia.\nDopo gli eventi della seconda guerra di indipendenza italiana (1859), il comune fu assegnato al mandamento II di Montichiari a sua volta appartenente al Circondario V di Castiglione della nuova provincia di Brescia.\nSi svilupparono le attivit\u00e0 industriali soprattutto quelle relative alla tessitura, grazie anche alla presenza della seriola Calcinata. Nel 1875 fu fondato l'ospizio degli anziani, mentre cinque anni dopo fu aperto l'asilo. Nel 1885 il professor Bianchini apr\u00ec una scuola di istruzione presso il Mutuo Credito.\nLa filanda, al posto della quale oggi sorge il palazzo del Municipio, era di propriet\u00e0 di Cesare Baletti.\nMonumenti e luoghi d'interesse.\nChiesa di San Vincenzo.\nChiesa parrocchiale di Calcinato. \u00c8 dedicata a San Vincenzo, diacono e martire di Saragozza.\nSorge in posizione panoramica sulla sommit\u00e0 del colle attorno al quale si sviluppa il paese, all'interno dell'antico recinto fortificato del borgo.\nI capi famiglia del comune ne deliberarono la costruzione il 24 maggio 1790. Il progetto fu affidato all'architetto comasco Pietro Antonio Cetti che diresse la demolizione dell'antica chiesa e i lavori della nuova. Nel 1814 Cetti mor\u00ec, per cui fu necessario chiamare l'architetto Rodolfo Vantini al fine di completare l'opera. L'artista bresciano vi lavor\u00f2 dal 1831 al 1846.\nNotevoli le cinque statue in pietra di Botticino (1846) dell'Emanueli sulla facciata. All'interno, sono presenti una pala maggiore di fine Settecento, opera di Sante Cattaneo e un \"Cristo Risorgente\", opera di Paolo Farinati (1582), collocato nella pregevole Cappella del Santissimo.\nChiesa di Santa Maria.\n\u00c8 la chiesa parrocchiale della localit\u00e0 di Calcinatello.\nNacque attorno all'anno mille in qualit\u00e0 di chiesa campestre. Nel 1479 divenne chiesa conventuale dei frati minori di Sant'Antonio.\nRiedificata attorno alla met\u00e0 del Settecento, con l'intervento di Paolo Soratini, fu eretta in parrocchia nel 1889.\nAll'interno \u00e8 presente una pala opera di Antonio Dusi (1759) e raffigurante la Madonna con San Francesco e le anime purganti.\nPalazzo del Municipio.\nSede delle attivit\u00e0 del consiglio comunale e di un paio di organizzazioni territoriali, il palazzo .\nNella \"Sala del mappamondo\" vi \u00e8 un soffitto con la raffigurazione delle terre conosciute in quel tempo. La sala che ospita l'ufficio del sindaco reca i segni del passaggio degli uomini del conte di Carmagnola, ricordato anche da un'epigrafe posta dagli abitanti di Calcinato all'ingresso del palazzo nel 1569.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2015 la popolazione straniera residente era di persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nCultura.\nRicorrenze.\n\"Patroni\"\nS. Vincenzo, patrono della parrocchia di Calcinato (22 gennaio);\nSS. Faustino e Giovita, patroni della parrocchia di Ponte S. Marco (15 febbraio);\nS. Germano, patrono della comunit\u00e0 civile di Calcinato (1\u00ba maggio);\nS.V. Maria, patrona della parrocchia di Calcinatello (8 settembre);\nAnnunciazione della beata Vergine Maria patrona della frazione Prati (ottava dopo Pasqua); S. Francesco d'Assisi, patrono della frazione del Costiolo, con la tradizionale benedizione degli animali.\nInfrastrutture e trasporti.\nIl territorio di Ponte San Marco \u00e8 attraversato dalla ex strada statale 11 Padana Superiore, mentre l'autostrada A4 Milano - Venezia separa la frazione dal capoluogo. La strada provinciale 28 collega quest'ultimo a Montichiari e a Mocasina, frazione di Bedizzole.\nPonte San Marco \u00e8 attraversato inoltre dalla linea ferroviaria Milano-Venezia ed \u00e8 servito dalla fermata di Ponte San Marco-Calcinato.\nSport.\nCalcio.\nLa principale squadra di calcio della citt\u00e0 \u00e8 l\"'U.S. Calcinato 1948 A.S.D.\" che milita nel girone D lombardo di Promozione. I colori sociali sono il rosso e il blu. \u00c8 nata nel 1948."}
{"id": "28944", "revid": "1534111", "url": "https://it.wikipedia.org/wiki?curid=28944", "title": "Calvagese della Riviera", "text": "Calvagese della Riviera (\"Calvag\u00e9s\" o \"Calvazes\" in dialetto bresciano) \u00e8 un comune italiano di abitanti della provincia di Brescia in Lombardia. Oltre al capoluogo il comune comprende anche due frazioni: Mocasina e Carzago Riviera. Quest'ultimo fu comune autonomo fino al 1928 quando venne aggregato a Calvagese. \nIl monumento pi\u00f9 importante del paese \u00e8 la chiesa di San Pietro di Antiochia con i suoi affreschi del XV-XVI secolo, un dipinto di Girolamo Romanino (\"Madonna con Bambino\"), uno di Zenone Veronese (una \"Deposizione\") e altre tele di autori di scuola veneta, la chiesa venne in parte ristrutturata nella prima parte del XVIII secolo.\nOrigine del nome.\nIl toponimo deriverebbe dal personale romano \"Calvasius\", probabilmente riferito al proprietario di un fondo. Notizie accurate circa la storia di questo centro si hanno solo a partire dal Medioevo: il castello di Calvagese, emblema della cittadina, \u00e8 citato in alcuni carteggi del X secolo e XI secolo.\nIl continuo \"della Riviera\" venne aggiunto a seguito del regio decreto 10 ottobre 1925, n. 1807, su richiesta del consiglio comunale. Tale scelta fu probabilmente motivata dal fatto che dalla colline a est della frazione di Carzago si pu\u00f2 scorgere il Lago di Garda (In particolar modo la penisola di Sirmione)\nStoria.\nIl territorio di Calvagese della Riviera \u00e8 posto sulle ultime propaggini dell'anfiteatro morenico del lago di Garda, conformazione prodotta da un immenso ghiacciaio in ritiro. Delimitato da un lato dalle immense alluvioni del fiume Chiese lungo il quale, a pelo d'acqua, vi sono ancora visibili depositi marini costituiti da barriere rocciose. Il paese \u00e8 situato su un'altura collinare alla sinistra del Chiese a 225 metri di altitudine ed \u00e8 costituito da tre nuclei fondamentali: Calvagese, il capoluogo, Carzago Riviera, Mocasina.\nOriginariamente il territorio di Mocasina faceva parte della parrocchia di Calvagese e nel luglio 1580 resa autonoma in occasione della visita pastorale di Carlo Borromeo, arcivescovo di Milano. A Carzago la chiesa venne costruita verso la fine del Trecento e ultimata presumibilmente nel 1410, data scolpita su un capitello romanico sul lato meridionale della chiesa. Carzago deriva probabilmente dal nome \"cardo\" e infatti sin dal 1500 lo stemma dell'ex Comune riportava la figura di tre cardi. Nel secolo XVIII venne costruita l'attuale chiesa utilizzando il fianco del precedente edificio di culto.\nIl Comune di Calvagese nel Medioevo era uno dei maggiori centri del basso Garda. Nel 1387 contava 18 fuochi (comunit\u00e0 famigliari con numerosi componenti ciascuna) e Carzago 6, Bedizzole, sede della pieve 20, Desenzano solamente 8. Calvagese e Carzago vennero assoggettati al dominio veneto e fecero parte della provincia veneta denominata \"Magnifica Patria\" che aveva suo capoluogo Sal\u00f2. Pi\u00f9 volte il Comune di Brescia cerc\u00f2 di annettersi i territori dei due comuni. Nel 1532 con altri comuni tentarono di costituire un Provveditorato autonomo con a capo un Podest\u00e0 bresciano, ma il tentativo fall\u00ec.\nMomenti difficili furono vissuti dalla popolazione nel maggio del 1705 quando le truppe francesi saccheggiarono tutto il territorio. Vi \u00e8 testimonianza scritta della profanazione della Chiesa di Mocasina dalla quale vennero asportati tutti gli oggetti preziosi. I francesi lasciarono per molto tempo un amaro ricordo \"compiendo enormit\u00e0 per le chiese e con le donne\", usando cio\u00e8 anche violenza alle donne del comune.\nAttualmente, la vocazione agricola del territorio comunale \u00e8 testimoniata dalla presenza di alcune aziende agricole e vitivinicole con terreni destinati alla produzione di cereali e di vini pregiati quali il Groppello appunto, ma anche il Riesling e il Chiaretto, noti e apprezzati non solo in ambito bresciani. Accanto all'agricoltura, a partire dagli anni sessanta, si \u00e8 affermato il settore artigianale che oggi rappresenta un pilastro dell'economia di Calvagese e che pu\u00f2 contare sulla presenza di numerose imprese la cui produzione spazia dal settore dell'arredamento, della lavorazione dei metalli, a quello florovivaistico, delle costruzioni e dell'impiantistica.\nInoltre, nell'ultimo decennio il territorio del Comune di Calvagese della Riviera ha conosciuto dei cambiamenti significativi, sia per il recente incremento demografico che per lo sviluppo delle infrastrutture e dei servizi per i cittadini. La formazione dei centri storici, nella loro struttura attuale, \u00e8 condizionata dalla presenza dei castelli, all'interno dei quali sorgevano case di abitazione, e inizia con lo sviluppo demografico e sociale dell'XI e XII secolo, quando i coltivatori non pi\u00f9 soggetti agli obblighi feudali costruiscono le proprie abitazioni, fuori dal castello con un'aggregazione spontanea lungo gli assi vari.\nQuesto processo diviene pi\u00f9 evidente nel XIV-XV secolo, quando si ha uno sviluppo notevole, con la costruzione di ampi edifici a pi\u00f9 piani. Si formarono cos\u00ec i tre paesi di Calvagese, Mocasina, Carzago. I nuovi comuni furono dapprima sotto il controllo politico del comune di Brescia dal quale si distaccarono per\u00f2 nel 1426 per unirsi alla quadra di campagna della Riviera bresciana del lago di Garda, cui appartennero per tutto il periodo della dominazione veneta, fino al 1796.\nSimboli.\n (RD 3 luglio 1930).\nGeografia antropica.\nFrazioni.\nCarzago Riviera.\nCarzago Riviera, frazione di Calvagese, possiede alcuni monumenti interessanti come: la chiesa parrocchiale di San Lorenzo dove sono conservati dei dipinti del Gallina e del Cossali, i resti del castello medioevale, costruito nel IX secolo per difesa dalle invasioni Unghare, di cui sono visibili tutt'oggi le quattro torri circolari. Una delle torri ha avuto una significativa opera di ricostruzione nei primi del '900 ed \u00e8 stata adibita a campanile."}
{"id": "28945", "revid": "1534111", "url": "https://it.wikipedia.org/wiki?curid=28945", "title": "Calvisano", "text": "Calvisano (\"Calvis\u00e0\" in dialetto bresciano) \u00e8 un comune italiano di abitanti della provincia di Brescia in Lombardia.\nGeografia fisica.\nIl territorio comunale \u00e8 pianeggiante, dato che appartiene alla bassa bresciana orientale, e si estende su una superficie di 45,14\u00a0km. Il fiume Chiese ne attraversa la parte sudorientale, per un tratto fungendo da confine con il territorio di Carpenedolo.\nIl paese si trova a circa ventotto chilometri dal capoluogo di provincia e a circa 50 chilometri da Mantova.\nOrigini del nome.\nSecondo quanto riportato da Mazza (1986), il toponimo deriverebbe dal latino \"Calvisius\" o da \"Calventiani\", nomi di antichi romani proprietari di fondi. Lo stesso nome \"Calvisius\" \u00e8 stato rinvenuto su una lapide presso la villa di Maderno.\nStoria.\nEpoca romana e longobarda.\nNel territorio di Calvisano sono state rinvenute numerose testimonianze di epoca romana come lapidi e resti archeologici. Tra le lapidi, conservate nel Museo della citt\u00e0 di Brescia presso Santa Giulia, una \u00e8 intitolata a Giove, mentre un'altra alle Matrone, divinit\u00e0 celtica. In localit\u00e0 Luogo del Principe, nel 1891 fu rinvenuta traccia di una costruzione romana di epoca imperiale con pavimenti a mosaico, tegole e vasi.\nIl filologo e professore inglese Robert Seymour Conway consacr\u00f2 gran parte della sua vita allo studio di Virgilio e dei dialetti italici; a tal proposito, in data 8 novembre 1922, tenne una conferenza a Manchester, dove espose ed illustr\u00f2 il proprio lavoro e come giunse alla conclusione che il poeta latino fosse nato in un podere tra Calvisano e Carpenedolo.\nLa conferenza venne poi pubblicata su una rivista accademica col titolo \"Where was Vergil's farm?\", di cui ci \u00e8 data la rispettiva traduzione in italiano, \"Dov'era il podere di Virgilio?\", ad opera dell'Associazione italiana di cultura classica; fecero seguito ulteriori indagini e approfondimenti, fruibili nel saggio \"Further considerations on the site of Vergil\u2019s farm\".\nDi epoca longobarda \u00e8 la necropoli rinvenuta in localit\u00e0 Mercadellus durante i lavori di costruzione della Brescia\u2013Parma. Formata da circa cinquecento tombe, furono trovate crocette auree, fibule e bacilli in bronzo. Re Desiderio don\u00f2 vasti possedimenti calvini alla Badia Leonense, confermati da diplomi dei re d'Italia Berengario II e da Adalberto II.\nEpoca medievale.\nIl nome di Calvisano compare in numerosi diplomi imperiali tra il X e il XII secolo e in alcune donazioni di nobili, come quelle di Nuvolo Martinengo e Matilde dei conti di Desenzano, alla Badia Leonense o abbazia di San Tommaso ad Acquanegra sul Chiese.\nNel X secolo fu edificato il castrum a difesa della popolazione.\nIl 2 gennaio 1158 il vescovo di Brescia Raimondo invest\u00ec Pietro e Lanfranco Martinengo di un feudo a Calvisano.\nNel 1279, la repubblica comunale di Brescia affidava a Calvisano e ai paesi limitrofi la costruzione della strada collegante Casalmoro a Remedello.\nNel 1313, Graziolo Calvisano, in qualit\u00e0 di console di Brescia cooper\u00f2 nella pace di Gussago affinch\u00e9 si trovasse un accordo tra i guelfi e ghibellini della citt\u00e0. Tre anni dopo i Ghibellini in fuga da Brescia si rifugiarono anche presso il castello calvino.\nUna lite del 1353 attesta la prima presenza del comune. Secondo Mazza (1986), il paese si svilupp\u00f2 attorno al castello formando i cosiddetti Borgo di sopra e Borgo di sotto. Nell'Estimo visconteo del 1385, la municipalit\u00e0 era posta all'interno della quadra di Ghedi e Calvisano; in seguito divenne singola capoquadra.\nDurante la prima met\u00e0 del Quattrocento il paese fu coinvolto nella lotta tra Visconti e Serenissima per il controllo del territorio corrispondente all'attuale provincia di Brescia. Nel 1406, Giovanni Maria Visconti riconobbe Calvisano come corpo separato da Brescia e dipendente quindi da Milano. Cinque anni dopo i Boccacci cercano di far aderire anche Calvisano al tentativo di rivolta contro Pandolfo III Malatesta, a quel tempo signore della citt\u00e0 cidnea. Nel 24 marzo 1427, i Visconti ripresero il controllo del paese e concessero alcuni privilegi come il giorno di mercato, stabilito in luned\u00ec, e la giurisdizione su Remedello Sopra. Un mese dopo, il Carmagnola occup\u00f2 Calvisano che fu costretto a sottomettersi a Venezia. Nel 1438, il paese si consegn\u00f2 a Niccol\u00f2 Piccinino, generale dei Visconti, che conferm\u00f2 i privilegi aggiungendovi l'immunit\u00e0 dal dazio. Nel 1440 e ancora nel 1441 fu occupato dalle forze venete, prima condotte da Francesco Sforza e in seguito dai Martinengo.\nPer dieci anni la situazione sembr\u00f2 assestarsi a favore della Serenissima, ma nel 1451, quando lo Sforza, divenuto signore di Milano, prese le armi contro la repubblica veneziana, il paese sostenne il condottiero. Solo con la Pace di Lodi del 1454, Calvisano fu definitivamente assegnato alla Repubblica di Venezia.\nEpoca veneta.\nNel corso del Quattrocento avvenne la separazione della parrocchia dalla pieve di Visano. La comunit\u00e0 religiosa si svilupp\u00f2 attorno alla cappella di san Michele per poi essere trasferita all'interno del castello, presso la chiesa di san Silvestro\nNel 1483, durante la guerra di Ferrara, il castello calvino fu occupato dal marchese Federico Gonzaga che vi lasci\u00f2 i suoi soldati al comando di Francesco Secco. Gli abitanti si ribellarono e, dopo la vittoria, issarono le insegne di San Marco.\nNel 1510, durante la guerra della Lega di Cambrai dovette ospitare i cavalli dell'esercito francese e subire, cinque anni dopo, l'occupazione di venturieri reduci della guerra stessa. Secondo una leggenda riportata da Mazza (1986) questi ultimi fuggirono grazie all'apparizione della beata Cristina Semenzi.\nDurante il Cinquecento, Calvisano divenne vicariato maggiore e capoluogo di una quadra comprendente i vicini comuni di Isorella e di Visano. Il ruolo di capoluogo di quadra \u00e8 confermato dall'Elenco comuni Territorio di Brescia del 1679 e dalla Descrizione generale del 1764.\nEpoca napoleonica e asburgica.\nCon la costituzione della repubblica bresciana (marzo-novembre 1797), Calvisano fu assegnato al cantone del Clisi. L'anno seguente fu riconosciuto come comune autonomo all'interno del dipartimento del Mella della repubblica Cisalpina. In seguito fu ribattezzato \"Calvisano con Mezzane\" e, nel settembre 1798, fu assegnato al distretto dei Colli.\nNel 1801, con la ridefinizione amministrativa della repubblica Cisalpina fu inglobato nel distretto III di Verola Alghisi e in tale veste si mantenne con il passaggio alla napoleonica repubblica italiana (1802).\nCon l'avvento del napoleonico regno d'Italia (1805), a Calvisano con Mezzane fu assegnato il territorio del soppresso comune di Malpaga, per cui mut\u00f2 nome in \"Calvisano con Malpaga e Mezzane\". Il nuovo comune entr\u00f2 a far parte del cantone VII di Lonato appartenente al distretto I di Brescia del dipartimento del Mella e fu considerato di seconda classe ai sensi dal decreto 8 giugno 1805. Nel 1810 alla municipalit\u00e0 fu assegnato anche il territorio del soppresso comune di Visano.\nNel 1815, dopo il congresso di Vienna, entr\u00f2 a far parte della provincia di Brescia del regno Lombardo-Veneto, retto dagli Asburgo d'Austria. Privata del territorio di Visano e nota anche come \"Calvisano con Mezzane e Malpaga\", la municipalit\u00e0 fu assegnata al distretto IV di Montichiari. La configurazione amministrativa fu confermata anche nel 1844 e nel 1853.\nDopo l'Unit\u00e0 d'Italia.\nA seguito degli eventi della seconda guerra di indipendenza italiana, Calvisano entr\u00f2 a far parte del Regno di Sardegna (dal 1861, Regno d'Italia). Fu assegnato al mandamento II di Montechiaro, appartenente al circondario di Castiglione delle Stiviere della nuova provincia di Brescia. Nel 1868, il comune, come il resto del mandamento di Montichiari, fu associato al circondario di Brescia.\nNell'agosto 1893, il paese fu raggiunto dalla Piadena\u2013Brescia.\nNel 1972, nella frazione di Viadana, fu inaugurato il complesso dell'Acciaieria di Calvisano.\nMonumenti e luoghi d'interesse.\nArchitetture religiose.\n\u2022 Chiesa di Santa Maria della Rosa, parrocchiale di Malpaga, gi\u00e0 esistente nel 1400 successivamente ampliata nel 1925\nOspita due statue lignee raffiguranti la Madonna del rosario, una donata dalla famiglia Rampinelli nel 1720 e l'altra, anch'essa settecentesca, dono dei principi Gonzaga.\nPala d'altare raffigurante Maria nascente e in gloria tra i santi Pietro e Paolo.\nPala d'altare raffigurante la resurrezione, attribuita alla scuola del Tiziano.\nSociet\u00e0.\nLingue e dialetti.\nNel territorio di Calvisano, accanto all'italiano, \u00e8 parlata la lingua lombarda prevalentemente nella sua variante di dialetto bresciano.\nCultura.\nIstruzione.\nA Calvisano sono presenti due asili nido, una scuola dell'infanzia paritaria e un Istituto Comprensivo (con plessi dislocati anche nelle frazioni di Viadana e Mezzane) che comprende: scuola dell'infanzia, scuola primaria e scuola secondaria di primo grado. Sono inoltre presenti due distaccamenti della scuola d'istruzione superiore Scuola Bottega Artigiani di San Polo.\nGeografia antropica.\nLo statuto comunale riconosce tre frazioni:\nEconomia.\nNel settore agricolo sono presenti la coltivazione di mais, orzo, erba medica e barbabietole da zucchero.\n\u00c8 particolarmente rilevante il settore dell'allevamento di suini, manzi, vitelli, vacche da latte.\nDal 1974 vi si \u00e8 inoltre sviluppata la piscicoltura, per la produzione del caviale, grazie alla presenza di Agroittica Lombarda.\nNel campo dell'industria sono presenti produzioni di acciaio (\"Acciaierie di Calvisano\" nella frazione di Viadana), macchine utensili per l'agricoltura, calzature, calze. Compare anche l'industria casearia.\nSono anche presenti attivit\u00e0 artigianali e commerciali.\nInfrastrutture e trasporti.\nIl territorio comunale \u00e8 attraversato dalla ferrovia Brescia-Parma che lo serve tramite due stazioni: quella di Calvisano, posta nei pressi del centro abitato principale, e quella di Viadana Bresciana, a servizio dell'omonima frazione e raccordata all'acciaieria Calvisano.\nViadana e il paese sono collegati tra loro tramite la provinciale 37 che unisce la Fascia d'Oro di Castenedolo a Isorella. Calvisano stesso \u00e8 collegato a Carpenedolo e alla frazione Mezzane dalla provinciale 69 e a Leno dalla provinciale 68. Il territorio comunale \u00e8 attraversato ad occidente dalla provinciale 24 Chiaviche-Cadimarco, mentre ad oriente dalla provinciale 29, che collega Montichiari a Remedello.\nSport.\nCalcio.\nL'A.C. Calvina Sport 1946 \u00e8 la squadra di calcio del comune di Calvisano. Fondata nel 1946, milita attualmente in Serie D, il quarto livello del campionato italiano di calcio.\nRugby.\nIl Rugby Calvisano S.r.l. \u00e8 la societ\u00e0 di rugby del comune di Calvisano. Fondata nel 1970 e divenuta nei primi anni duemila una delle formazioni principali del panorama rugbistico nazionale, vanta nel suo palmar\u00e8s sette scudetti e tre Coppe Italia. Milita nel campionato italiano di massima divisione e disputa le proprie gare interne allo stadio San Michele."}
{"id": "28947", "revid": "1534111", "url": "https://it.wikipedia.org/wiki?curid=28947", "title": "Capovalle", "text": "Capovalle (fino al 1907 \"Hano\", \"\u00c0\" in dialetto locale) \u00e8 un comune italiano di abitanti della provincia di Brescia, nell'alta Valle Sabbia, in Lombardia.\nGeografia fisica.\nCapovalle \u00e8 situato sulle montagne dell'alta Valle Sabbia sul confine con la Val Vestino, tra il lago d'Idro e il Lago di Garda. \u00c8 raggiungibile sia percorrendo la strada provinciale 58 che sale da Idro o la 9 da Gargnano. \u00c8 collegata anche ai paesi di Moerna, Persone, Turano e Armo tramite la strada provinciale 113. \u00c8 uno dei venticinque comuni membri della Comunit\u00e0 Montana della Valle Sabbia con sede a Vestone e il suo territorio comprende il monte Stino e il monte Manos.\nOrigine del nome.\nIl comune che si chiamava \"Hano\" fino alla promulgazione del RD 27 ottobre 1907, n. 464 in quanto l'antico termine era stato giudicato \"trasparente e volgare\", \u00e8 composto dalle tre contrade di Zumi\u00e8, Vico e Vi\u00e8.\nDi probabile origine retica sarebbe il termine Zumi\u00e8 da \"\"zum\" che indica un recinto abitato mentre le voci di Vico e Vi\u00e8 sembrano risalire all'epoca romana, Vico da \"vicus\" che significa villaggio e Vi\u00e8 da \"viae\" che indica un incrocio stradale. Le stesse etimologie dei nomi delle contrade confermano che Capovalle svolgeva un ruolo molto importante nelle comunicazioni tra Valle Sabbia, Riviera del Garda e Trentino.\nLa tesi di luogo di transito sembra avvalorata anche da alcuni ricercatori per i quali il toponimo deriverebbe dall'idioma latino \"ianua\" che significa appunto porta. Altri sostengono invece che derivi dalla parola latina \"vannus\" nel senso di conca per indicare quindi un villaggio costruito in una depressione o dalla voce armena utilizzata per giogo, oppure da una voce preceltica o retica come \"anon\", da cui deriva anche il nome della Val di Non, in Trentino.\nStoria.\nIl territorio fu frequentato ancora dalla preistoria, difatti il ritrovamento nel 1950 ca. sul monte Manos e a Cima Ingorello di reperti paleoarcheologici testimoniano la presenza di stazioni preistoriche di transito attribuibili all'et\u00e0 del bronzo che fungevano da collegamento tra il Lago di Garda e la Valle di Ledro.\nCapovalle trova la sua origine probabilmente in epoca pre-romana come piccolo insediamento di popolazioni \u201creto-celtiche\u201d: Stoni o Galli Cenomani.\nIl nome di Hano viene attestato per la prima volta in un documento del 13 novembre del 1200, riportato dallo storico Federico Odorici, relativo al diritto delle decime, confermate dal vescovo bresciano Giovanni da Palazzo, che la curia e il feudo di Vobarno, appartenente alla chiesa di Brescia, esercitava sul piccolo villaggio montano e sulla vicina Val Vestino. In esso infatti era previsto che \"...quelli della Val Vestino contribuiscono con una sola trave e la trasportano al ponte che segna il sito di confine. Quelli di Hano, a loro volta trasportano quella e l'altra al ponte\"...\" finch\u00e9 giungessero cos\u00ec a Vobarno adoperate per la riparazione del castello locale che in quel periodo raggiunse la sua massima estensione quando la torre superiore e i casamenti annessi, sulla cima del Cingolo, vennero circondati da una triplice cerchia di mura che scese fino alle rive del fiume Chiese.\nEx dominio dei Visconti di Milano, dal 1426 fu dominio della Repubblica di Venezia fino al 1797. Nel novembre 1526 fu attraversato e saccheggiato da 20.000 lanzichenecchi al comando di Georg von Frundsberg provenienti dalla Germania e diretti a Roma.\nCon lo scoppio della prima guerra di indipendenza del 1848, Capovalle fu occupato dai Corpi Volontari Lombardi e tra questi vi furono il colonnello Ernest Perrot De Thannberg e il maggiore Luciano Manara dei Bersaglieri lombardi che scrivendo da Capovalle il 1\u00ba giugno 1848 a Fanny Bonacina Spini affermava di essere: \"\"Sul monte Stino, il pi\u00f9 alto della catena, in mezzo alla neve, e guarda un passo del Tirolo pericolosissimo. Intanto che vi scrivo qui nevica. Immaginatevi che cosa sar\u00e0 sul monte Stino\" e \"Sono giunto qui. Adesso vado subito sullo Stino a vedere quegli altri poveri diavoli... Il mio palazzo \u00e8 una stalla di pecore. Ho dovuto durare gran fatica a trovare un angolo asciutto onde potervi scrivere. Il mio tavolo \u00e8 un secchio, vi scrivo ginocchioni. Qui in questa capannuccia dobbiamo stare io e in quindici ufficiali...\".\nNel 1866 si avvicendarono i garibaldini del 2\u00ba Reggimento Volontari Italiani e gli austriaci della brigata di Hermann Thour von Fernburg.\nNel 1944-1945 il monte Manos fu ampiamente fortificato dall'Organizzazione Todt, con l'impiego di operai locali, per apprestare un valido sbarramento all'avanzata degli Alleati verso il Trentino.\nIl leggendario passaggio di papa Alessandro III in Valle nel 1166.\nUn'antica leggenda nata sulla fine del Quattrocento inizio del Cinquecento narra che sul finire del 1166, precisamente nel mese di ottobre, pass\u00f2 sui monti del Bresciano e in Val Vestino il papa Alessandro III, esule da Roma, sostenitore dei liberi comuni, incalzato dagli imperiali dell'imperatore Federico I Barbarossa e contestato nella sua autorit\u00e0 da quattro antipapa. Questo racconto \u00e8 stato insistentemente riportato oralmente nei secoli dalla popolazione locale e trascritto dagli storici, ma ritenuto dai pi\u00f9 degli stessi privo di prove certe e concordanti, tra questi Cipriano Gnesotti, ecclesiastico storese, nella sue \"Memorie delle Giudicarie\" del 1700, ma il ripetersi della leggenda in tre zone geografiche ben distanti fra loro \u00e8 sorprendente.\nA Turano di Valvestino si rievoca, nell'ultima domenica del mese, la Festa del Perdono ove ogni persona, pentita e confessata, che abbia visitato la chiesa di San Giovanni Battista, vengono rimesse completamente tutte le colpe, questa cerimonia ecclesiastica fu istituita, secondo la tradizione, dal papa Alessandro III riconoscente dell'ospitalit\u00e0 e della protezione dei valligiani, nonostante la Valle fosse di fede ghibellina e soggetta alla famiglia Lodron, pure di fede imperiale, prima di riprendere il suo percorso, si ipotizza, in Val Sabbia passando, per qualcuno, da Capovalle o da Bocca Cocca-monte Cingolo Rosso. Secondo Attilio Mazza si pu\u00f2 supporre che tale Festa del Perdono sia piuttosto da collegare al Perdono d'Assisi del 1216 che si celebra il 2 agosto mentre Cipriano Gnesotti ipotizza che: \"cadendo in quest'ultima domenica la Consacrazione della Chiesa Rettorale, nella quale in allora sia concessa una indulgenza per chiamarvi que' popolani a farne l'anniversaria adorazione, e questa si chiama ancora Perdono. Di certo il concorso \u00e8 grande, e maggiore era tempo fa, quando vi concorreva la milizia nazionale. Bolla di indulgenza non si pu\u00f2 mostrare perita, credo, nell'incendio della canonica di Turano\"\nDel passaggio in Val Sabbia e Val Trompia di Alessandro III le cronache ricordano una lapide murata sulla parete della chiesa di Mura appartenete all'ex pieve di Savallo, mentre il 19 aprile 1545 mons. Donato Savallo, rettore di Marmentino ed arciprete della cattedrale di Brescia, ritrova le reliquie insigni che si ritenevano donate da papa Alessandro III transitante per Marmentino fuggendo dall'imperatore Federico Barbarossa, e le colloca devotissimamente sotto l'altar maggiore della chiesa parrocchiale dei SS.Cosma e Damiano. Il papa sembra don\u00f2 alla Chiesa una ricca pianeta dorata.\n1526, il transito del condottiero Georg von Frundsberg.\nNel luglio 1526 domata la rivolta dei contadini a Radstadt, Georg von Frundsberg, un corpulento ma ammalato condottiero di 53 anni d'et\u00e0, nobile signore del castello di Mindelheim in Baviera, suddito fedele dell'imperatore del sacro romano impero germanico, Carlo V d'Asburgo, e luterano fanatico nemico giurato del papa Clemente VII, assold\u00f2 un buon numero di fanti mercenari svevi, franconi, bavaresi e tirolesi, in totale circa 14.000 uomini, 200 operai tagliapietre specializzati nel sistemare i tracciati accidentati, 3.000 donne al seguito come vivandiere e 400 cavalli borgognoni da trasporto, intenzionato a scendere in Italia per sostenere il figlio Kasper assediato con i suoi armati a Milano dalle truppe francesi della Lega Santa. A capo delle sue soldatesche pose il figlio Melchiorre, il cognato conte Ludovico Lodron, il conte Cristoforo di Eberstein, Alessandro di Cleven, Niccol\u00f2 di Fleckenstein, Alberto di Freiberg, Corrado di Bemelberg, detto \u201cil piccolo Hess\u201d, Nicola Seidenstuker, Giovanni di Biberach e Sebastiano Schertlin.\nIn ottobre Frundsberg mosse verso sud oltre le Alpi e acquartier\u00f2 tutte le truppe tra Merano e Bolzano ove fu raggiunto da altri 4.500 fanti, che avevano lasciato Cremona con Corradino di Clurnes. Il 2 novembre tenne a Bolzano il consiglio di guerra e nei giorni seguenti punt\u00f2 sulla citt\u00e0 di Trento ove il 12 novembre l'armata, formata da 36 \u201cbandiere\u201d, mosse apparentemente verso la Valsugana e Bassano del Grappa, per poi dirigersi, attraversando il Buco di Vela, verso la valle del Chiese, ove giunger\u00e0 a Lodrone il 14 sostando tre giorni in attesa dell'arrivo di tutte le forze.\nIl Frundsberg, privo di artiglierie al seguito, vista l'impossibilit\u00e0 di superare con un unico assalto le difese venete della Rocca d'Anfo che gli sbarravano il cammino verso la pianura Padana, consigliato dal cognato il conte Ludovico Lodron e da Antonio Lodron, che conoscevano i luoghi a menadito e disponevano di guide sicure, nel pomeriggio del giorno 15, ma non prima di aver comandato una manovra diversiva di alcuni reparti verso la stessa Rocca d'Anfo come a far intendere di voler passare di l\u00e0, inerpic\u00f2, apparentemente non visto dai veneziani in realt\u00e0 spiato in ogni mossa, le prime 3.000 avanguardie della sua ciurmaglia, con alla testa i conti Lodron, su sentieri alle spalle del castello di San Giovanni di Bondone tra gole scoscese e dirupi da camosci puntando verso Bocca Cocca e attraverso il monte Stino, su Hano, oggi Capovalle, territorio della Serenissima Repubblica di Venezia.\nIl Frundsberg s'incammin\u00f2 tra gli ultimi dei suoi lanzichenecchi solo all'alba del 17 partendo dal castello di San Giovanni di Bondone, seguito dal suo fido segretario e biografo Adam Reusner che stil\u00f2 la cronaca dell'impresa. Percorse stancamente il lungo accidentato tracciato che attraverso il monte Calva e il monte Cingolo Rosso raggiunge dopo circa 9 chilometri Bocca Cocca e che, ancor oggi, viene indicato come il \u201csentiero la Calva o del Cingolo Rosso\u201d. Nella vallata di Piombino, in territorio comunale di Moerna, la cronaca racconta che il Frundsberg attravers\u00f2 un burrone assai impegnativo spesso portato a spalle dai suoi uomini. In tutto il tragitto due \u201clanzi\u201d tenevano le loro lunghe alabarde a mo' di parapetto proteggendolo da eventuali cadute mentre altri lo tiravano avanti per il corpetto e uno dietro lo spingeva. Uomini e cavalli precipitarono nei canaloni. Tra la testa e la coda della colonna vi era quindi oltre due giornate di distanza.\nAlcuni ricercatori si chiedono ancora oggi come mai il Frundsberg per raggiungere la pianura Padana non scelse il pi\u00f9 semplice itinerario attraverso la Bocca di Valle-Persone-Turano o Moerna per dirigersi verso Hano, oppure scendere gi\u00f9, a sud, nella valle del Toscolano fino a Maderno invece che inerpicarsi lungo un tracciato atto solo ai camosci, ricercati o contrabbandieri. Una prima ipotesi ce la fornisce il professor Richard von Hartner-Seberich sostenendo che il condottiero fu obbligato a seguire questa strada, la pi\u00f9 breve per raggiungere la pianura Padana, dai conti Ludovico e Antonio Lodron, signori feudali della Val Vestino. Difatti costoro erano dei vecchi esperti capitani di ventura, rotti ad ogni astuzia e malvagit\u00e0, e ben conoscendo il comportamento dei soldati mercenari, sicuramente vollero risparmiare eventuali violenze o danni ai loro fidati vassalli valvestinesi tutelando altres\u00ec i loro interessi. Sette mesi dopo, nel maggio del 1527, questi stessi lanzichenecchi saranno gli artefici del sacco di Roma.\nIl confine di Stato e i cippi austro-veneti.\nNel 1004 il Trentino fu eretto a Comitato (Contea) del Sacro Romano Impero dall'imperatore Enrico II il Santo e, nel 1027, l'imperatore Corrado II il Salico don\u00f2 la contea di Trento al vescovo Udalrico II (1022-1055) e ai suoi successori. Da allora il vescovo di Trento rivest\u00ec anche il titolo di principe del Sacro Romano Impero ed ebbe nelle sue mani il potere spirituale e quello temporale. Poco anni dopo le terre di Val Vestino furono aggregate nuovamente al Trentino insieme alla valle di Ledro, Riva del Garda, Vallagarina, le Giudicarie, Tignale e Bagolino. \nAll'interno del principato si vennero a confermare delle piccole entit\u00e0 subordinate su propriet\u00e0 di nobili famiglie, come i Cles, i Madruzzo, i Lodron, i Castelbarco, ma anche delle forme diverse di organizzazione come il \"Libero comune di Storo\", le \"Sette pievi delle Giudicarie\", i \"Quattro vicariati\", le quali godevano di una certa autonomia sulla base di Statuti riconosciuti, pur riconoscendosi anche l'autorit\u00e0 superiore del Vescovo e dell'Imperatore del Sacro Romano Impero Nationis Germanicae, mentre la restante parte del territorio era soggetta al dominio diretto del Vescovo. La prima notizia documentata dell'appartenenza della Val Vestino alla famiglia Lodron risale al 4 giugno 1189 quando sette illustri uomini di Storo strinsero un patto fra loro per dirimere tutte le liti che potessero insorgere per il possesso per il castello di Lodrone e tutti i possessi che un certo Calapino possedeva nella Pieve di Condino e in Val Vestino. \u00c8 presumibile che da quel periodo il monte Stino divenisse confine con il territorio a sud del bresciano appartenente alla comunit\u00e0 di Hano, oggi Capovalle.\nDal 1337 al 1426 segn\u00f2 la frontiera con la signoria dei Visconti, dei Malatesta (dal 1404) e con il Ducato di Milano. Successivamente con la Repubblica di Venezia quando il 21 agosto del 1752 a seguito del trattato di Rovereto, stipulato tra l'impero d'Austria e la Serenissima, ne furono determinati nuovamente i confini di Stato con la collocazione nell'anno seguente del 1753 di 20 cippi di pietra calcarea sui confini della Val Vestino. Tra questi il numero 14 intermedio sito a quota 1300 poco sotto il Coch\u00e8t de le B\u00e8ole consiste in una croce nel cengio su roccia calcarea affiorante con il millesimo 1753 versante settentrionale del Monte Stino; il numero 15 N intermedio sito a quota 1455 al Coch\u00e8t de le B\u00e8ole e vicino croce in sasso con il millesimo 1753; il numero 16 O intermedio sito a quota 1445 sul Monte Stino; il numero 16 bis intermedio sito a quota 1384 tra i due fienili di Monte Stino; il numero 17 P intermedio sito a quota 1350 al Dosso delle Pozze; il numero 18 Q intermedio sito al monte Gazzone; il numero 19 R intermedio sito sul monte Gazzone localit\u00e0 Piazzalunga a quota 1191 dove in antico vi erano due caselli di sanit\u00e0. Questi dopo la caduta di Venezia del 1797 e la parentesi napoleonica e austriaca riguardante l'occupazione della Lombardia, i termini continueranno a determinare il confine di Stato con il Regno d'Italia dal 1859 fino al 1918 e successivamente quello comunale con Capovalle.\nIl vecchio confine di Stato di Lignago. Il Casello di Dogana di Gargnano detto della Pato\u00e0la e le sue due sezioni.\nIl territorio della Val Vestino divenne italiano ufficialmente il 10 settembre 1919 con il trattato di pace di Saint Germain: verso il 1934 fu posizionata per volont\u00e0 dell'allora segretario comunale di Turano, Tosetti, una targa lapidea all'inizio della Valle del Droanello presso l'ex strada provinciale che correva lungo il greto del torrente Toscolano, nella localit\u00e0 Lignago. Essa indicava il vecchio confine esistente tra il Regno d'Italia e l'Impero d'Austria-Ungheria dal 1802 fino al termine della Grande Guerra, nel 1918. Questa lapide fu poi ricollocata con la costruzione dell'invaso artificiale nel 1962 nella posizione attuale, sempre in localit\u00e0 Lignago, presso il terzo ponte del lago di Valvestino, detto della Giovanetti prende il nome dalla ditta che lo costru\u00ec, mentre a poca distanza da questa l'edificio della vecchia caserma della Pato\u00e0la della Regia Guardia di Finanza \u00e8 oggi sommerso dalle acque della diga. Questo era stato costruito nel XIX\u00b0 secolo, quando ancora il lago non c\u2019era, serviva a controllare il transito delle merci attraverso il confine. Fu poi dismesso dopo la fine della guerra e delle ostilit\u00e0, esattamente nel 1919.\nUn casello di Dogana esisteva originariamente al Ponte Cola, gi\u00e0 a partire dal 1859 a seguito della cessione da parte dell'Austria, sconfitta, della Lombardia al Regno d'Italia, precisamente sul Dosso di Vincer\u00ec, ove sorge l'attuale diga del lago di Valvestino. Infatti il 30 dicembre 1859 il re Vittorio Emanuele II istitu\u00ec nelle provincie della Lombardia gli uffici di dogana a Gargnano, Sal\u00f2, Limone del Garda, Anfo, Ponte Caffaro, Bagolino e Hano (Capovalle), quest'ultimo dipendente dalla sezione di Maderno e dall'Intendenza di Finanza di Brescia. Due mesi dopo, con la circolare del 20 febbraio 1860 n.1098-117 della Regia Prefettura delle Finanze inviata alle Intendenze di Finanza del Regno si emanavano le prime disposizioni a riguardo della vigilanza sulla linea di confine di Stato e prevedeva che: \"Nella Provincia di Brescia e sotto la dipendenza di quell' Intendenza delle Finanze si stabilir\u00e0 un'altra Sezione della Guardia di finanza che avr\u00e0 il N. XIII ed il cui Comando risieder\u00e0 a Sal\u00f2, per la Dirigenza dei Commissariati di Sal\u00f2 e di Vestone, e inoltre di un Distretto di Capo indipendente a Tremosine incaricato della sorveglianza del territorio al disopra di Gargnano\".\nNel 1870 era gi\u00e0 attiva la sezione del Casello di Gargnano presso l'abitato di Hano, sul Dosso Comione, a controllo dell'accesso carrabile della Val Vestino verso Moerna e come ricevitore reggente di 8^ classe figurava Vincenzo Bertanzon Boscarini. Ma \u00e8 nel 1874 con il riordino delle dogane che il casello fu spostato pi\u00f9 a nord in localit\u00e0 Pato\u00e0la e chiamato nei documenti ufficiali Casello di Gargnano con due sezioni di Dogana: una a Bocca di Paolone e l'altra a Hano, Capovalle, in localit\u00e0 Comione. Secondo la legge doganale Italiana del 21 dicembre 1862, i tre caselli essendo classificati di II ordine classe 4^, avevano facolt\u00e0 di compiere operazioni di esportazione, circolazione e importazione limitata, e III classe per l'importanza delle operazioni eseguite, era previsto che al comando di ognuno vi fosse un sottufficiale, un brigadiere. I militari della Regia Guardia di Finanza dipendevano gerarchicamente dalla tenenza del Circolo di Sal\u00f2 per il Casello di Gargnano (Pato\u00e0la), la sezione di Bocca di Paolone e la caserma di monte Vesta, la sezione di Hano (Comione) dalla tenenza di Vesio di Tremosine, mentre le Dogane dalla sede della Direzione di Verona.\nLa caserma sul monte Vesta e quella di Bocca Paolone furono costruite nel 1882, quest'ultima fu ampliata nel 1902 ed era considerata una sezione della Dogana, come quella di Capovalle a Comione i cui lavori di rifacimento terminarono nel 1896, in quanto collocata in un luogo distante dalla linea doganale, classificato come un posto di osservazione per vigilare ed accettare l'entrata e l'uscita delle merci. Le casermette dette demaniali di monte Vesta con quelle di Coccaveglie a Treviso Bresciano e pi\u00f9 a sud del Passo dello Spino a Toscolano Maderno e della Costa di Gargnano completavano la cinturazione della Val Vestino con lo scopo principale del controllo dei traffici e dei pedoni sui passi montani. Le merci non potevano attraversare di notte la linea doganale, ossia mezz'ora prima del sorgere del sole e mezz'ora dopo il tramonto dello stesso. Era previsto dalle disposizioni legislative che la \"Via doganale\" fosse \"la strada che dalla valle Vestino mette nel regno costeggiando a diritta il fiume Toscolano: rasenta quindi la cascina Rosane e di scende al fiume Her, ove si dirama in due tronchi, uno dei quali costeggiando sempre il detto fiume conduce a Maderno e l'altro per la via dei monti discende a Gargnano\". Le pene per il contrabbando erano alquanto severe, prevedendo oltre all'arresto nei casi pi\u00f9 gravi, la confisca delle merci o il pagamento di un valore corrispondente, la perdita degli animali da soma o da traino, dei mezzi di trasporto sopra cui le merci fossero state scoperte. Temperava, per\u00f2, tale eccessivo rigore, il sistema delle transazioni, grazie alle quali era possibile concordare l'entit\u00e0 della sanzione applicabile, anche con cospicue riduzioni della pena edittale.\nA seguito del trattato commerciale tra il Regno e l'Austria Ungheria del 1878 e del 1887 furono consentite particolari agevolezze ad alcuni prodotti pastorali importati dalla Val Vestino qualora fossero accompagnati dal certificato d'origine. Era previsto che la Dogana di Casello della Pato\u00e0la nel comune di Gargnano, della sezione di Casello di Bocca di Paolone a Tignale o della sezione di Casello di Comione a Capovalle dovessero ammettere, come una riduzione del 50 per cento sul dazio: 25 quintali di formaggio, 65 di burro e 30 di carne fresca.\nNel 1892 le esenzioni fiscali fin l\u00ec praticate non furono bene accolte da alcuni politici del parlamento del Regno, che sottolinearono negli atti parlamentari: \"N\u00e9 vogliamo passare sotto silenzio i pensieri che hanno destato in noi le nuove clausole per la magnesia della Valle di Ledro e i prodotti pastorali di Val Vestino. Con queste clausole si aumenta, a favore dell'Austria, il numero, gi\u00e0 abbastanza ragguardevole, delle eccezioni, mediante le quali le due parti contraenti accordano favori ristretti ai prodotti di determinate provincie. Vivi e non sempre ingiusti sono i reclami sollevati in varie parti del Regno da questa parzialit\u00e0 di trattamento e sarebbe stato desiderabile che, come fu fatto nel 1878 rispetto ai vini comuni, si tentasse di estendere i patti dei quali si discorre a tutte le provincie. Non dubitiamo che il Governo italiano si sia adoperato a tal fine con intelligente sollecitudine, ma dobbiamo rammaricarci che non ha ottenuto l'intento\". Nello stesso anno, l'Intendenza di Finanza di Brescia rendeva noto che con decreto regio del 25 settembre, la sezione di Hano della Dogana di Gargnano veniva elevata a Dogana di II ordine e III classe.\nNel 1894 apprendiamo che l'importazione consisteva in: \"Carne fresca della Valle di Vestino importata per la Dogana di Casello, totale 196 q. Burro fresco della Valle Vestino importato per la Dogana di Casello, totale 2.048 q. Formaggio della Valle Vestino importato per la Dogana di Casello, totale 63.773 q.\".\nNel 1897 l'Annuario Genovese chiariva le nuove disposizioni riguardanti la fiscalit\u00e0 dei prodotti importati: \"Per effetto del trattato con l'Austria-Ungheria, il burro di Valle Vestino, importato per la dogana di Casello con certificati di origine, rilasciati dalle autorit\u00e0 competenti, \u00e8 ammesso al dazio di lire 6.25 il quintale se fresco, ed al dazio di lire 8,75 il quintale, se salato, fino alla concorrenza di 65 quintali per ogni anno.\nPer effetto del trattato con l'Austria-Ungheria, il \"brindsa\", specie di formaggio di pecora o di capra, di pasta poco consistente, e ammesso al dazio di lire 3 il quintale, fino alla concorrenza di 800 quintali al massimo per ogni anno, a condizione che l'origine di questo prodotto dell'Austria-Ungheria sia provata con certificati rilasciati dalle autorit\u00e0 competenti.\nPer effetto dello stesso trattato,il formaggio (escluso il \"brindza\") della Valle Vestino, importato per la dogana di Casello con certificati di origione rilasciati dalle autorit\u00e0 competenti, e am messo al dazio di lire 5.50 il quintale fino alla concorrenza di 25 quintali per ogni anno\".\nNel 1909 la a Direzione delle Dogane e imposte indirette del Regno precisava che i Caselli doganali della Val Vestino erano due, quello della Pato\u00e0la e l'altro quello del Dosso Comione a Capovalle e la via doganale era: \"La strada mulattiera, che dalla Val Vestino mette nel Regno per il ponte Her, ove si dirama in due tronchi che mettono l'uno al Casello, Maderno a Gargnano, e l'altro, seguendo le falde del monte Stino, ad Hano ed Idro, costituisce la via doganale di terra poi transito delle merci in entrata e uscita.\nAutorizzata all'attestazione dell'uscita in transito delle derrate coloniali, del petrolio ed altri generi di consumo, compreso il sale, trasportati per la dogana di Riva di Trento e destinati ai bisogni degli abitanti in Val Vestino\".\nTra i vari avvicendamenti di servizio presso il Casello Doganale si ricorda nel 1911 quello del brigadiere scelto Aiuto Stefano assegnato, a domanda, alla reggenza della Dogana di Stromboli che venne sostituito, a domanda, dal brigadiere Aurelio Calva della Dogana di Luino.\nIl contrabbando del 1800.\nIl contrabbando delle merci per evitare i dazi di importazione fu un problema secolare per quegli stati confinanti con la Val Vestino. Gi\u00e0 nel 1615 il provveditore veneto di Sal\u00f2, Marco Barbarigo, riferiva che \"non si ha potuto usare tanta diligenza che non se sia passato sempre qualcuno per quei sentieri scavezzando i monti per la Val di Vestino et con proprij barchetti traghettando il lago d'Idro et anco per terra, entrando nella Val di Sabbio nel bresciano andarsene al suo viaggio\". In tal modo allertava il Consiglio dei Dieci sulla permeabilit\u00e0 dei confini di stato nelle zone montane con la stessa Repubblica di Venezia che poteva ovviamente diventare particolarmente pericolosa nel casi di passaggi di banditi, contrabbandieri o per persone che violavano le misure sanitarie eccezionali, la nota \"quarantena\", che veniva applicata ai viaggiatori provenienti da luoghi dove erano scoppiate . \nVerso il 1882 il Regno d'Italia complet\u00f2 la cinturazione dei confini di Stato della Val Vestino con la costruzione dei tre citati Caselli di Dogana presidiati dai militi della Regia Guardia di Finanza. Le cronache narrano che presso il Casello di Dogana di Gargnano, della Pato\u00e0la, il professor Bartolomeo Venturini era solito nascondere il tabacco nel cappello per sfuggire ai controlli e alla tassazione.\nNel 1886 una relazione dell'amministrazione delle gabelle del Regio ministero delle Finanze affermava che il contrabbando era favorito dall'aggravamento delle tasse di produzione del Regno, dei dazi di confine e del prezzo dei tabacchi. La frontiera dell'Austria-Ungheria, presidiata da pochi agenti era particolarmente estesa e costoro non erano in grado di contenere \"la fiumana di contrabbando irrompente con sfrontata audacia su tutti i punti di questa estesissima linea\". Cos\u00ec furono istituite nuove Brigate di Finanza tra cui a Idro e Gargnano considerati \"punti esposti\".\nBollone come Moerna, ma in generale tutti gli abitati di Valle e dell'Alto Garda Trentino e Bresciano, terre prossime alla linea di confine, diventarono cos\u00ec un crocevia strategico per il contrabbando di merci tra il territorio della Riviera di Sal\u00f2 e il Trentino attraverso la zona montuosa del monte Vesta, del monte Stino e dei monti della Puria. Lo storico toscolanese Claudio Fossati (1838-1895) scriveva nel 1894 che il contrabbando dei valvestinesi era l'unico stimolo a violare le leggi in quanto era fomentato dalle ingiuste tariffe doganali, dai facili guadagni e dalla povert\u00e0 degli abitanti.\nNel 1894 \u00e8 documentato il contrasto al fenomeno: l'Intendenza di Brescia comunicava che il brigadiere Rambelli Giovanni in servizio al Casello di Gargnano ottenne il sequestro di chilogrammi 93 di zucchero e chilogrammi 1.500 di tabacco di contrabbando e fu premiato con lire 25. La guardia Bacchilega Luigi in servizio alla sezione di Dogana di Bocca di Paolone ottenne il sequestro di chilogrammi 47 di zucchero con l'arresto di un contrabbandiere e l'identificazione di un'altra persona, fu premiato con lire 15. Lo stesso Bacchilega Luigi e la guardia Carta Giuseppe ottennero il sequestro di chilogrammi 70 di zuccherocon l'arresto di un contrabbandiere e furono premiati con lire 30 per la prima operazione e con lire 20 per la seconda. Nello stesso anno il comandante della Regia Guardia di Finanza del Circolo di Sal\u00f2 ispezion\u00f2 la sede di Gargnano, il Casello di Gargnano e la sezione di Hano.\nDonato Fossati (1870-1949), il nipote, raccolse la testimonianza di Giacomo Zucchetti detto \"Astrologo\" di Gaino, un ex milite sessantenne della Regia Guardia di Finanza, pure soprannominato per la sua appartenenza al Corpo, \"Spad\u00ec\", in servizio nella zona di confine tra il finire dell'Ottocento e l'inizio del Novecento, il quale affermava che \"i contrabbandieri due volte la settimana in poche ore, sorpassata la montagna di Vesta allora linea di confine coll'Austria e calati a Bollone, ritornavano carichi di tabacco, di zucchero e specialmente di alcool, che rivendevano ai produttori d'acqua di cedro specialmente\" della Riviera di Sal\u00f2.. Al contrario per importare merci di contrabbando dal basso lago di Garda, i contrabbandieri di Val Vestino si avvalevano dell'approdo isolato della \"Casa degli Spiriti\" a Toscolano Maderno. Qui sbarcate le merci e caricatele a basto di mulo, salivano per il ripido sentiero di Cecina inoltrandosi furtivamente oltre la linea doganale eludendo cos\u00ec la vigilanza della Regia Guardia di Finanza. Noto \u00e8 pure il caso a fine secolo, del brigadiere del Casello di Gargnano che recandosi, senza armi e in abiti civili, a Bollone per compiere le indagini sul traffico illecito di confine, cre\u00f2 un caso diplomatico tra i due Paesi.\nNel 1903 una forte scossa di terremoto fu avvertita al Casello di Gargnano passata la mezzanotte del 30 al 31 maggio producendo dei danni lievi alla struttura senza pregiudicarne l'operativit\u00e0 mentre riferirono i militari che pass\u00f2 inosservata la scossa principale delle 8 e trenta del 29 maggio.\nLa Grande Guerra.\nIl monte Stino, causa la sua strategica posizione di confine, dominante sul lago d'Idro e sull'accesso alla Val Vestino, da sempre \u00e8 stato soggetto di interessi militari. Transito di eserciti e battaglie sono stati cosa comune per secoli, tra queste praterie. Il Regio esercito non sar\u00e0 da meno e fortificher\u00e0 in maniera importante la zona. Prima dello scoppio della Grande Guerra, si realizzarono opere trincerate e appostamenti di artiglieria. Centinaia di metri di abbattute di alberi per intralciare il nemico, ricoveri e osservatori. Opere in parte realizzate dai fanti del 62\u00ba Reggimento di fanteria della Brigata \"Sicilia\", nell'imminenza delle ostilit\u00e0 acquartierati a Barghe e largamente impiegati come manodopera, sotto la direzione del 2\u00ba Reggimento del Genio. Il 25 maggio, vigilia della guerra, vedr\u00e0 il paese di Capovalle totalmente occupato da tali forze, pronto a varcare il confine. In breve tempo raggiungeranno la piana di Storo inseguendo gli imperiali che si assesteranno nelle possenti fortificazioni della stretta di Lardaro. \nCon l'avanzata del Regio esercito italiano l'articolato fronte nel 1915 si estendeva dal passo dello Stelvio al lago di Garda e comprendeva il settore \"Sbarramento Giudicarie\" e il sottosettore \"IV bis\" che difendeva l'Alto Garda bresciano, collegati tra loro da strade e fortificazioni. Il settore era affidato al XIV Corpo di Armata con la 6\u00aa e 21\u00aa Divisione di fanteria. La linea principale di difesa italiana correva dal monte Caplone a Limone del Garda, passando per monte Tremalzo, passo Nota, monte Carone, Punta Larici. La vicinanza con la linea dei combattimenti in Val di Ledro porter\u00e0 in zona una notevole concentrazione di truppe e operai militarizzati, uomini e donne, con la realizzazione di un complesso sistema stradale, di fortificazioni, osservatori, appostamenti per le artiglierie e trincee. Da questa linea si sosterranno vari combattimenti, tendenti alla conquista delle possenti fortificazioni imperiali a nord della Val di Ledro e della fortezza di Riva del Garda con quotidiani duelli di artiglieria.\nLa vetta del monte Stino, vera rocca forte naturale, si staglia dominante il lago d'Idro a ovest in contrapposizione alla Rocca d'Anfo e la Val Vestino a est, e l'intento dello stato maggiore del Regio esercito italiano era quello di controllare e respingere eventuali movimenti o attacchi degli imperiali provenienti dal versante nord della Valle di Piombino e dalla zona di Mando\u00e0la volti a penetrare nella Valle Sabbia. \nLa parte del monte appartenente all'austriaca Val Vestino fu prontamente occupata a maggio nei primi giorni di guerra. Scriveva al riguardo Duilio Faustinelli, classe 1893, ardito, inviato a fine guerra, dai primi di maggio fino al giorno 20 del 1918, nella Val Vestino: \"Poi trapassiamo il Lago d'Idro con dei barconi e saliamo in Val di Vestino, alta montagna, cio\u00e8 Capovalle, Moerna e un altro che pi\u00f9 non ricordo [probabilmente Magasa ndr]. Qui saliamo pi\u00f9 in alto c'era una malga per la stagione estiva proprio per i malghesi, allora l'ho requisita con stalle e baita, proprio per dormirci dentro sulla paglia, io e altri due miei colleghi Antonio Lucchini di Trezzo D'Adda e l'altro era un milanese non mi ricordo pi\u00f9 il suo nome, perci\u00f2 ambi tre ci mettemmo nel caserolo: pareva una vera camerina, ma mi mancava le dette formagelle, eia tu! ... Qui in questa zona han distribuito la detta polissa [polizza assicurativa] per garbugliare il povero soldato, perci\u00f2 \u00e8 stato proprio garbugliato, dopo trentanni manno saldato ancora per la cifra medesima, b\u00e8, \"vattene a ciapal an te lo maz\" e questa \u00e8 stata la ricompensa, ora di questo ancora una volta apparentesi...\". \nPer tutta la durata della guerra seguiranno ampliamenti e migliorie su queste postazioni, denominate ormai \"Vecchio sbarramento giudicarie\" e tenute pronte come \"2 linea a protezione\" di un'eventuale avanzata nemica. Nei pressi della cima, troveranno posto una Batteria da 149G e una da 75A. La viabilit\u00e0 subir\u00e0 un continuo miglioramento, allargando vecchi sentieri e predisponendosi al trasporto delle artiglierie. Le trinceee costruite sui versanti digradanti verso nord, sulla valle di Piombino, verranno rafforzate in maniera notevole, raggiungendo ragguardevoli estensioni e distendendosi su pi\u00f9 ordini. \nFurono costruite piazzole per cannoni di piccolo calibro da 75 mm. complete di riservette per le munizioni e realizzate seguendo i pi\u00f9 moderni cannoni di fortificazione tendenti a realizzare opere incavernate il pi\u00f9 possibile, rivelatesi le uniche resistenti ai calibri del nemico. Furono predisposte piazzole in barbetta per ospitare altri pezzi all'aperto compresi i cannoni da fortezza di grosso calibro 149A mm. e il 16\u00ba Reggimento di artiglieria di stanza a Brescia venne prontamente impiegato in zona del lago d'Idro e del Garda. Tutta la zona fu collegata con una strada militare che da Idro saliva al passo della Fobbia-monte Manos e sul monte Stino e da qui proseguiva per Moerna e Bocca Cocca. I centri di difesa minori erano uniti da mulattiere militari da monte Stino alla sponda del Lago d'Idro e da Bocca Cocca alla Bocca di Cablone oppure a Bondone ampliando il famoso sentiero della Calva. \nIl monte Stino fece parte cos\u00ec del sistema Tombea-Caplone uno dei capisaldi principali della Terza linea di difesa arretrata, un'ampia cinta fortificata che chiudeva il settore Alto Garda verso la Valle delle Giudicarie e lungo il fianco occidentale verso il lago d'Idro fino a raccordarsi sulle posizione fortificate arretrate del monte Denai, una Batteria di artiglieria da 149A, del monte Manos a Capovalle e con quelle della riviera gardesana del monte Spino, del monte Pizzocolo e del monte Castello di Gaino di Toscolano Maderno. Il settore era difeso da una prima linea lungo la Valle di Ledro (direttrici Passo Nota-Carone-Limone), dietro la quale furono realizzate due Linee arretrate di difesa (direttrici Tremosine-Passo Nota e Mezzema-Passo Nota), disposte verso est in modo da fronteggiare una eventuale conquista austriaca del monte Altissimo sul Baldo. Pi\u00f9 indietro la Linea arretrata di resistenza, tra Tignale e il Passo della Puria, in totale furono costruite 2.500 fortificazioni di vario tipo, servite da circa 2.000-3.000 uomini tra artiglieri, fanti e supporti logistici.\nIl nome del Monte fu pure menzionato dal poeta Gabriele D'Annunzio nel manifesto lanciato in volo su Trento il 20 settembre del 1915: \"...Oggi il tricolore sventola in tutte le citt\u00e0 sorelle, in cima a tutte le torri e a tutte le virt\u00f9. Pi\u00f9 si vede e fiammeggia il rosso, riacceso con la passione e con le vene degli eroi novelli. Branche ignobili, violando le nostre case hanno profanato il segno, l'hanno strappato, arso e nascosto? Ebbene, oggi non vi \u00e8 frode, n\u00e9 violenze di birro imperiale che possa spegnere la luce del tricolore nel nostro cielo. Esso \u00e8 invincibile. Questi messaggi, chiusi nel drappo della nostra bandiera e muniti di lunghe fiamme vibranti, sono in memoria di quei ventuno volontari presi a Santa Massenza dalla soldataglia austriaca e fucilati nella fossa del Castello il 16 di aprile 1848. Ne cada uno nel cimitero, sopra il loro sepolcro che siamo alfine per vendicare! Bisogna che i precursori si scuotano e risuscitino, per rendere pi\u00f9 luminosa la via ai liberatori. E i morti risuscitano. Erano l\u00e0, fin dal primo giorno di guerra, a Ponte Caffaro, alla gola di Ampola, a Storo, a Lodrone, a Tiarno, a Ledro, a Condino, a Bezzecca, in tutti i luoghi dove rosseggiarono le camicie e le prodezza garibaldine. E i Corpi Franchi in Val di Sole e i Legionari di Monte Stino, tutti i nostri messaggeri disperati aspettavano la giovent\u00f9 d'Italia risanguinando\".\nNell'ultimo anno di guerra, nel 1918, si susseguirono gli avvicendamenti dei reparti, dal 28 marzo al 4 aprile, la Brigata \"Lario\" si spost\u00f2 nella zona tra il lago d'Idro e quello di Garda; il 233\u00b0 Reggimento fanteria si accanton\u00f2 a Capovalle, Moerna, Storo e Tremalzo; il 234\u00b0 Reggimento fanteria tra Sarmerio e Vesio a Tremosine, meno il II battaglione che si trasfer\u00ec ad Anfo. In queste localit\u00e0 i reggimenti atteserono alacremente a lavori di rafforzamento e mantenimento delle linee arretrate. Il 21 aprile il II Battaglione del 234\u00b0 Reggimento si accanton\u00f2 a Gard\u00f2la. Dal 23 al 27 la brigata si schier\u00f2 in val di Ledro e la Brigata \"Lario\" assunse la difesa anche della zona di \"Passo di Nota\". Sempre nello stesso periodo dal 20 marzo al 23 aprile, fu trasferita dal fronte del Piave in zona di riposo a Capovalle, Lavenone, Odolo e Preseglie, la Brigata \"Chieti\" con il 123\u00b0 e 124\u00b0 Reggimento.\n1944-1945. La \u201cLinea blu\u201d di difesa nazista.\nL\u2019organizzazione Todt, creata da Fritz Todt, ministro degli Armamenti e degli Approvvigionamenti del Terzo Reich, \u00e8 stata un\u2019impresa di costruzioni che oper\u00f2 dapprima nella Germania nazista, e successivamente, in tutti i paesi occupati dalla Wehrmacht. Il ruolo principale dell\u2019impresa fu la costruzione di strade, ponti e altre opere fondamentali per le armate tedesche, come la fabbricazione di linee difensive tedesche in Italia: la Linea Gustav, la Linea Gotica e, appunto, la Linea Blu, o \u201cBlaue Linie\u201d, \u201cBlaue II\u201d o \u201cLinea Alpina\u201d che dall'intersezione del confine svizzero-austriaco scendeva per circa 400 chilometri a sud est verso il bresciano, il lago d\u2019Idro, salendo poi a nord del lago di Garda in Trentino e della provincia di Belluno seguitando fino a Monfalcone e Fiume e sfruttava ove era possibile i manufatti della Grande Guerra. \nL\u2019organizzazione oper\u00f2 in stretta sinergia con gli alti comandi militari durante tutta la seconda guerra mondiale, arrivando ad impiegare al lavoro coatto ma anche volontario, remunerato, di pi\u00f9 di 1.500.000 uomini e ragazzi, di cui 170.000 in Italia, 11.000 nel solo bresciano e i lavoratori adulti erano esentati dal prestare servizio militare obbligatorio nelle forze armate della Repubblica Sociale Italiana, evitando altres\u00ec la deportazione nei campi di lavoro in Germania. Dal luglio del 1944, su ordine di Adolf Hitler, che eman\u00f2 la direttiva numero 60, e sotto la giurisdizione nel settore ovest di Franz Hofer, gauleiter dell\u2019Alpenvorland (che comprendeva le ex province italiane di Belluno, Bolzano e Trento), iniziarono i cantieri dei lavori della cosiddetta \u201cLinea blu\u201d, la linea che avrebbe dovuto garantire il blocco dell\u2019avanzata degli angloamericani verso il nord. Nella bassa Vallecamonica e nella zona del lago di Garda e d\u2019Idro doveva sbarrare la strada verso il Trentino ed il Cantone dei Grigioni in Svizzera. Nell\u2019alto Garda Bresciano e nella Valle Sabbia furono costruite opere per appostamenti difensivi di artiglieria, camminamenti e ricoveri ipogei sul monte Manos, sul monte Carzen, sul monte Stino e sulle alture della sponda orientale del lago d\u2019Idro impiegando operai locali e della Val Vestino, pi\u00f9 a sud i lavori interessarono il monte Pizzocolo e il monte Castello di Gaino, capo Ream\u00f2l a Limone sul Garda e la riviera del Garda da Gargnano a Gardone Riviera con la costruzione di bunker a servizio dei vari ministeri della RSI. Nell\u2019aprile del 1945 l\u2019opera poteva definirsi completa ma non fu mai presidiata o armata e tantomeno impiegata dall\u2019esercito tedesco a causa del crollo del fronte italiano e alla successiva fine del conflitto."}
