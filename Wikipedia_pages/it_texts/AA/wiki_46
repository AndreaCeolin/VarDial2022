{"id": "18354", "revid": "1534511", "url": "https://it.wikipedia.org/wiki?curid=18354", "title": "Nucleo magnetico", "text": "Un nucleo magnetico \u00e8 un pezzo di materiale magnetico con un'alta permeabilit\u00e0 magnetica usato per confinare e guidare il campo magnetico in dispositivi elettrici, elettromeccanici e magnetici come gli elettromagneti, i trasformatori, i motori elettrici, i generatori elettrici, gli induttori, le testine di registrazione magnetiche e i gruppi magnetici. \u00c8 fatto di metallo ferromagnetico come il ferro, o di composti ferrimagnetici come la ferrite. L'alta permeabilit\u00e0, rispetto all'aria circostante, fa s\u00ec che le linee di campo magnetico siano concentrate nel materiale del nucleo. Il campo magnetico \u00e8 spesso creato da una bobina di filo che trasporta corrente attorno al nucleo.\nL'uso di un nucleo magnetico pu\u00f2 aumentare la forza del campo magnetico in una bobina elettromagnetica di un fattore di diverse centinaia di volte quello che sarebbe senza il nucleo. Tuttavia, i nuclei magnetici hanno effetti collaterali che devono essere presi in considerazione. Nella corrente alternata (AC), essi causano perdite di energia, dette perdite del nucleo (in inglese \"core losses\"), dovute alla perdita di isteresi e alle correnti parassite in applicazioni come i trasformatori e gli induttori. Materiali magnetici \"morbidi\" con bassa coercitivit\u00e0 e isteresi, come l'acciaio al silicio, o la ferrite, sono solitamente usati nei nuclei."}
{"id": "18356", "revid": "1783371", "url": "https://it.wikipedia.org/wiki?curid=18356", "title": "Nucleo atomico", "text": "In chimica e in fisica con il termine nucleo atomico generalmente si intende la parte centrale, densa, di un atomo, costituita da protoni che possiedono carica positiva e neutroni che non posseggono carica, detti collettivamente nucleoni. \u00c8 oggetto di studio della chimica nucleare e della fisica nucleare.\nDescrizione.\nIl nucleo \u00e8 caratterizzato da diversi parametri di cui i pi\u00f9 importanti sono il numero di massa A, che rappresenta il numero totale di nucleoni presenti, il numero atomico Z che \u00e8 il numero di protoni ed il numero neutronico N che rappresenta il numero di neutroni. Vale la relazione: \"A = Z + N\". Altri parametri importanti sono lo spin totale, la parit\u00e0, lo spin isotopico e, nel caso di nuclei radioattivi, l'emivita.\nMalgrado la presenza di protoni a carica positiva che quindi tra loro si respingono, il nucleo \u00e8 mantenuto insieme dall'interazione nucleare forte che attrae tutte le particelle composte da quark, come appunto i nucleoni. Tale forza agisce tra i nucleoni in un modo relativamente simile alla Forza di van der Waals tra le molecole: essa appare simile al residuo esterno della forza che attrae i quark all'interno di un nucleone. Tale forza tuttavia non sempre riesce a mantenere stabile il nucleo dando origine a fenomeni quali il decadimento alfa, beta, gamma ed, in alcuni casi, alla fissione nucleare o altre pi\u00f9 esotiche forme di decadimento radioattivo.\nStoricamente la prima evidenza sperimentale dell'esistenza del nucleo contenente tutta la carica positiva degli atomi \u00e8 stata osservata in seguito ad un esperimento compiuto a Manchester dal fisico neozelandese Ernest Rutherford. Egli commentando la sua formidabile scoperta scrisse:\n\u00ab\u00c8 come se una palla di cannone sparata contro un foglio di carta velina tornasse indietro.\u00bb\nLe propriet\u00e0 dei nuclei vengono studiate dalla fisica nucleare, la quale nel corso del XX secolo ha trovato decine di applicazioni nei pi\u00f9 disparati campi scientifici: tecniche come la risonanza magnetica nucleare sfruttano lo spin totale dei nuclei per ottenere delle immagini estremamente dettagliate dei tessuti umani, la datazione al carbonio 14 o potassio permette di datare con grandissima precisione reperti storici attraverso l'emivita dei nuclei radioattivi contenuti nel campione da datare, la fissione nucleare ha permesso la costruzione delle centrali elettriche termonucleari e alcuni ottimisti prevedono che la sua sorella, la fusione nucleare, diverr\u00e0 la primaria fonte energetica dell'umanit\u00e0 nel prossimo futuro. Altre applicazioni sono state trovate anche in altri campi come l'agricoltura e nella sterilizzazione/conservazione degli alimenti.\nIl raggio del nucleo.\nUn metodo classico per calcolare il raggio \"R\" di un nucleo, fa uso della forza di Coulomb:\nche \u00e8 pari all'energia di superficie:\ndove \"\u03b3\" \u00e8 la tensione superficiale.\nEguagliando le prime due equazioni, si ottiene per il raggio il valore di:\nEmpiricamente, per un nucleo di numero di massa \"A\", si ha:\ndove \"R\"0 \u00e8 circa 1,2 fermi. Cio\u00e8 il raggio \u00e8 proporzionale alla radice cubica del numero di massa.\nQuesta formula ricavata sperimentalmente mostra come la dimensione del nucleo dipenda esclusivamente dal numero di nucleoni: essi infatti si distribuiscono nello spazio in modo all'incirca uniforme, eccezion fatta per la zona pi\u00f9 esterna dove i nucleoni tendono a rarefarsi leggermente.\nLa misura delle dimensioni del nucleo atomico viene effettuata nei centri di ricerca di fisica nucleare e nelle universit\u00e0 sfruttando molteplici tecniche; quella che ha permesso di studiare pressoch\u00e9 tutti i nuclei stabili con ottimi risultati negli anni scorsi \u00e8 stata lo scattering elettronico: elettroni accelerati ad alte energie vengono fatti scontrare con il nucleo atomico. Una misura accurata del \"pattern\" con cui gli elettroni si dispongono dopo lo scontro permette di ottenere una valutazione molto precisa delle dimensioni dell'ostacolo che li ha diffratti, ovvero il nucleo.\nLo svantaggio pi\u00f9 grande di questa tecnica sta nel fatto che, avvalendosi delle reazioni elettromagnetiche tra gli elettroni ed il nucleo, essa permette di misurare solamente la distribuzione spaziale delle particelle cariche, ovvero dei soli protoni, mentre i neutroni vengono completamente ignorati. Altre tecniche comprendono lo scattering di particelle alfa, lo shift dei livelli energetici degli elettroni di valenza, shift dei livelli energetici dell\"'atomo muonico\".\nLa massa del nucleo.\nLa massa contenuta nel nucleo corrisponde alla quasi totalit\u00e0 della massa atomica. Basti pensare che un atomo stabile contiene all'incirca lo stesso numero di elettroni protoni e neutroni, ma ogni nucleone pesa 1836 volte di pi\u00f9 di un elettrone.\nLa massa di un nucleo \u00e8 data dalla somma della massa di ogni nucleone meno l'energia di legame, ovvero l'energia necessaria a riportare i nucleoni che compongono il nucleo al loro stato libero. Per fare un esempio: immaginiamo una serie di protoni e neutroni a riposo liberi nello spazio, la loro massa totale sar\u00e0 equivalente alla somma totale delle masse del sistema e l'energia totale del sistema sar\u00e0 data soltanto dalla massa come previsto dalla relativit\u00e0. Ora immaginiamo gli stessi nucleoni legati all'interno di un nucleo: per riportare il sistema alla situazione precedente sar\u00e0 necessario vincere la forza forte che li trattiene uniti applicando una forza in grado di spaccare il nucleo, ovvero introdurre energia. Questo significa che lo stato legato del nucleo \u00e8 meno energetico dello stato libero e, dato che il nucleo \u00e8 a riposo e l'energia corrisponde alla massa come detto precedentemente, ne segue che la massa totale del primo stato \u00e8 inferiore a quella del secondo. Analiticamente la massa nucleare viene calcolata attraverso la formula:\ndove B rappresenta l'energia di legame.\nL'energia di legame dunque gioca un ruolo fondamentale all'interno del nucleo: essa \u00e8 generata dalla saturazione dei campi generati dalla forza forte che tende a unire i nucleoni e dalla forza elettromagnetica che respinge i protoni. Essa \u00e8 la responsabile della stabilit\u00e0 dei nuclei e, dunque, anche della loro instabilit\u00e0: un nucleo instabile (con ad esempio troppi neutroni o protoni) tender\u00e0 a decadere radioattivamente attraverso i decadimenti alfa o beta per raggiungere uno stato stabile. \u00c8 grazie ad essa che siamo in grado di estrarre energia nucleare: i processi di fissione e fusione nucleare non sono altro che processi in cui l'energia di legame totale dopo la reazione risulta superiore a quella iniziale, ovvero i nuclei sono legati maggiormente e quindi la massa totale \u00e8 inferiore.\nModelli nucleari.\nA livello teorico la fisica nucleare presenta notevoli difficolt\u00e0 e a tutt'oggi non esiste una buona teoria nucleare esaustiva. Esistono comunque diversi modelli che spiegano solo alcune caratteristiche dei nuclei.\nModello a goccia di liquido.\nIl modello nucleare a goccia fu ipotizzato nel 1939 da Niels Bohr e da John Archibald Wheeler per spiegare la perdita di massa durante una fissione nucleare (difetto di massa).\nQuando il nucleo viene colpito da un neutrone si produce un assorbimento di questa particella da parte del nucleo stesso e ci\u00f2 causa un eccesso di energia che determina un moto oscillatorio (come una goccia di liquido che ha assorbito energia meccanica).\nIl moto oscillatorio causa quindi un allungamento del nucleo finch\u00e9 questo non si rompe (fissione nucleare).\nModello a guscio.\nIl modello a guscio (\"shell\", o a strati, chiamato anche \"a particella indipendente\") tratta i nucleoni come oggetti quantistici, che si muovono in stati quantici (o gusci energetici) ben definiti e separati l'uno dall'altro, similmente a quanto avviene per gli elettroni intorno al nucleo. Inoltre essi obbediscono al Principio di esclusione di Pauli, ovvero due nucleoni non possono occupare lo stesso stato quantico allo stesso tempo.\nQuesto modello spiega bene il fatto che se il numero di neutroni o protoni presenti nel nucleo \u00e8 uguale ai \"numeri magici\" (2, 8, 20, 28, 50, 82 e 126) i nuclei sono particolarmente stabili, sono fortemente legati e sono particolarmente abbondanti; viceversa i nuclei con uno o due protoni e/o neutroni in pi\u00f9 risultano poco legati.\nModello collettivo.\nAnche il modello a guscio non \u00e8 del tutto soddisfacente perch\u00e9 spiega solo una parte dei fenomeni nucleari. Il \"modello collettivo\" integra il modello a goccia con quello a guscio, supponendo che i nucleoni che eccedono il numero magico occupino stati quantizzati all'interno della buca di potenziale generata dal guscio interno. In questo modo essi interagiscono con essa deformandola e provocandone oscillazioni, simili a quelle previste dal modello a goccia.\nQuesta unificazione concilia quindi i due modelli e riesce a spiegare ulteriori fenomeni, godendo attualmente di discreto successo\nDa questa integrazione nasce il modello collettivo, che per\u00f2 lascia ancora insoluti molti problemi sulla natura del nucleo."}
{"id": "18359", "revid": "798140", "url": "https://it.wikipedia.org/wiki?curid=18359", "title": "Assia", "text": "LAssia (in tedesco \"Hessen\") \u00e8 uno dei sedici stati federati della Germania. Ha una superficie di e circa sei milioni di abitanti. La capitale \u00e8 Wiesbaden.\nOrigine del nome.\nIl nome \"Hessen\" in tedesco, deriva da quello del primo popolo teutonico che si insedi\u00f2 nell'area, i Catti, attraverso mutazioni del termine dovute alla seconda rotazione consonantica dell'alto-tedesco. Infatti sono chiamati \"Chatten\" (pronuncia all'incirca ) nel tedesco moderno, termine reintrodotto attraverso il nome latino \"Chatti\"; l'endonimo con il quale i Catti nominavano se stessi \u00e8 \"Xatten\" (pronuncia all'incirca ). Oltre ad aver perso la C aspirata o X iniziale, il nome mut\u00f2 il suono \"tt\" in \"ss\" attraverso la seconda rotazione consonantica (\"Chatten\" &gt; \"Hatten\" &gt; \"Hessen\").\nGeografia fisica.\nSituata nella Germania centro-occidentale, l'Assia confina con gli stati tedeschi del Renania Settentrionale-Vestfalia a nord-ovest, della Bassa Sassonia a nord, della Turingia a est, della Baviera a sud-est, del Baden-W\u00fcrttemberg a sud e della Renania-Palatinato a ovest. Tra le citt\u00e0 principali dell'Assia troviamo Francoforte sul Meno (\"Frankfurt am Main\"), Wiesbaden, Kassel, Darmstadt, Offenbach, Marburgo, Giessen, Fulda e Wetzlar.\nI fiumi principali nella parte settentrionale sono la Fulda e la Lahn. Il paesaggio \u00e8 collinare, le principali catene montuose sono il Rh\u00f6n, il Westerwald, il Taunus e lo Spessart. La maggior parte della popolazione vive nella parte meridionale dell'Assia, tra i fiumi Meno e Reno. Quest'ultimo scorre lungo il confine sud-ovest dello stato, senza attraversarlo. La catena montuosa tra il Meno e il Reno \u00e8 chiamata Odenwald.\nStoria.\nAll'inizio del Medioevo, l'Assia era parte della Turingia, ma in seguito della Guerra di successione della Turingia (1247-64) l'Assia ottenne l'indipendenza e divenne una contea del Sacro Romano Impero. Lo stato esistette fino al 1567, quando Filippo I d'Assia mor\u00ec. L'Assia venne divisa in quattro stati pi\u00f9 piccoli, che vennero dati ai quattro figli di Filippo: Assia-Kassel, Assia-Darmstadt, Assia-Rheinfels e il preesistente Assia-Marburgo. Poich\u00e9 le ultime due linee di discendenza si estinsero abbastanza presto (1583 e 1605, rispettivamente), l'Assia-Kassel (\"Assia Settentrionale\") e l'Assia-Darmstadt (\"Assia Meridionale\") furono i due stati centrali all'interno del territorio assiano. Diverse linee collaterali si divisero nel corso dei secoli, come nel 1622 (Assia-Homburg dall'Assia-Darmstadt).\nAlla fine del XVIII secolo, l'Assia-Kassel divenne un'importante potenza militare tra gli stati tedeschi e forn\u00ec contingenti di truppe addestrate ed efficienti, i cosiddetti Assiani, alla Gran Bretagna per l'impiego oltremare contro le colonie ribelli del Nord America durante la guerra d'indipendenza americana.\nL'Assia-Kassel venne chiamata Elettorato dell'Assia a partire dal 1803. Nel 1868 venne, assieme ad Assia-Homburg e al ducato di Nassau, annessa dalla Prussia, che istitu\u00ec la provincia di Assia-Nassau. L'Assia-Darmstadt divenne Granducato d'Assia a partire dal 1806 e poi Stato popolare d'Assia (\"Volksstaat Hessen\") dal 1918.\nNel 1945, il nuovo stato dell'Assia venne costituito all'interno della zona di occupazione statunitense, combinando la maggior parte della vecchia provincia prussiana di Assia-Nassau con lo stato di Assia (eccetto la Assia-Renana, che divenne parte della Renania-Palatinato).\nAmministrazione.\nL'Assia \u00e8 suddivisa in 21 circondari (\"Landkreis\"):\nQuesti circondari sono raggruppati in tre distretti governativi (\"Regierungsbezirke\"): Kassel, Gie\u00dfen e Darmstadt.\nInoltre ci sono cinque citt\u00e0 extracircondariali, che non appartengono cio\u00e8 ad alcun circondario:\nReligione.\nChiesa evangelica in Germania 40,3%, Chiesa cattolica 25%.\nEconomia.\nSede della Banca centrale europea, della Deutsche Bundesbank e della borsa di Francoforte, l'Assia \u00e8 la principale regione finanziaria dell'Europa continentale. Inoltre \u00e8 uno dei Land pi\u00f9 prosperi di Germania: nel 2013 ha generato un prodotto interno lordo di 316 miliardi di dollari, e il suo reddito pro capite \u00e8 di 52.500 dollari, il pi\u00f9 alto del paese dopo quelli delle citt\u00e0-stato di Amburgo e Brema.\nLa parte del Land in prossimit\u00e0 del Meno \u00e8 la regione industriale pi\u00f9 importante in Germania, dopo la regione metropolitana Reno-Ruhr. Le principali industrie della regione sono chimiche e farmaceutiche, rappresentate da Sanofi-Aventis, Merck KGaA, Heraeus, Messer Griesheim e Degussa. A R\u00fcsselsheim sul Meno si trovano quartier generale e maggiore stabilimento della Opel, un tempo controllato dalla statunitense General Motors e poi ceduto in anni recenti al gruppo francese PSA. Francoforte sul Meno ospita il principale aeroporto intercontinentale tedesco, la Banca centrale europea, la banca federale e la borsa valori, ma anche altre importanti banche tedesche tra cui Commerzbank, KfW Bank e DZ Bank.\nNella capitale locale Wiesbaden si trovano i quartieri generali di molte compagnie tedesche di assicurazioni. Offenbach \u00e8 invece un importante centro per la produzione di oggetti in pelle. Nelle citt\u00e0 centrali si trovano anche aziende di ottica, di meccanica di precisione e di ingegneria elettronica, tra cui Leitz, Leica, Minox, Hensoldt-Zeiss, Buderus e Brita, mentre Fulda ospita l'omonima fabbrica di pneumatici. A Baunatal si trova una fabbrica di ricambi della Volkswagen, mentre a Kassel si trova una fabbrica di locomotive, facente capo alla canadese Bombardier."}
{"id": "18362", "revid": "536103", "url": "https://it.wikipedia.org/wiki?curid=18362", "title": "Bassa Sassonia", "text": "La Bassa Sassonia (ted. Niedersachsen, , ) \u00e8 uno dei sedici Bundesl\u00e4nder della Germania. Situato nella parte nord-occidentale del territorio tedesco, \u00e8 il secondo stato federato della Germania per superficie (47.600 km\u00b2) e il quarto per popolazione (7.956.000 abitanti). Particolarmente nelle aree rurali si parla ancora il basso sassone, ma il suo utilizzo \u00e8 in declino.\nGeografia fisica.\nLa Bassa Sassonia confina con il mare del Nord, gli Stati di Schleswig-Holstein, Amburgo e Meclemburgo-Pomerania Anteriore a nord, Brandeburgo e Sassonia-Anhalt a est, Turingia, Assia e Renania Settentrionale-Vestfalia a sud, e con i Paesi Bassi (province di Overijssel, Drenthe e Groninga) a ovest. Lo Stato di Brema forma due enclavi all'interno della Bassa Sassonia. Le principali citt\u00e0 dello stato comprendono: Hannover, Braunschweig, Osnabr\u00fcck, Oldenburg e Gottinga.\nLa porzione nord-occidentale della Bassa Sassonia \u00e8 una parte della Frisia; viene chiamata \"Ostfriesland\" (Frisia Orientale) e si trova sulla costa del Mare del Nord. Comprende sette isole, conosciute come Isole Frisone Orientali. Nel sud-ovest della Bassa Sassonia si trova Emsland, un'area scarsamente abitata, un tempo ricoperta di paludi inaccessibili.\nLa met\u00e0 settentrionale della Bassa Sassonia \u00e8 totalmente piatta, ma vi sono due aree montuose nel sud: la Weserbergland (regione delle colline del Weser) e il massiccio dello Harz. La porzione centrale dello stato contiene le citt\u00e0 pi\u00f9 grandi ed economicamente importanti: Hannover, Hildesheim, Wolfsburg, Salzgitter e Braunschweig. La regione nordorientale \u00e8 chiamata \"L\u00fcneburger Heide\" (Brughiera di Luneburgo), la pi\u00f9 vasta brughiera della Germania, che in epoca medievale era economicamente fiorente grazie all'estrazione di salgemma.\nA nord l'Elba separa la Bassa Sassonia dalla citt\u00e0-stato di Amburgo e dallo Schleswig-Holstein. L'area a sud del fiume Elba viene chiamata \"Altes Land\" (paese vecchio), ed \u00e8 caratterizzata da estese coltivazioni di alberi da frutto.\nReligione.\nChiesa evangelica in Germania 50,8 %, Chiesa cattolica 17,6 %.\nLa Chiesa evangelica in Bassa Sassonia \u00e8 organizzato nelle cinque \"Landeskirchen\" (Chiese regionali): la Chiesa evangelica dello Stato luterano a Braunschweig (che comprende l'ex Libero Stato di Brunswick), Chiesa evangelica luterana di Hannover (che comprende l'ex provincia di Hannover), Chiesa evangelica luterana di Oldenburg (che comprende l'ex Stato Libero di Oldenburg), Chiesa evangelica luterana di Schaumburg-Lippe (che comprende l'ex Libero Stato di Schaumbururg-Lippe), e la Chiesa Evangelica Riformata (che copre tutto lo stato).\nLa Chiesa cattolica \u00e8 organizzato nelle tre diocesi di Osnabr\u00fcck (parte occidentale dello stato), M\u00fcnster (che comprende l'ex Stato Libero di Oldenburg) e Hildesheim (parte settentrionale e orientale dello stato). La fede cattolica \u00e8 concentrata principalmente nelle regioni di Osnabr\u00fcck, regione di Hildesheim e nell'Eichsfeld occidentale. \nIl 40,2% della popolazione della Bassa Sassonia \u00e8 ateo o aderisce ad altre religioni.\nAmministrazione.\nLa Bassa Sassonia \u00e8 divisa in 38 circondari (\"Landkreis\" o pi\u00f9 semplicemente \"Kreis\"):\nInoltre ci sono otto citt\u00e0 extracircondariali (\"Kreisfreie Stadt\"), che non appartengono a nessun circondario:\nI circondari e le citt\u00e0 extracircondariali non sono raggruppati in alcun organismo intermedio; i quattro distretti governativi (\"Regierungsbezirke\") sono stati soppressi nel 2005:\nEconomia.\nNel 2009 la Bassa Sassonia ha generato un reddito complessivo di 205,6 miliardi di euro, il quinto in Germania.\nAgricoltura ed allevamento sono ancora una parte importante dell'economia (grano, patate, barbabietola da zucchero, bovini, suini), soprattutto nelle province meridionali. Di rilievo \u00e8 anche l'attivit\u00e0 mineraria (argento sui monti dell'Harz, ferro nel Salzgitter, sale in varie zone, lignite, petrolio).\nMolto importanti sono le attivit\u00e0 industriali. Il settore principale \u00e8 quello automobilistico: a Wolfsburg hanno sede quartier generale e maggiore stabilimento della Volkswagen, il primo produttore europeo di auto. L'azienda \u00e8 controllata al 20,3% dall'amministrazione della Bassa Sassonia, e in buona parte anche dalle famiglie Porsche e Piech, entrambe discendenti del cofondatore Ferdinand Porsche. Alla Volkswagen sono legate anche aziende minori, specializzate in componenti meccanici ed elettronici. Altre importanti industrie in Bassa Sassonia sono la costruzione di aerei e navi, la siderurgia e le biotecnologie.\nSempre pi\u00f9 di rilievo \u00e8 anche il settore terziario, sin dagli anni settanta ed ottanta (turismo, commercio, comunicazione).\nIn un confronto nazionale per il 2013, la Bassa Sassonia \u00e8 al 4 \u00b0 posto dietro a Baviera, Baden-W\u00fcrttemberg e Renania settentrionale-Vestfalia con 39,9 milioni di pernottamenti.\nPer quanto riguarda il turismo l'attrazione principale all'interno della Bassa Sassonia \u00e8 rappresentate dalla costa del Mare del Nord della Bassa Sassonia. Importanti destinazioni turistiche sono la regione cosiddetta \"Cuxland\" presso Cuxhaven. Altre importanti localit\u00e0 balneari si trovano a Butjadingen, nella Frisia presso Oldenburg e sulla costa della Frisia orientale. I seguenti ranghi sono occupati dalle aree di viaggio nella Landa di Luneburgo e dalle Isole Frisone Orientali. A seguire si trova lo Harz come meta preferita per un turismo montano e per sport come trekking.\nStoria.\nIl nome della Sassonia deriva dalla confederazione di trib\u00f9 germaniche chiamate Sassoni. Prima del tardo medioevo esisteva un unico Ducato di Sassonia. Il termine \"Bassa Sassonia\" \u00e8 stato utilizzato dopo lo scioglimento del ducato della radice alla fine del XIII secolo per disambiguare le parti dell'ex ducato governato dalla Casa di Welfen dall'Elettorato di Sassonia da un lato e dal ducato di Vestfalia dall'altro.\nL'area prende il nome dalla popolazione dei Sassoni, che si spostarono qui da quello che \u00e8 oggi il vicino stato di Schleswig-Holstein verso la met\u00e0 del I millennio d.C. In origine la regione era chiamata semplicemente \"Sassonia\", ma, poich\u00e9 il centro di gravit\u00e0 del Ducato di Sassonia si spost\u00f2 gradualmente in direzione dell'Elba, verso gli odierni stati di Sassonia-Anhalt e di Sassonia, alla regione venne dato il nome di Bassa Sassonia, che ebbe anche come uno dei Circoli Imperiali di Stato della riforma del 1495.\nIl nome e lo stemma dello stato attuale risalgono alla trib\u00f9 germanica dei Sassoni. Durante il periodo delle migrazioni alcuni dei popoli sassoni lasciarono la loro patria in Holstein intorno al III secolo e si spinsero verso sud sull'Elba, dove si espansero nelle regioni scarsamente popolate nel resto delle pianure, nell'attuale Germania nord-occidentale e nord-orientale parte di quello che ora sono i Paesi Bassi. A partire dal VII secolo circa, i Sassoni avevano occupato un'area di insediamento che corrisponde all'incirca allo stato attuale della Bassa Sassonia, della Vestfalia e un certo numero di aree a est, ad esempio, nell'attuale Sassonia-Anhalt e occidentale. La terra dei Sassoni era divisa in circa 60 Gaue. I Frisoni non si fecero come i Sassoni, non migrarono ma restarono nella regione d'origine, ovvero la zona costiera e per secoli hanno conservato la loro indipendenza all'interno della Bassa Sassonia. La lingua originale degli abitanti dell'Antica Sassonia era il basso tedesco occidentale, una delle variet\u00e0 di lingua nel gruppo dialettale basso tedesco.\nLa creazione di confini di quelli che saranno in seguito la Bassa Sassonia e la Vestfalia inizi\u00f2 nel XII secolo. Nel 1260, in un trattato tra l'Arcivescovato di Colonia e il Ducato di Brunswick-L\u00fcneburg, le terre rivendicate dai due territori furono separate l'una dall'altra. Il confine correva lungo il Weser fino a un punto a nord di Nienburg. La parte settentrionale della regione Weser-Ems fu posta sotto il dominio di Brunswick-L\u00fcneburg.\nLa denominazione \"Bassa Sassonia\" (\"Niedersachsen\" in Tedesco) fu usata per la prima volta prima del 1300 in una cronaca olandese in rima (Reimchronik). Dal XIV secolo questo termine si riferiva al Ducato di Sassonia-Lauenburg (in contrapposizione a Sassonia-Wittenberg). Alla creazione dei circoli imperiali nel 1500, un Circolo della Bassa Sassonia \u00e8 stato distinto da un Circolo della Bassa Renania-Vestfalia. Quest'ultimo comprendeva i seguenti territori che, in tutto o in parte, appartengono oggi allo stato della Bassa Sassonia: il Vescovato di Osnabr\u00fcck, il Vescovato di M\u00fcnster, la Contea di Bentheim, la Contea di Hoya, il Principato della Frisia orientale, il Principato di Verden, Contea di Diepholz, Contea di Oldenburg, Contea di Schaumburg e Contea di Spiegelberg. Allo stesso tempo fu fatta una distinzione con la parte orientale delle antiche terre sassoni dai principati della Germania centrale successivamente chiamati Alta Sassonia per ragioni dinastiche.\nGli stretti legami storici tra i domini del Circolo della Bassa Sassonia sopravvissero per secoli soprattutto da un punto di vista dinastico nella moderna Bassa Sassonia. La maggior parte dei territori storici la cui terra ora si trova nella Bassa Sassonia erano sub-principati delle tenute medievali di Welfen del Ducato di Brunswick-L\u00fcneburg. Tutti i principi Welfen si chiamavano duchi \"di Brunswick e L\u00fcneburg\" nonostante spesso governassero parti di un ducato che veniva diviso e riunito per sempre quando le varie linee Welfen si moltiplicavano o si estinsero.\nNel corso del tempo due grandi principati sopravvissero ad est del Weser: il Regno di Hannover e il Ducato di Brunswick: dopo il 1866 Hannover divenne una provincia prussiana; mentre nel 1919 Brunschweig divenne uno stato libero. Storicamente esiste uno stretto legame tra la casa reale di Hannover (Elettorato di Hannover) con il Regno Unito di Gran Bretagna e Irlanda del Nord a seguito della loro unione personale nel XVIII secolo.\nIl Land della Bassa Sassonia venne creato il 1\u00ba novembre 1946, durante il periodo di occupazione britannica, dalla fusione dei Land di Braunschweig, Hannover, Oldenburgo e Schaumburg-Lippe.\nBandiera.\nLa bandiera della Bassa Sassonia \u00e8 il tricolore a bande orizzontali nero-rosso-oro della bandiera della Repubblica Federale Tedesca all'interno della quale, leggermente spostato verso l'asta, campeggia lo stemma dello stato, il destriero sassone. Questa bandiera vale sia come bandiera civile che come bandiera governativa. I fondatori del Land scelsero la bandiera nazionale come compromesso nei confronti delle diverse e storiche bandiere e colori degli stati che vennero uniti nella Bassa Sassonia.\nLa bandiera fu introdotta il 13 aprile 1951 con la \"Costituzione provvisoria della Bassa Sassonia\", che entr\u00f2 in vigore il 1\u00ba maggio 1951. I particolari furono per\u00f2 regolamentati dalla successiva \"legge su stemmi, bandiere e sigilli \"del 13 ottobre 1952.\nLa Bassa Sassonia \u00e8 l'unico stato tedesco ad utilizzare come bandiera navale la stessa bandiera civile, ma a forgia di gagliardetto (a coda di rondine). Tutti gli altri \"L\u00e4nder \"invece come bandiera navale utilizzano la bandiera tedesca come bandiera principale e la bandiera governativa del Land come bandiera secondaria.\nPatrimoni dell'umanit\u00e0.\nLa Bassa Sassonia possiede nel suo territorio 5 luoghi definiti Patrimoni dell'Umanit\u00e0"}
{"id": "18369", "revid": "125874507", "url": "https://it.wikipedia.org/wiki?curid=18369", "title": "Comunit\u00e0 degli Stati Indipendenti", "text": "La Comunit\u00e0 degli Stati Indipendenti () o CSI \u00e8 un'organizzazione internazionale composta da nove delle quindici ex repubbliche sovietiche cui si aggiunge il Turkmenistan come membro associato.\nLa sede della CSI \u00e8 a Minsk, capitale della Bielorussia.\nStoria.\nLa Comunit\u00e0 degli Stati Indipendenti nacque formalmente l'8 dicembre 1991 con la firma dell'Accordo di Belave\u017ea, sottoscritto dai Capi di Stato di Bielorussia, Russia e Ucraina in una dacia nella foresta di Bia\u0142owie\u017ca (circa 50 chilometri a nord di Br\u0117st). L'accordo entr\u00f2 formalmente in vigore il 12 dicembre successivo, in seguito alla ratifica dei tre Stati. L'annuncio dell'accordo, a cui furono invitati anche le altre repubbliche nate dalla dissoluzione dell'Unione Sovietica, sanc\u00ec di fatto la fine stessa dell'URSS.\nIl 21 dicembre 1991 i leader di Armenia, Azerbaigian, Kazakistan, Kirghizistan, Moldavia, Turkmenistan, Tagikistan e Uzbekistan annunciarono la loro adesione alla CSI tramite la firma dei Protocolli di Alma-Ata, con i quali furono inoltre stabiliti i principi fondativi della Comunit\u00e0. L'ultimo Stato ex-sovietico ad aderire alla CSI fu la Georgia, il 3 dicembre 1993.\nNel gennaio del 1993 fu approvato lo Statuto della Comunit\u00e0 degli Stati Indipendenti, in base al quale fu formalizzato il requisito minimo per essere considerato \"Stato membro\" (ossia, in base all'articolo 7, aver ratificato la Statuto stesso). Il primo Stato a ratificarlo fu la Russia il 20 luglio 1993, a cui seguirono altri nove Paesi firmatari (l'ultimo fu il Kazakistan il 20 luglio 1994). Ucraina e Turkmenistan furono gli unici due Stati a non aver mai ratificato lo Statuto: la prima contest\u00f2 la scelta compiuta ad Almaty di riconoscere alla sola Russia lo status di \"Stato successore\" dell'URSS (in particolare all'interno dell'ONU), la seconda rivendicando il proprio status di neutralit\u00e0. Ad entrambe fu riconosciuto lo status di \"Stato associato\", rispettivamente nel 1993 e nel 2005.\nNel febbraio del 2006, la Georgia annunci\u00f2 il ritiro del proprio rappresentante dal Consiglio dei Ministri della difesa della CSI, poich\u00e9 \u00abla Georgia ha intrapreso un cammino di integrazione nella NATO e non pu\u00f2 prendere parte a due strutture militari simultaneamente\u00bb. Nell'agosto del 2009, anche a seguito del conflitto in Ossezia del Sud, la Georgia si ritir\u00f2 completamente dalla Comunit\u00e0.\nNel 2014, in seguito alla crisi della Crimea ed al conflitto nell'Ucraina orientale, il Parlamento ucraino ha discusso vari disegni di legge per il ritiro dalla CSI, senza mai per\u00f2 formalizzare il ritiro completo. Nel 2015 \u00e8 stato annunciato il ritiro del rappresentante permanente dell'Ucraina, ma \u00e8 stato confermato che la partecipazione sarebbe stata decisa di volta in volta, \u00abin base all'argomento\u00bb. Il ritiro ufficiale dell'Ucraina \u00e8 infine giunto il 19 maggio 2018.\nFini e scopi dell'organizzazione.\nLa CSI \u00e8 nata in seguito alla dissoluzione dell'Unione Sovietica con lo scopo di costituire una pi\u00f9 limitata forma di associazione tra i nuovi Stati indipendenti. Sin dalla sua origine alla CSI non hanno partecipato gli Stati Baltici, ormai orientati subito verso gli Stati occidentali, la Scandinavia e l'Unione Europea.\n, anche questi limitati obiettivi si sono in realt\u00e0 rivelati di difficile realizzazione e la CSI si \u00e8 ben presto dimostrata incapace di porre un freno alle spinte centrifughe e ai conflitti fra gli Stati nati dalla dissoluzione dell'Unione Sovietica, mancando sostanzialmente fra l'altro la realizzazione dell'obiettivo iniziale di realizzare una politica comune in materia di difesa.\nAltri sottolineano il fatto che l'organizzazione, nonostante abbia pochi poteri sovranazionali, \u00e8 comunque pi\u00f9 che un'entit\u00e0 simbolica e ha un reale potere di coordinamento nel commercio, nelle finanze, nel campo legislativo e nella sicurezza. Il pi\u00f9 significativo sforzo della CSI \u00e8 stato la creazione di una zona di libero scambio ed unione economica fra gli Stati membri, che \u00e8 entrata in vigore nel 2005. Ha anche promosso iniziative di cooperazione nella democratizzazione e nella prevenzione dei crimini internazionali.\nAi fini sportivi, fino ai Giochi olimpici di Barcellona del 1992, le rappresentative sportive della C.S.I. portarono a termine gli impegni dell'ex Unione Sovietica nei tornei nei quali tale Paese era impegnato.\nDopo tale data, ognuno dei quindici Paesi ag\u00ec indipendentemente con il proprio comitato olimpico e le proprie federazioni sportive; fu la Russia a ereditare il titolo sportivo dell'ex URSS in tutte le competizioni ufficiali alle quali quest'ultima aveva preso parte.\nIntegrazione economica.\nLa CSI ha lo scopo di creare una zona di libero scambio tra i suoi membri. Il 16 luglio 2006 gli Stati membri, ad eccezione di Uzbekistan, Azerbaigian e Turkmenistan (Stato associato), hanno convenuto di abolire integralmente le tasse di importazione applicate al commercio di beni intracomunitari e di non alzare nel futuro le tasse all'esportazione."}
{"id": "18370", "revid": "93556", "url": "https://it.wikipedia.org/wiki?curid=18370", "title": "Modellismo", "text": "Per modellismo si intende, in senso generale, un'attivit\u00e0 artigianale che consiste nella creazione di modelli in scala, utilizzando varie tecniche, che avranno poi la funzione di fungere da \"modello\" per una produzione industriale o in ambito ludico come nel modellismo propriamente detto.\nLa figura del modellista artigiano sta oggi scomparendo, sostituita dalle macchine a controllo numerico alimentate dai dati sul pezzo da riprodurre derivanti da un CAD.\nIl modellismo, in un'accezione comune, \u00e8 anche un hobby che consiste nel costruire e, eventualmente, condurre (modellismo dinamico) riproduzioni in miniatura di macchine, persone o edifici. Trae le sue origini dall'abitudine di certi artigiani dei secoli scorsi, soprattutto mobilieri, di costruire esemplari in scala ridotta dei loro prodotti, per poterli far visionare al cliente (senza quindi prima realizzarli) prima di ricevere la commessa.\nModellismo come prototipo.\nGenerale.\nImportante per la qualit\u00e0 del modello \u00e8 la scala di rappresentazione. Con la scala si riconoscono le dimensioni del modello rispetto all'originale. Per la realizzazione di un modello si possono utilizzare i pi\u00f9 svariati materiali, in funzione dell'uso del modello stesso e del costo.\nModellismo come hobby.\nL'hobby del modellismo utilizza modelli statici o dinamici costruiti con materiali come plastica, cartone, carta, legno, vetroresina, alluminio, ottone, acciaio. Ad esempio automodellismo statico e dinamico, razzimodellismo, navimodellismo, aeromodellismo, ferromodellismo.\nCon l'uso di radiocomando si possono muovere, rendendo il modello dinamico.\nCategorie principali.\nI principali filoni del modellismo hobbistico sono:\nAgonismo.\nCon l'uso di radiocomandi il modello dinamico permette attivit\u00e0 agonistica. Ad esempio il \"Modell Truck Trial\", per i camion. Aeromodellismo dinamico con varie categorie. Navimodellismo con motoscafi da corsa, ad esempio come la ECO-IDC.\nModellismo scientifico.\nNei musei e nelle universit\u00e0 il modellismo viene usato in ambito tecnico scientifico per la rappresentazione di realt\u00e0 fisiche, in scala ridotta o maggiorata, con modelli statici o dinamici, funzionali. Un esempio sono le ricostruzioni di anatomia, umana e animale, in scala 1:1.\nAnche nelle scuole viene praticato il modellismo nella creazione di prototipi che mettono in risalto i concetti fondamentali di elettronica, elettrotecnica e informatica"}
{"id": "18384", "revid": "177966", "url": "https://it.wikipedia.org/wiki?curid=18384", "title": "Manifesto della razza", "text": ""}
{"id": "18390", "revid": "124558829", "url": "https://it.wikipedia.org/wiki?curid=18390", "title": "Associazione europea di libero scambio", "text": "L'Associazione europea di libero scambio (in italiano AELS; in inglese: EFTA, \"European Free Trade Association\"; in francese: AELE, \"Association europ\u00e9enne de libre-\u00e9change\") \u00e8 un'organizzazione interstatale che promuove il libero scambio e l'integrazione economica tra gli stati membri.\nL'accordo per la sua istituzione \u00e8 stato stipulato il 3 maggio 1960, comprendendo vari di quegli stati europei che non desideravano o non potevano ancora entrare nella Comunit\u00e0 Economica Europea (poi divenuta Unione europea). Lo scopo dell'associazione \u00e8 la soppressione delle imposte doganali sull'import-export e la promozione degli scambi commerciali fra gli stati membri. La sede dell'AELS \u00e8 a Ginevra, ma l'associazione ha uffici a Bruxelles e nel Lussemburgo.\nStoria e membri.\nLa Convenzione di Stoccolma che istitu\u00ec l'AELS fu firmata il 4 gennaio 1960 da sette stati: Austria, Danimarca, Norvegia, Portogallo, Svezia, Svizzera e Regno Unito.\nL'anno successivo, si associ\u00f2 all'AELS anche la Finlandia, che ne divent\u00f2 membro a tutti gli effetti nel 1986. Nel 1970 ne entr\u00f2 a far parte l'Islanda e nel 1991 il Liechtenstein.\nNel 1972 Danimarca e Regno Unito decisero di lasciare l'Associazione, optando per l'ingresso nella CEE; lo stesso fecero il Portogallo nel 1985, e l'Austria, la Finlandia e la Svezia nel 1995 (nel frattempo la CEE aveva preso il nome di CE ovvero Comunit\u00e0 Europea). A seguito di tali mutamenti, l'attuale composizione dell'AELS \u00e8 di quattro stati: Islanda, Liechtenstein, Norvegia e Svizzera.\nLa Convenzione di Stoccolma fu poi sostituita dalla Convenzione di Vaduz, la quale stabilisce la liberalizzazione del commercio tra gli stati membri.\nTre membri dell'AELS sono parte del Mercato Interno dell'Unione europea, attraverso l'Accordo sullo Spazio economico europeo, creato nel 1994. Il quarto paese, la Svizzera, ha optato per la conclusione di accordi bilaterali con la UE. Inoltre, gli Stati dell'AELS hanno concluso in modo congiunto accordi di libero scambio con numerosi paesi nel mondo: nel corso degli anni sono state sottoscritte relazioni con vari paesi del resto dell'Europa, ma anche con stati americani e del bacino mediterraneo; molti di essi hanno concluso accordi di libero scambio.\nIstituzioni.\nLa struttura dell'AELS si compone di un Consiglio dell'AELS, che la governa, e di un Segretariato AELS. Inoltre, come collegamento all'Accordo SEE del 1992, vi sono altri due organi all'interno dell'organizzazione: l'Autorit\u00e0 per la Sorveglianza e la Corte AELS.\nSegretari generali.\nSono stati Segretari Generali dell'AELS:\nIstituzioni relative allo SEE.\nL'Autorit\u00e0 per la Sorveglianza e la Corte AELS regolano le attivit\u00e0 dei Membri AELS rispetto ai loro obblighi nello Spazio economico europeo (SEE). Poich\u00e9 la Svizzera non \u00e8 membro del SEE, essa non partecipa a queste istituzioni.\nL'Autorit\u00e0 per la Sorveglianza dell'AELS svolge il ruolo, che la Commissione europea ha nell'UE, di \u201cguardiano dei trattati\u201d per i paesi AELS, mentre la Corte AELS svolge, per i paesi AELS, ruolo paritetico a quello della Corte di giustizia dell'Unione europea.\nNel piano originale per il SEE mancavano queste due istituzioni: si indicava invece che avrebbero dovuto essere la Corte di Giustizia UE e la Commissione europea ad esercitare quelle funzioni. Durante i negoziati per l'Accordo SEE, la Corte di Giustizia inform\u00f2 con una lettera il Consiglio dell'Unione europea dichiarando che considerava l'attribuzione di poteri \"supra\" Stati non membri della UE a Istituzioni dell'Unione una violazione dei Trattati e, dunque, si raggiunse un accordo differente per definirne la struttura istituzionale.\nSedi.\nIl Segretariato dell'AELS ha la sua sede principale in Svizzera, a Ginevra. L'Autorit\u00e0 per la Sorveglianza dell'AELS ha la sua sede principale a Bruxelles, in Belgio (la medesima sede della Commissione europea), mentre la Corte dell'AELS si trova in Lussemburgo (la stessa sede della Corte di giustizia dell'Unione europea).\nAELS e Unione Europea.\nL'AELS aderisce allo Spazio economico europeo sin dal 1992. Il mercato AELS e quello della UE, a seguito di un accordo del 1994, \u00e8 riunito in un unico \u00abmercato interno\u00bb, di cui fanno parte gli stati membri dello Spazio economico europeo e quelli dell'Unione europea.\nLa Svizzera \u00e8 l'unico paese ad aver deciso, a seguito di referendum popolare (1992), di non entrare a far parte dello spazio economico europeo, ed \u00e8 quindi l'unico stato AELS a non far parte del \"mercato interno\". Negli anni successivi ha negoziato specifici accordi bilaterali con l'Unione.\nPer quanto concerne l'eventualit\u00e0 di un ingresso nell'Unione Europea, la Norvegia ha rifiutato di entrarvi in due occasioni, in seguito a referendum: la prima nel 1973, quando invece aderirono Regno Unito e Danimarca; la seconda, nel 1995, quando entrarono nell'UE Finlandia e Svezia. In Islanda e in Svizzera la questione non \u00e8 mai stata sottoposta a votazione popolare."}
{"id": "18403", "revid": "73843", "url": "https://it.wikipedia.org/wiki?curid=18403", "title": "Campagna (disambigua)", "text": ""}
{"id": "18406", "revid": "125486820", "url": "https://it.wikipedia.org/wiki?curid=18406", "title": "Clark Gable", "text": "Dotato di grande fascino, carisma e di una forte presenza scenica, dagli anni trenta fino alla morte fu una delle maggiori stelle della cinematografia mondiale. Il suo nome \u00e8 indissolubilmente legato all'interpretazione di Rhett Butler nello storico film \"Via col vento\". L'American Film Institute lo ha inserito al settimo posto tra le pi\u00f9 grandi star della storia del cinema.\nBiografia.\nNacque in una famiglia di umili origini tedesche, la madre cattolica mor\u00ec quando lui aveva solo 10 mesi e il padre protestante litig\u00f2 con la famiglia della madre in materia di educazione. Con il secondo matrimonio del padre le cose cambiarono, la matrigna infatti inizi\u00f2 a educarlo affinch\u00e9 si vestisse e si comportasse bene, e inizi\u00f2 anche a suonare la tromba. Dopo aver lavorato come operaio in una fabbrica di pneumatici, il giovane Gable decise di diventare attore dopo aver assistito ad uno spettacolo teatrale. Nel 1921 si un\u00ec a una compagnia di girovaghi e per mantenersi non esit\u00f2 a esercitare i mestieri pi\u00f9 umili, come il taglialegna e il venditore di cravatte.\nIl 13 dicembre 1924 spos\u00f2 l'attrice Josephine Dillon, proprietaria di una compagnia teatrale, che lo aiut\u00f2 a cambiare la sua immagine, insegnandogli le buone maniere in scena e nella vita, e affinando la sua recitazione fino a procurargli un primo ruolo nel cinema, una parte nel film \"White Man\" (1924), oltre a diversi ingaggi sulle scene di Broadway, tra cui la pi\u00e8ce \"Machinal\" (1928).\nDurante una tourn\u00e9e in Texas, Gable conobbe Ria Langham, una plurimilionaria. Dopo il divorzio dalla Dillon, i due si sposarono il 30 marzo 1930. Poco dopo Gable venne scritturato dalla casa produttrice Metro-Goldwyn-Mayer, che decise di modificargli l'aspetto fisico con due interventi, uno correttivo alle orecchie (considerate troppo voluminose e \"a sventola\") e uno radicale alla dentatura, che cos\u00ec divent\u00f2 perfetta per la scena.\nAll'inizio della carriera, Gable interpret\u00f2 ruoli di uomo rude e \"villain\": il film che lo avvi\u00f2 al successo fu \"L'angelo bianco\" (1931), in cui interpret\u00f2 appunto il ruolo di un autista manesco, in coppia con Barbara Stanwyck. In seguito, grazie al suo fascino e alla sua simpatia, i personaggi affidatigli cambiarono virando verso una figura di irresistibile, affascinante mascalzone. Questo grazie anche alla sua agente Minna Wallis, sorella del produttore Hal B. Wallis nonch\u00e9 grande amica dell'attrice Norma Shearer.\nCon la Metro-Goldwyn-Mayer l'attore gir\u00f2 pellicole come: \"Cortigiana\" (1931), \"La via del male\" (1931), \"The Secret Six\" (1931), \"Incatenata\" (1934), \"Accadde una notte\" (1934), con Claudette Colbert, una delle pi\u00f9 note commedie degli anni trenta, per la quale vinse l'Oscar, \"La tragedia del Bounty\" (1935), che gli valse un'altra candidatura all'Oscar, \"San Francisco\" (1936) e \"Arditi dell'aria\" (1938).\nGable fu molto amato per la sua simpatia e gentilezza anche fuori dal set; a sua volta am\u00f2 molte donne fra cui Grace Kelly, Joan Crawford, Jean Harlow, Loretta Young (da cui, nel 1935, ebbe una figlia, Judy Lewis, ma l'evento venne tenuto segreto, in quanto la bambina era stata concepita mentre Gable era sposato e la Young era nubile).\nNel 1939 Gable ebbe la grande occasione della sua carriera, grazie all'interpretazione di Rhett Butler, l'affascinante e sfacciato avventuriero protagonista di \"Via col vento\" (1939), per cui venne nuovamente candidato all'Oscar. Grazie al compenso percepito per la sua interpretazione, l'attore riusc\u00ec a permettersi il divorzio dalla Langham. Il 29 marzo 1939 spos\u00f2 cos\u00ec l'attrice Carole Lombard, considerata dai biografi il vero amore della sua vita. La Lombard, donna dal temperamento audace, perse la vita nel 1942 in un incidente aereo, a 33 anni.\nScosso dalla perdita della moglie, nell'agosto successivo Gable termin\u00f2 le riprese del film \"Incontro a Bataan\" (1942) e decise di abbandonare le scene per arruolarsi nell'aviazione come volontario. Dopo aver realizzato un film d'addestramento, partecip\u00f2 alla seconda guerra mondiale con 5 missioni di guerra in Europa sui B-17, in qualit\u00e0 di osservatore/mitragliere e ricevette due decorazioni, un'Air Medal ed una Distinguished Flying Cross.\nRientrato in patria al termine del conflitto, Gable non fu pi\u00f9 la stessa persona. Anche se riprese a recitare, i suoi personaggi non erano pi\u00f9 spensierati e spavaldi: la vitalit\u00e0 di un tempo era andata perduta. Lo scarso successo di film come \"Avventura\" (1945), \"I trafficanti\" (1947), \"La chiave della citt\u00e0\" (1950), \"Mogambo\" (1953) port\u00f2 la Metro-Goldwyn-Mayer a non rinnovargli il contratto. Fu un periodo negativo per l'attore, sia nel lavoro che nella vita privata. Nel 1949 spos\u00f2 Sylvia Ashley, dalla quale divorzier\u00e0 dopo poco pi\u00f9 di un anno di matrimonio, nel 1951. Poco pi\u00f9 tardi conobbe Kay Spreckels, una donna che in qualche modo gli ricordava l'amata Carole Lombard, e la spos\u00f2 nel 1955; fu un matrimonio riuscito e per Gable inizi\u00f2 un nuovo periodo felice nella vita privata, che lo aiut\u00f2 a ritrovare serenit\u00e0 e successo anche nella professione.\nLa sua ultima apparizione cinematografica avvenne nel film \"Gli spostati\" (1961), per la regia di John Huston, con Marilyn Monroe e Montgomery Clift. Gable - che aveva sempre rifiutato qualsiasi controfigura - fece appena in tempo a terminare le faticose riprese prima di essere colto da un infarto nel novembre del 1960. Mor\u00ec poco prima di vedere la nascita del figlio, chiamato John Clark, avvenuta il 20 marzo 1961. Venne sepolto nel Forest Lawn Memorial Park a Los Angeles, California, accanto alla terza moglie ed amore della sua vita, Carole Lombard.\nVita privata.\nDopo aver sposato nel 1924 l'attrice teatrale Josephine Dillon, e nel 1931 la socialite Ria Langham - entrambe pi\u00f9 per ragioni economiche e professionali - incontr\u00f2 e si innamor\u00f2 di quella che sar\u00e0 la donna della sua vita, l'attrice Carole Lombard, che sposer\u00e0 poi nel 1939.\nDeceduta Carole in un incidente aereo nel gennaio del 1942, Gable rimase solo e cadde in depressione per alcuni anni, risposandosi solo nel 1949 con Lady Sylvia Ashley, che - secondo molti - gli ricordava vagamente la defunta moglie. Divorziato da Silvia, si spos\u00f2 infine per la quinta ed ultima volta con Kay Spreckels - anch'ella bionda e dai tratti simili a quelli della Lombard - la quale dar\u00e0 alla luce suo figlio John Clark, che Gable per\u00f2 non vide mai nascere. John Clark, per\u00f2, non \u00e8 l'unico figlio avuto da Gable: dall'attrice Loretta Young, durante le riprese del film \"Il richiamo della foresta\", nel 1935 nacque una bambina illegittima, che divenne poi l'attrice Judy Lewis.\nNel 1933, fu iniziato alla Massoneria nella Loggia N.528 di Beverly Hills, di Rito scozzese antico ed accettato."}
{"id": "18413", "revid": "1370826", "url": "https://it.wikipedia.org/wiki?curid=18413", "title": "Lats lettone", "text": "Il lats lettone (in lettone: \"Lats\", plurale \"Lati\" e \"Latu\", codice valuta ISO 4217: LVL) \u00e8 stata la valuta ufficiale della Lettonia. La sua abbreviazione era \"Ls\". Ogni lats era diviso in 100 \"santims\" (in lettone: \"sant\u012bms\", plurale \"sant\u012bmi\"; dalla Lingua francese: \"centime\").\nIl lats \u00e8 stato introdotto per la prima volta nel 1922, rimpiazzando il Rublo lettone ad un cambio di 50 rubli = 1 lats. Nel 1940, la Lettonia \u00e8 stata incorporata nell'URSS e il lats \u00e8 stato rimpiazzato dal Rublo sovietico alla pari.\nIl lats \u00e8 stato reintrodotto nel 1993 dopo che la Lettonia ha riottenuto l'indipendenza, rimpiazzando il Rublo lettone ad un cambio di 1 lats = 200 rubli.\nLe monete avevano valori di 1, 2, 5, 10, 20 e 50 santims, 1 e 2 lats. Le banconote avevano valori di 5, 10, 20, 50, 100 e 500 lati. La Banca Centrale Lettone emetteva anche monete commemorative in oro e argento nei valori di 2, 10, 20, 100 lati.\nL'euro (\"eiro\" in lettone) ha sostituito il lats dal 1\u00ba gennaio 2014, con tasso di cambio irrevocabile a 0,702804 Lats. La valuta era entrata nell'AEC2 il 2 maggio 2005, ed aveva una banda di oscillazione rispetto alla sua parit\u00e0 centrale di 0,702804 LVL per Euro. Precedentemente era legato ad un paniere di valute basato sui Diritti Speciali di Prelievo (\"SDR\" in Inglese).\nIl lats lettone \u00e8 fuori corso dal 15 gennaio 2014."}
{"id": "18421", "revid": "37401", "url": "https://it.wikipedia.org/wiki?curid=18421", "title": "Anguilla", "text": ""}
{"id": "18422", "revid": "172", "url": "https://it.wikipedia.org/wiki?curid=18422", "title": "Ingegneria Elettronica", "text": ""}
{"id": "18423", "revid": "172", "url": "https://it.wikipedia.org/wiki?curid=18423", "title": "Ingegneria Biomedica", "text": ""}
{"id": "18426", "revid": "172", "url": "https://it.wikipedia.org/wiki?curid=18426", "title": "Ingegneria Chimica", "text": ""}
{"id": "18427", "revid": "172", "url": "https://it.wikipedia.org/wiki?curid=18427", "title": "Ingegneria dell'Automazione", "text": ""}
{"id": "18429", "revid": "287204", "url": "https://it.wikipedia.org/wiki?curid=18429", "title": "Legge di inerzia", "text": ""}
{"id": "18430", "revid": "287204", "url": "https://it.wikipedia.org/wiki?curid=18430", "title": "Riduzionismo", "text": "Il riduzionismo in generale sostiene che gli enti, le metodologie o i concetti di una scienza debbano essere ridotti a dei minimi comuni denominatori o a delle entit\u00e0 il pi\u00f9 elementari possibili.\nIl riduzionismo esiste in vari campi:"}
{"id": "18431", "revid": "287204", "url": "https://it.wikipedia.org/wiki?curid=18431", "title": "Eliminativismo", "text": "Leliminativismo rispetto a qualsiasi scienza sostiene che gli enti, le metodologie o i concetti di tale scienza debbano essere eliminati completamente su tutti i livelli (ontologico, epistemologico e\nconcettuale), e di fatto accettati e studiati solo da una scienza \"pi\u00f9 fondamentale\", eliminando per\u00f2 ogni previa ipotesi.\nSi potrebbe considerare una forma estrema di riduzionismo.\nIn particolare, l'eliminativismo nella filosofia della mente sostiene che:\nL'eliminativismo propone di eliminare il concetto tradizionale di mente, considerandola semplicemente un oggetto della fisica. Leggi che descrivono il funzionamento della mente non hanno alcuna caratteristica particolare che le renderebbe differenti da altre leggi fisiche, quindi la mente deve essere studiata come qualsiasi altro oggetto fisico. Assumendo che la mente si manifesti soprattutto in due aspetti, il comportamento ed il cervello, l'eliminativismo identifica la mente con questi aspetti negando completamente un'eventuale realt\u00e0 o causalit\u00e0 oltre o dietro questi fenomeni. Con ci\u00f2 di fatto si elimina ogni aspetto metafisico della mente.\nL'eliminativismo tenta in questo modo di superare il problema mente-corpo, considerando la mente come un concetto errato, concentrandosi solo sullo studio del cervello e negando qualsiasi forma di dualismo."}
{"id": "18435", "revid": "118897185", "url": "https://it.wikipedia.org/wiki?curid=18435", "title": "Dualismo", "text": "Il dualismo \u00e8 un termine usato per definire ogni dottrina che si riferisca in qualsiasi campo di indagine (filosofico, religioso, scientifico, metodologico ecc.) a due essenze o principi inconciliabili e che, come tale, si opponga al monismo. \nOrigine del termine.\nIl termine \u00e8 attestato per la prima volta nel 1700 da Thomas Hyde (1636\u00a0\u2013 1703) nella sua \"Historia religionis veterum persarum\" (1700), dove si descrivono l'antichissima religione persiana di Zoroastro e quella fondata da M\u0101n\u012b (215-277), predicatore e teologo nato nel regno dei Parti e vissuto nell'Impero sasanide, identificando in esse la costante lotta tra due principi, la Luce e le Tenebre, ossia il Bene e il Male, coevi, indipendenti e contrapposti, dal cui esito temporaneo dipende ogni aspetto dell'esistenza e della condotta umana.\nPierre Bayle (1647 \u2013 1706) nel suo \"Dizionario\", e Leibniz (1646\u00a0\u2013 1716) nella \"Teodicea\", fanno risalire a questi due principi anche l'origine materiale dell'universo mentre Christian Wolff (1679 - 1754) sar\u00e0 il primo a modificare i due principi cosmogonici in due entit\u00e0 metafisiche riprendendo il dualismo cartesiano di \u00absostanze materiali e sostanze spirituali\u00bb\nDualismo in filosofia.\nLa contrapposizione fra realt\u00e0 corporee e mondo delle idee \u00e8 caratteristica della filosofia platonica e neoplatonica ed ha la sua lontana origine nell'Orfismo. In Platone al dualismo metafisico (mondo sensibile/mondo delle idee) corrisponde nell\u2019uomo un dualismo antropologico come contrapposizione tra il corpo mortale e l\u2019anima immortale. \nAristotele, pur contrapponendo anima e corpo, introdusse il concetto di \"sostanza\", che permette di evitare un dualismo ontologico. Agli albori della filosofia moderna il teorico del dualismo per eccellenza fu Cartesio.\nIl dualismo metafisico d'origine cartesiana si trasforma in Kant (1724\u00a0\u2013 1804) nel dualismo critico del fenomeno e della cosa in s\u00e9, doppio successivamente rifiutato dalla speculazione ottocentesca idealistica che ridusse tutto ad un rigido monismo che per\u00f2 non resistette al riemergere del doppio nella filosofia successiva di Francis Herbert Bradley (1846\u00a0\u2013 1924) (apparenza e realt\u00e0), di Henri Bergson (intuizione e concetto), di William James (1842\u00a0\u2013 1910) (religione e scienza).\nA queste forme di dualismo in et\u00e0 contemporanea si sostituisce un dualismo metodologico utilizzato come strumento per la comprensione delle scienze fisiche e di quelle spirituali come avviene nel marxismo per il dualismo di sovrastruttura e struttura, evoluzione degli originari concetti di teoria e prassi, nella psicoanalisi con la scoperta del conscio condizionato dall'inconscio, nella logica con i meccanismi contrapposti della tautologia e verificazione empirica, nella linguistica con il dualismo di sincronia e diacronia, ed infine nello strutturalismo.\nIl dualismo di Heidegger.\nLa filosofia di Heidegger, per quanto ontologicamente non dualistica, presenta dal punto di vista esistenziale un dualismo tra \"autentico\" e \"inautentico\", tra \"esistenziale\" ed \"esistentivo\". L'autentico ed esistenziale \u00e8 ci\u00f2 che emerge nel rapporto dell'uomo con la \"aletheia\", la verit\u00e0 dis-velata dell'essere, mentre l'inautentico ed esistentivo concerne la banalit\u00e0 del quotidiano e del contingente. Si riproduce perci\u00f2 in Heidegger l'antico dualismo antropico tra il proiettarsi verso il fondamentale, il profondo, il nascosto, la vera \"essenza\" dell'essere, o invece verso l'inessenziale e l'apparente. Ci\u00f2, per quanto gi\u00e0 posto in \"Essere e tempo\" si radicalizza nel \"secondo\" Heidegger, quando il filosofo opera la \"Kehre\" (la \"svolta\") in senso mistico del suo filosofare.\nIl dualismo mente-corpo.\nNella filosofia contemporanea, in particolare nell'ambito della filosofia analitica anglo-americana, il dualismo pi\u00f9 dibattuto \u00e8 quello concernente il rapporto mente-corpo (o mente-cervello). Si tratta quindi di una concezione metafisica che, contrapposta al monismo, sostiene che la realt\u00e0 \u00e8 costituita da due sostanze fondamentali, ontologicamente separate ed incapaci di interagire causalmente l'una con l'altra. Per questo motivo, esso si oppone al monismo per il quale, al contrario, la realt\u00e0 \u00e8 costituita da un'unica sostanza.\nDiverse concezioni in qualche modo dualiste della filosofia della mente sono l'interazionismo, il monismo neutrale, il Parallelismo e l'epifenomenismo.\nDualismo epistemologico.\nIl dualismo epistemologico \u00e8 una posizione teorica che pu\u00f2 essere in contrasto con il dualismo ontologico: non necessariamente la realt\u00e0 \u00e8 composta da due essenze di tipo diverso, ma il processo conoscitivo non pu\u00f2 coglierla come fenomeno unitario. In certi casi (per es. in Afrikan \u0160pir) il dualismo epistemologico diventa ontologico, trasformandosi cos\u00ec in un dualismo radicale.\nIn filosofia della mente, con dualismo epistemologico si intende il considerare mente e cervello come coincidenti dal punto di vista ontologico, ma necessariamente separati nel processo conoscitivo: secondo tale approccio non \u00e8 possibile descrivere i processi mentali in termini neurobiologici.\nDualismo nella religione.\nLo storico delle religioni Ioan Petru Culianu rileva che tra gli studiosi non \u00e8 stato raggiunto alcun accordo sulla definizione precisa del dualismo, e lo stesso termine \u00e8 applicato indifferentemente\u00a0 a Platone, al cristianesimo, a Cartesio e alla religione manichea o mandea ecc. Un approccio (che egli non condivide) ha cercato delle invarianti, ossia degli elementi comuni, teorici e pratici, che ricorrono, bench\u00e9 non tutti necessariamente insieme, nei movimenti dualisti:\nDualismo iranico.\nVarie religioni, specie iraniche, presentono aspetti dualisti.\nLo Zoroastrismo o \"Mazdaismo Zoroastriano\", fondato da Zoroastro (IX-VIII secolo a.C.) \u00e8 ancora presente in Iran. Viene adorato Ahura Mazd\u0101 che \u00e8 il Creatore, completamente buono mentre l'antitesi \u00e8 increata ed assoluta.\nLo Zervanismo, un ramo dello Zoroastrismo, noto dal IV secolo a.C. e ora estinto, prevede una divinit\u00e0 Zurvan che \u00e8 il primo principio creatore. Ahura Mazd\u0101 ( \"Ohrmuzd\" in medio persiano) \u00e8 sottoposto a Zurvan e ha come antitesi il fratello gemello Angra Mainyu (\"Ahriman\" in mediopersiano)\nIl Mandeismo, religione anch'essa monoteista ma con una visione accentuatamente dualista, sopravvive in Iraq e nella diaspora. \nHanno il culto dei Profeti Adamo, Abele, Seth, Enoch, No\u00e8, Sem, Aram e specialmente di Giovanni il Battista e di un Ges\u00f9 spirituale, di chiara ispirazione docetista, e battezzato da Giovanni. Rappresentano un antico (III secolo d.C.) movimento gnostico di origine cristiano-giudaica con influenze dualistiche iraniche piuttosto oscure.\nEd infine il Manicheismo, fondato da Mani nel III secolo d.C., ebbe rapido successo dall'Europa Occidentale alla Persia, ma sub\u00ec presto dure persecuzioni. \u00c8 sopravvissuto per dieci secoli in Asia Centrale e Cina.\nIl dualismo teologico della religione universale manichea spiegava la compresenza di ordine e caos, bene e male nell'universo, a partire dal conflitto tra il Dio di luce (\"Ohrmuzd\") e l'emissario delle tenebre (\"Ahriman\"), pur prevedendo, in quanto religione di salvezza, separazione finale delle tenebre dalla luce.\nReligione universale, sintesi di Zoroastrismo, Buddismo ed elementi di cristianesimo. Probabilmente l'influenza del Cristianesimo su Mani deriva della Chiesa di Marcione oltre che dalla scuola gnostica di Bardesane.\nDualismo gnostico.\nLo gnosticismo, di incerta origine, si afferma tra il I e il II secolo d.C. Vi erano varie scuole (Basilide, Carpocrate, Valentino...) che professavano dottrine non coincidenti tra loro. Elemento comune era il forte dualismo tra il mondo spirituale e il mondo materiale. Il mondo superiore, il Pleroma, \u00e8 composto da una serie di principi/divinit\u00e0, gli Eoni, il principale dei quale \u00e8 il Padre inconoscibile (a volte chiamato Abraxas). A causa di un errore primordiale, provocato un Eone fuoriuscito dal Pleroma di nome Sophia, fu generato il Demiurgo, divinit\u00e0 decaduta e ignorante. L'universo fisico \u00e8 stato creato non da una divinit\u00e0 benevola, ma appunto dal Demiurgo (spesso chiamato Yaldabaoth), identificato con il Dio dell'Antico testamento, che lo governa tramite suoi luogotenenti, gli Arconti. L'uomo si trova cos\u00ec come prigioniero nel mondo e nel proprio corpo; contiene per\u00f2 una scintilla divina e, tramite la conoscenza e il ricordo della propria origine, pu\u00f2 aspirare alla liberazione. Lo gnosticismo fu considerato un'eresia e combattuto dai Padri della Chiesa (es. Ireneo, Ippolito...)\nDualismo nel cristianesimo.\nSin dalle origini, secondo i Padri della Chiesa, vedi le elencazioni/confutazioni delle eresie di Ireneo di Lione, Epifanio di Salamina, Sant'Agostino, \u00e8 presente un corrente gnostica e dualista e spesso docetista nell'ambito del Cristianesimo. \nUna corrente che vede nella contrapposizione di due entit\u00e0, una negativa e l'altra positiva, la spiegazione del male nel mondo, cos\u00ec come la dualit\u00e0 tra anima e corpo.\nCerdone \u00e8 forse il primo esempio ma la figura pi\u00f9 rilevante \u00e8 quella di Marcione con la sua lettura originale della teologia di San Paolo al quale \u00e8 riferibile la cosiddetta antropologia tripartita.\nLe tracce della religione di Marcione, con variazioni non sempre ben individuabili, proseguono attraverso i Pauliciani e i Tondrachiani in Anatolia, i Bogomili nel Balcani ed i Catari nell'Europa Occidentale (vedi Manichei medievali).\nTra le variazioni avvenute nel tempo ricordiamo che per Marcione l'entit\u00e0 negativa \u00e8 il Dio Creatore del Vecchio Testamento e della Legge Mosaica mentre per i dualisti medievali \u00e8 Satana.\nDualismo in letteratura.\nNon \u00e8 privo di interesse che uno scrittore come Robert Louis Stevenson (1850-1894) ci introduca al dualismo interiore dello sdoppiamento della personalit\u00e0 nel romanzo \"Lo strano caso del Dottor Jekill e di Mister Hyde\". L'ironia del romanziere sta nel presentare come un rispettabile dottore un tale il cui nome franco-inglese (Je-kill= io ammazzo) proclama ad alta voce essere un criminale spietato, mentre Hyde, cognome dello studioso settecentesco di storia delle religioni, inventore del termine dualismo, nel romanzo diventa l'incarnazione del male. Ma anche con questo capovolgimento Stevenson voleva forse invitare a non dimenticare il sempre possibile dualismo tra apparenza ed essenza su cui aveva richiamato l'attenzione dei moderni Erasmo da Rotterdam con i suoi \"Sileni di Alcibiade\". Anche il pi\u00f9 tranquillo e pacifico studioso di storia delle religioni, anche un rispettabile Mister Thomas Hyde potrebbe sempre nascondere in s\u00e9 - \"to hide\" vuol dire, appunto, \"nascondere\"- un potenziale 'serial killer'.\nDualismo in fisica.\nNel corso del Novecento, i progressi nello studio delle particelle subatomiche hanno evidenziato le due possibili forme in cui \u00e8 possibile rappresentare elettroni ed altre particelle elementari. Si tratta del dualismo onda-particella, che evidenzia come non sia possibile ridurre l'essenza delle cose ad unico stato fisico. \nIl principio di complementarit\u00e0 sbroglia questa concezione dualistica quando afferma che il duplice aspetto, corpuscolare e ondulatorio, dei fenomeni che avvengono a livello atomico e subatomico, definito dualismo onda-particella, non pu\u00f2 essere osservato contemporaneamente durante lo stesso esperimento. Perci\u00f2 i due stati non possono logicamente coesistere nello stesso problema fisico: o la particella assume un comportamento ondulatorio (dettato da leggi matematiche e svincolato dai possibili risvolti nell'ambito spazio-temporale) oppure si interagisce con essa, identificandola come un corpuscolo: in questo modo \u00e8 possibile conoscere il comportamento della particella nello spazio tempo ma con il presupposto dettato dal principio di indeterminazione di Heisenberg che stabilisce i limiti nella conoscenza, o determinazione, dei valori che grandezze fisiche \"coniugate\" assumono contemporaneamente in un sistema fisico."}
{"id": "18437", "revid": "125244094", "url": "https://it.wikipedia.org/wiki?curid=18437", "title": "Internet Archive", "text": "Internet Archive \u00e8 una biblioteca digitale \"non profit\" che ha lo scopo dichiarato di consentire un \"accesso universale alla conoscenza\". Essa offre uno spazio digitale permanente per l'accesso a vari tipi di risorse: ad esempio, siti web, audio, immagini in movimento (video) e libri. Internet Archive fu fondata da Brewster Kahle nel 1996 e fa parte della IIPC (International Internet Preservation Consortium). In aggiunta alla sua funzione primaria di archiviazione, Internet Archive \u00e8 un'organizzazione che si batte per una Internet libera ed aperta ed \u00e8 un'associazione \"non profit\" riconosciuta ufficialmente negli Stati Uniti d'America.\nGli uffici amministrativi hanno sede a San Francisco mentre i centri elaborazione dati sono collocati a San Francisco, a Redwood City e a Mountain View, in California. La pi\u00f9 massiccia raccolta digitale della biblioteca \u00e8 l'archivio web, una sorta di collezione di \"fermi immagine\" del World Wide Web catalogati secondo la data di acquisizione. Per assicurare la stabilit\u00e0 e la sicurezza dei dati archiviati, l'intera collezione ha un \"mirror\" nei server della Bibliotheca Alexandrina ad Alessandria d'Egitto. L'archivio permette al pubblico il caricamento e lo scaricamento di materiale digitale da e verso i suoi server a costo zero.\nEsso inoltre permette l'accesso a uno dei pi\u00f9 vasti progetti di archiviazione digitale di libri esistente, \u00e8 parte dell'American Library Association ed \u00e8 ufficialmente riconosciuta dallo stato della California come biblioteca pubblica. La societ\u00e0 conta 200 dipendenti, molti dei quali impegnati nella scansione di volumi cartacei presso i centri specializzati. L'ufficio principale di San Francisco conta trenta dipendenti. Internet Archive ha un budget annuale di circa 10 milioni di dollari, derivanti in massima parte da una variet\u00e0 di fonti: i profitti dei servizi riguardanti il \"web crawling\", collaborazioni varie, sovvenzioni, donazioni, e la Kahle-Austin Foundation.\nSecondo il sito web di Internet Archive \"molte societ\u00e0 danno importanza alla conservazione di manufatti riguardanti la loro eredit\u00e0 culturale. Senza questi manufatti la civilt\u00e0 non ha memoria e non ha modo di imparare dai propri successi e dai propri fallimenti. La nostra cultura ora produce sempre pi\u00f9 prodotti in forma digitale. La missione di Internet Archive \u00e8 di aiutare a conservare questi manufatti e creare una biblioteca digitale su Internet per ricercatori, storici e studiosi\".\nStoria.\nBrewster Kahle fond\u00f2 Internet Archive nel 1996, nello stesso periodo in cui fond\u00f2 la societ\u00e0 Alexa Internet, compagnia impegnata in servizi di \"web crawling\". Internet Archive ha iniziato ad archiviare il World Wide Web dal 1996, ma la collezione non fu accessibile fino al 2001, quando fu sviluppata la Wayback Machine. Nel 1999, Internet Archive si espanse aggiungendo altre raccolte tra cui il Prelinger Archive. L'Internet Archive comprende attualmente, tra l'altro, testi, audio, immagini in movimento e software. Ospita una serie di altri progetti tra cui un archivio di immagini della NASA, il servizio di indicizzazione Archive-It e Open Library, un catalogo di volumi editabile tramite un software simile a un wiki.\nIl 25 marzo 2020, a seguito della pandemia di COVID-19, L'internet Archive ha lanciato la National Emergency Library, un'iniziativa che consente l'accesso gratuito in modalit\u00e0 testo integrale all'intera collezione digitale che conta pi\u00f9 di 1 milione di titoli a catalogo.\nProgetti.\nWayback Machine.\nWayback Machine \u00e8 l'interfaccia web utilizzata da Internet Archive per l'estrapolazione dagli archivi dei dati riguardanti siti web. I siti archiviati rappresentano una sorta di \"fermi immagine\" raccolti al momento dell'acquisizione delle pagine tramite il software di indicizzazione di Internet Archive. Il nome \"Wayback Machine\" deriva dal termine \"WABAC Machine\" utilizzato in una delle storie della serie animata \"Rocky e Bullwinkle\". Il servizio, grazie allo \"spider\" di Alexa, memorizza nel tempo i cambiamenti e le evoluzioni dei diversi siti web. Per i siti minori non ha un frequente \"caching\", ovvero le pagine vengono memorizzate solo raramente.\nSi rivela un servizio utile nei seguenti casi:\nIl servizio permette di accedere a versioni archiviate di pagine web del passato, una sorta di \"archivio tridimensionale\" secondo le parole di Internet Archive. Milioni di siti web con i rispettivi dati (immagini, testo, documenti collegati, ecc.) sono archiviati in un gigantesco \"database\". Non tutti i siti web sono disponibili a causa della scelta di molti proprietari di siti di escludere i loro siti dall'indicizzazione. Come per tutti i siti basati su dati provenienti da \"web crawler\", inoltre, mancano vaste aree del web per una serie di ragioni tecniche. Diverse problematiche legali riguardanti l'archiviazione e la copertura o meno di siti sono state infine riscontrate negli anni, sebbene queste non siano il risultato di azioni deliberate.\nL'uso del termine \"Wayback Machine\" nel contesto di Internet Archive \u00e8 diventato cos\u00ec comune che \"Wayback Machine\" e \"Internet Archive\" sono divenuti quasi sinonimi nella cultura di massa; ad esempio, nella serie televisiva ' (nell'episodio \"Legacy\", andato in onda per la prima volta il 3 agosto 2008, intitolato ' nella controparte in italiano), uno dei protagonisti dell'episodio utilizza la \"Wayback Machine\" per scovare la copia archiviata di un sito web. Le \"istantanee\" dei siti archiviate durante i vari passaggi del \"crawler\" diventano accessibili pubblicamente di solito dopo 6-18 mesi.\nEsempi di siti web archiviati da Internet Archive e visualizzati attraverso la Wayback Machine:\nInternet Archive utilizza il protocollo Robots Exclusion Standard (attraverso il file robots.txt) per l'esclusione volontaria dei siti dal proprio database. Internet Archive rispetta le direttive del file robots.txt facendo in modo che i suoi bot non indicizzino le pagine. Per questo motivo, Internet Archive ha reso indisponibili un certo numero di siti web che sono del tutto inaccessibili attraverso la Wayback Machine. In caso di siti bloccati, viene archiviato il solo file robots.txt.\nL'Internet Archive applica le regole robots.txt con effetto retroattivo: se un sito blocca lo \"spider\" di Internet Archive attraverso il file robots.txt, allora diventano non disponibili tutte le pagine gi\u00e0 archiviate dal dominio. Inoltre, lo stesso comportamento \u00e8 riservato a tutti i siti web che ne fanno esplicita richiesta: per questo, ogni volta che il proprietario di un sito ne chiede l'esclusione dall'indice, si acconsente alla richiesta, non essendo \"Internet Archive [...] interessato a preservare o offrire l'accesso a siti Web o ad altri documenti su Internet di propriet\u00e0 di persone che non vogliono i loro materiali nella nostra collezione\".\nAd esempio, l'indirizzo \"https://web.archive.org/*/https://www.ubuntu-it.org\", mostra le copie consultabili della pagina \nOpen Library.\nOpen Library, fra i cui fondatori si annovera anche l'attivista digitale Aaron Swartz \u00e8 una biblioteca digitale nata con lo scopo di raccogliere schede per ogni libro mai pubblicato e di catalogarle in un unico database; una sorta di versione \"open source\" di WorldCat, nata in contrapposizione al progetto di digitalizzazione Google Books (in italiano, Google Libri). Il progetto nasce nel 2007 e include alcuni milioni di schede catalografiche e libri digitalizzati nel pubblico dominio interamente accessibili e scaricabili. \nOpen Library \u00e8 un progetto che si basa su software libero e \"open source\", il codice sorgente \u00e8 interamente accessibile dal sito di riferimento.\nA partire da giugno 2010 Open Library offre anche un servizio di prestito di \"ebook\" svolto in collaborazione col distributore di contenuti digitali statunitense OverDrive e con biblioteche americane\nArchive-It.\nSviluppato nel 2006, Archive-It \u00e8 un servizio che permette a istituzioni ed entit\u00e0 individuali di costruire e preservare collezione di materiale digitale. Attraverso un'applicazione web, i sottoscrittori del servizio possono raccogliere, catalogare, indicizzare e, nel corso di 24 ore, accedere interamente all'archivio. Le collezioni sono ospitate su server di Internet Archive e accessibili al pubblico tramite ricerche \"full-text\". Tutto il materiale digitale \u00e8 conservato in duplice copia (una primaria e una di \"back up\"), viene periodicamente indicizzato nell'archivio generale di Internet Archive e una copia dei dati pu\u00f2 essere mandata ai sottoscrittori su richiesta. Al 2009 Archive-It conta 125 istituzioni \"partner\" in 42 stati americani e in 11 nazioni per un totale di 1,5 miliardi di URL e 963 collezioni pubbliche. Le istituzioni che hanno sottoscritto il servizio Archive-It sono in larga parte biblioteche universitarie e di \"college\", archivi di stato, istituzioni federali, musei e organizzazioni culturali, tra cui la Electronic Literature Organization, l'Archivio di Stato della Carolina del Nord, il Texas State Library and Archives Commission, la Stanford University, la National Library of Australia, il Research Libraries Group (RLG), e molti altri.\nNASA Images.\nIl progetto NASA Images fu creato grazie ad uno Space Act Agreement tra Internet Archive e la NASA per rendere accessibili al pubblico gli archivi delle immagini, dei video e degli audio prodotti dall'agenzia nel corso degli anni attraverso un singolo archivio interamente indicizzato e fruibile tramite ricerche. Il sito web fu lanciato nel luglio del 2008 ed \u00e8 arrivato a contenere oltre file.\nCollezioni di risorse multimediali.\nOltre agli archivi web, Internet Archive mantiene grosse collezioni di risorse multimediali digitali riconosciute, da chi le ha caricate sul sito, nel pubblico dominio negli Stati Uniti o distribuiti con una licenza che ne rende possibile la redistribuzione libera, come ad esempio le licenze Creative Commons. Le risorse sono classificate a seconda del tipo di media (immagini in movimento, audio, testo) e in altre sotto-classificazioni secondo vari criteri.\nCollezione di immagini in movimento.\nLa collezione di immagini in movimento (\"Moving Image Collection\") di Internet Archive comprende: cinegiornali; cartoni animati classici; propagande di guerra; il Prelinger Archive, un archivio speciale che contiene materiale considerato \"effimero\" come film sponsorizzati da aziende e organizzazioni, film didattici e filmati amatoriali, pubblicit\u00e0 e altro materiale i cui diritti d'autore sono scaduti. Le collezioni di risorse digitali sono molte e variano per argomento e fonte di reperimento; la collezione di \"brickfilm\", ad esempio, contiene numerosi film girati in \"stop-motion\" con mattoncini Lego; un'altra collezione riguarda le elezioni presidenziali USA del 2004 e la relativa campagna elettorale. La collezione \"Independent News\" comprende una serie di raccolte tra cui quella del concorso del 2001 \"Internet Archive's World At War\", per il quale i concorrenti crearono cortometraggi per dimostrare l'importanza dell'accesso alle informazioni e alla storia. L'archivio riguardante l'attacco alle Torri gemelle dell'11 settembre 2001 contiene materiale d'archivio prodotto dai principali \"network\" televisivi mondiali sull'evento e andato in onda in diretta quel giorno.\nFilm.\nNelle collezioni di immagini in movimento sono presenti anche versioni originali di celebri film, tra cui:\nCollezione audio.\nLa collezione audio comprende musica, audiolibri, notiziari, vecchie trasmissioni radio e una grande variet\u00e0 di altri file audio. La collezione \"Live Music Archive\" comprende oltre registrazioni di concerti di artisti indipendenti e artisti affermati ed ensemble musicali che adottano norme permissive sulla registrazione dei loro concerti, come i Grateful Dead, e gli Smashing Pumpkins.\nCollezione di testi.\nLa collezione comprende testi di libri digitalizzati da varie biblioteche di tutto il mondo cos\u00ec come molte collezioni speciali. Internet Archive dispone di 23 centri di scansione in cinque paesi, per una digitalizzazione di circa libri al giorno, finanziata da biblioteche e fondazioni. Nel novembre 2008, quando c'erano circa 1 milione di testi, l'intera collezione occupava circa 0,5 petabyte, Incluse immagini raw, file PDF, OCR e dati grezzi.\nTra il 2006 e il 2008 Microsoft Corporation instaura un rapporto di collaborazione con Internet Archive attraverso il suo progetto Live Search Books, con la scansione pi\u00f9 di libri che sono stati aggiunti alla raccolta, nonch\u00e9 con il sostegno finanziario e con le attrezzature di scansione. Il 23 maggio 2008 Microsoft annunci\u00f2 che avrebbe posto fine al progetto Live Book Search e alla scansione di nuovi libri. Microsoft ha reso i libri digitalizzati disponibili senza restrizioni contrattuali e ha donato la sua attrezzatura di scansione al suo ex \"partner\".\nNell'ottobre del 2007 gli utenti di Internet Archive hanno iniziato il caricamento di libri di dominio pubblico da Google Libri. Dal mese di gennaio 2010 sono stati raccolti libri digitalizzati da Google, che rappresentano oltre la met\u00e0 dei libri del totale disponibile su archive.org. I libri sono identici alle copie trovate su Google, e sono disponibili per un uso illimitato e per il \"downloading\", come tutti i materiali Internet Archive.\nInternet Archive \u00e8 un membro della Open Book Alliance, organizzazione che \u00e8 stata tra le pi\u00f9 critiche nei confronti dell'accordo tra l'associazione degli editori americani e Google per la digitalizzazione di libri.\nNel 2016, anche seguito dello scandalo delle elezioni presidenziali, l'Internet Archive avvi\u00f2 una collaborazione con le versioni di Wikipedia in molteplici lingue, elaborando un programma per la sostituzione automatica dei link non funzionanti nei template di citazione. In loro sostituzione, l'Internet Archive Bot inserisce l'URL della copia digitale delle fonte presente nell'Internet Archive, con un'anteprima di due pagine per contestualizzare la citazione."}
{"id": "18438", "revid": "56620", "url": "https://it.wikipedia.org/wiki?curid=18438", "title": "Interazionismo", "text": "L'interazionismo deriva dal dualismo, proponendo una soluzione per i molti problemi di questa posizione. Il dualismo sostiene che esistano due sostanze fondamentali che non possono interagire causalmente l'una con l'altra.\nNella filosofia della mente il dualismo pone il problema mente-corpo: se mente e corpo sono completamente separati e non possono interagire, come possiamo spiegare la gran moltitudine dei fenomeni di cui abbiamo esperienza nella vita di tutti i giorni? \nEsempi:\nNonostante ci\u00f2 anche nell'esperienza quotidiana si vede una grande differenza tra fenomeni fisici e fenomeni psichici, ad esempio l'intenzionalit\u00e0 o la differenza tra leggi causali e leggi associative.\nL'interazionismo propone di superare questi problemi spiegando come e dove sia possibile che mente e corpo interagiscano. L'interazionismo concorda con il dualismo che vi siano due sostanze fondamentali, ma ammette un certo grado di influenza dell'uno sull'altro. \nQuesto d\u00e0 origine ad un secondo problema, quello della causazione mentale. Assumendo che nell'universo regni la causalit\u00e0 fisica di materia in movimento, come si pu\u00f2 ammettere una causalit\u00e0 immateriale e non sottoposta alle leggi della fisica?\nSubito dopo Cartesio vi furono molti filosofi che tentarono di superare i problemi posti dal suo dualismo. Alcuni andarono in direzione dell'occasionalismo, altri tentarono varie forme di interazionismo.\nFondamentale, soprattutto per la filosofia della mente e dell'azione di matrice anglosassone, il concetto di monismo anomalo introdotto dal filosofo americano Donald Davidson.\nDualismo oggi.\nAl giorno d'oggi il dualismo pone ancora molti problemi. Molte propriet\u00e0 della mente non sembrano essere spiegabili in termini neurologici, quindi si deve ancora supporre, come faceva Cartesio, che la mente necessiti di un trattamento speciale. Anche se nelle scienze cognitive pochi credono ad un dualismo radicale come quello originario di Cartesio, si riconosce che il problema mente-corpo sia un problema serio, esemplificato da fenomeni quali l'intenzionalit\u00e0 e le difficolt\u00e0 incontrate nell'intelligenza artificiale. Di conseguenza si sono sviluppate molte posizioni nella filosofia della mente per risolvere questo problema, spesso di carattere riduzionista.\nUno degli esempi contemporanei pi\u00f9 celebri del carattere interazionista \u00e8 l'opera \"The Self and its Brain\" (trad. it. \"L'Io e il suo cervello\") del filosofo Karl Popper e del neurologo John Eccles."}
{"id": "18439", "revid": "964734", "url": "https://it.wikipedia.org/wiki?curid=18439", "title": "Molucche", "text": "Le Molucche (in indonesiano \"Maluku\") sono un gruppo di isole dell'Indonesia, parte del pi\u00f9 vasto arcipelago malese e bagnate dall'oceano Pacifico. L'arcipelago, che consiste in un migliaio di isole sparse tra il Mar di Banda e il Mare delle Molucche, \u00e8 delimitato a ovest dalla grande isola di Celebes, a nordovest dall'arcipelago delle Filippine, a est dalla Nuova Guinea, a sud dall'Australia e a sudovest dall'isola di Timor.\nLe isole Molucche si trovano tra il 3\u00ba parallelo di latitudine nord e il 9\u00b0 di latitudine sud e tra il 124\u00ba e il 135\u00ba meridiano di longitudine est. Sono situate sulla placca continentale australiana e la loro superficie \u00e8 di circa , dei quali solo il 10% costituito da terraferma. La maggior parte delle isole sono montagnose, alcune con vulcani in attivit\u00e0, e godono di un clima umido. La vegetazione delle piccole e strette isole, attorniate dal mare, \u00e8 molto lussureggiante; include foreste tropicali, sago, riso, noce moscata, chiodi di garofano e altre variet\u00e0. Il capoluogo \u00e8 Ambon situata a sud di Seram, l'isola pi\u00f9 grande dell'arcipelago.\nL'importanza storica delle Molucche, che in passato erano note come \"isole delle spezie\", deriva dall'intenso commercio di prodotti ed essenze coloniali sviluppato nei secoli da parte dei commercianti arabi, indiani, cinesi ed europei; solo in questi luoghi infatti era possibile trovare prodotti come i chiodi di garofano, la noce moscata o il macis, prodotti e commerci che contribuirono ad attirare l'interesse di tutte le potenze coloniali europee che tentarono diverse volte di colonizzare l'Indonesia. Questo genere di spezie, infatti, veniva messo dagli europei sullo stesso piano dell'oro e venivano utilizzate nei modi pi\u00f9 disparati: conservare e aromatizzare le carni, preparare lozioni per alleviare i dolori causati dalla gotta e dai reumatismi e per preparare diversi tipi di profumi.\nStoria.\nI melanesiani furono per centinaia di anni navigatori e commercianti. La pi\u00f9 antica prova archeologica di occupazione umana della regione risale a circa anni fa, ma prove di ancora pi\u00f9 antiche sistemazioni in Australia possono significare che le Molucche ebbero visitatori molto prima di tale periodo. L'evidenza di crescenti relazioni commerciali a lunga distanza e di frequenti occupazioni delle isole, risalgono a circa / anni pi\u00f9 tardi. Perle di onice e pezzi di incisioni su argento usate come moneta sul continente indiano intorno al 200 a.C. sono state dissotterrate da alcune di queste isole. In aggiunta, i dialetti locali usano derivazioni delle parole malesi, in contrasto ai termini usati nella pi\u00f9 vasta societ\u00e0 melanesiana, che ha radici etimologiche in Cina, una conseguenza del commercio regionale con questa nazione che si svilupp\u00f2 intorno agli anni 500 e 600.\nSebbene ci fossero culture diverse presenti su gruppi dispersi di isole, si ipotizza che la popolazione formasse una societ\u00e0 cosmopolita, nella quale commercianti di altre regioni si insediavano in colonie, o in enclavi, per condurre il commercio di spezie. Commercianti arabi e cinesi frequentemente passarono o vissero in questa regione.\nNel 1513 i portoghesi, al comando di Jorge de Albuquerque approdarono sull'Isola Ambon, la cui produzione era molto richiesta. In breve costruirono un forte e ottennero il controllo dell'isola stessa, delle Isole Uliasser e delle Isole Banda. Gli spagnoli invece ottennero il controllo di Ternate e Tidore. Queste occupazioni diffusero velocemente il credo romano cattolico tra le popolazioni native di Ambon, ma, nonostante quest'azione, la maggior parte della regione rimase musulmana.\nDopo l'arrivo dei portoghesi, il sultano di Ternate si alle\u00f2 con loro e nel 1522 richiese e ottenne la costruzione di una fortezza portoghese nell'isola. La prima pietra della fortezza fu posta il 24 giugno 1522, festa di San Giovanni Battista, e per questo motivo la fortezza fu chiamata \"S\u00e3o Jo\u00e3o Baptista de Ternate\". Il re di Tidore, da sempre rivale di quello di Ternate, fu messo in una posizione d'inferiorit\u00e0, che cerc\u00f2 di bilanciare alleandosi con gli spagnoli all'arrivo delle navi della spedizione di Magellano. Gli spagnoli stabilirono un'alleanza con i re Tidore e Jailolo e truppe spagnole rimasero nell'isola di Tidore negli anni 1527-1534 e 1544-1545.\nGli olandesi arrivarono nel 1599 e denunciarono il malcontento degli aborigeni verso i portoghesi a causa della monopolizzazione del commercio tradizionale. Dopo aver ottenuto aiuto dagli abitanti di Ambon, gli olandesi costruirono un forte a Hitu Larna, i portoghesi quindi iniziarono una campagna punitiva contro gli abitanti, che richiedevano l'aiuto olandese. Nel 1605 Frederick de Houtman divenne il primo governante olandese dell'isola.\nLa compagnia delle Indie dell'Est Olandesi dovette superare tre ostacoli per sviluppare il proprio commercio: i portoghesi, il controllo sulle popolazioni aborigene e i britannici. Ancora una volta il contrabbando sarebbe stato l'unica alternativa al monopolio europeo. Tra gli altri eventi del XVII secolo, i bandanesi tentarono di avviare un commercio indipendente con i britannici. La risposta della Compagnia delle Indie fu quella di decimare la popolazione nativa delle Isola Banda, far fuggire i sopravvissuti su altre isole e installare il lavoro schiavistico.\nAnche se altre etnie ripopolarono le Isole Banda, il resto delle Molucche rimase a disagio con il controllo straniero e anche dopo che i portoghesi stabilirono una nuova stazione commerciale a Macassar, ci furono rivolte di nativi nel 1636 e nel 1646. Sotto il controllo della Compagnia, le Molucche settentrionali vennero amministrate dalla residenza olandese di Ternate, mentre quelle meridionali da \"Amboyna\" (Ambon).\nDurante l'occupazione giapponese nel corso della seconda guerra mondiale, i moluccani fuggirono sulle montagne e diedero il via a una campagna di resistenza nota come Brigata Moluccana Meridionale. Dopo la fine della guerra i capi politici delle isole condussero con successo delle trattative per l'indipendenza con gli olandesi. Complicati dalle richieste indonesiane, gli Accordi della Conferenza della tavola Rotonda vennero firmati nel 1949, trasferendo le Molucche all'Indonesia, con meccanismi che permettevano alle isole di scegliere se farne parte o meno. Gli accordi garantivano ai molucchesi il diritto di determinare la loro sovranit\u00e0 ultima. L'effimera repubblica delle Molucche ebbe vita breve.\nGeografia.\nMorfologia.\nInsieme con l'isola di Sulawesi, le Molucche occupano quella parte instabile e tormentata della superficie terrestre compresa tra gli stabili altipiani sottomarini della Sonda e di Sahul e gli oceani Pacifico e Indiano. Morfologicamente si distinguono:\nLe formazioni coralligene sono numerosissime e bene sviluppate e formano scogliere coralline costiere, barriere e atolli. Nei mari esistono numerosi bacini profondi: il mare di Banda, per es., ne conta tre che scendono rispettivamente a 7\u00a0410 m, 5\u00a0267 m e 5\u00a0120 m. Le pi\u00f9 alte montagne delle Molucche raggiungono l'altezza di 3\u00a0010 m a Ceram, di 2\u00a0050 a Buru e di 1\u00a0038 m ad Amboina; i vulcani di Halmahera, di Ternate e di Tidore si spingono a 1\u00a0500 m; il cono pi\u00f9 recente del vulcano di Banda \u00e8 alto 658 m.\nLe isole meridionali (Tanimbar, Kai, Aru) hanno il clima di tipo secco di Kupang; le altre hanno il clima di tipo piovoso di Amboina.\nEconomia.\nOggi le spezie non hanno pi\u00f9 il valore economico di una volta e l'economia locale si \u00e8 rivolta verso la pesca, l'industria di legname e mineraria (amianto, stagno), e l'agricoltura. Si coltivano principalmente patate dolci, caff\u00e8, sag\u00f9 e granoturco, copra e frutta.\nIl turismo, seppur agevolato da paesaggi di notevole bellezza, non riesce ancora a prendere piede.\nPopolazione.\nSebbene originariamente melanesiana la popolazione di molte isole, specialmente quella delle Isole Banda, fu decimata nel XVII secolo. Un secondo afflusso di immigranti malesi inizi\u00f2 agli albori del XX secolo sotto la dominazione olandese e continu\u00f2 durante tutta l'epoca indonesiana.\nOltre alla Bahasa Indonesia, che \u00e8 la lingua ufficiale, si parlano circa 200 diversi dialetti, e le religioni pi\u00f9 diffuse sono quella cristiana e quella musulmana, seppur affiancate da riti magici e superstiziosi risalenti alle vecchie tradizioni locali.\nSituazione politica.\nPoliticamente, le Molucche furono un'unica provincia indonesiana dal 1950 al 1999. Nel 1999 la reggenza di Maluku fu divisa per formare una provincia separata. Le isole ora sono divise in due province: \"Maluku\" e \"Nord Maluku\". In anni recenti queste isole sono state teatro di conflitti etnici tra cristiani e musulmani.\nDal 1999 sono arrivati nelle Molucche circa 2\u00a0000 coloni musulmani provenienti da svariate zone dell'Indonesia. Tra questi sembra ci fossero moltissimi militanti con addestramenti paramilitari e la cosa ha dato inizio a una serie di scontri che, secondo le associazioni di difesa dei diritti umani, hanno portato alla morte di migliaia di esseri umani. Sebbene nel febbraio 2002, alcuni delegati cristiani e musulmani abbiano firmato un trattato di pace, ci sono tutt'oggi piccoli focolai che rischiano di compromettere il fragile accordo. Comunque il dialogo non \u00e8 cessato e recentemente si stanno cercando soluzioni per porre termine alla guerra civile."}
{"id": "18440", "revid": "869733", "url": "https://it.wikipedia.org/wiki?curid=18440", "title": "HTTPS", "text": "In telecomunicazioni e informatica l'HyperText Transfer Protocol over Secure Socket Layer (HTTPS), (anche noto come HTTP over TLS, HTTP over SSL e HTTP Secure) \u00e8 un protocollo per la comunicazione sicura attraverso una rete di computer utilizzato su Internet. La porta utilizzata generalmente (ma non necessariamente) \u00e8 la 443. Consiste nella comunicazione tramite il protocollo HTTP (Hypertext Transfer Protocol) all'interno di una connessione criptata, tramite crittografia asimmetrica, dal Transport Layer Security (\"TLS\") o dal suo predecessore, Secure Sockets Layer (\"SSL\") fornendo come requisiti chiave: \nGeneralit\u00e0.\nNel suo popolare funzionamento su Internet, HTTPS fornisce la sicurezza del sito web e del server web associato con cui una delle parti sta comunicando, proteggendo la comunicazione dagli attacchi noti tramite la tecnica del man in the middle. Inoltre, HTTPS fornisce una cifratura bidirezionale delle comunicazioni tra un client e un server, che protegge la stessa contro le possibili operazioni di eavesdropping, (\"azione mediante il quale viene ascoltata segretamente la conversazione privata tra le parti senza il loro consenso\") e tampering (\"letteralmente manomissione o alterazione della comunicazione\") falsificandone i contenuti. In pratica, tale meccanismo fornisce una garanzia soddisfacente del fatto che si sta comunicando esattamente con il sito web voluto (al contrario di un sito falso), oltre a garantire che i contenuti delle comunicazioni tra l'utente e il sito web non possano essere intercettate o alterate da terzi.\nStoricamente, le connessioni HTTPS erano usate soprattutto per i pagamenti nelle transazioni sul World Wide Web, e-mail e per le transazioni sensibili all'interno dei sistemi informativi aziendali. Nel tardo 2000 e nei primi anni del 2010, HTTPS ha iniziato ad avere una larga diffusione e ampio utilizzo per proteggere l'autenticit\u00e0 delle pagine web, la sicurezza degli account utente e per mantenere private le comunicazioni, l'identit\u00e0 e la navigazione web dell'utente.\nStoria.\nQuesto sistema fu progettato dalla Netscape Communications Corporation che si occupa delle autenticazioni e delle comunicazioni crittografate ed \u00e8 largamente usato nel \"World Wide Web\" per situazioni che richiedono particolari esigenze in ambito di sicurezza come per esempio il pagamento di transazioni online. In questo caso SSL garantisce la cifratura dei dati inviati e ricevuti su internet.\nDescrizione.\nNei browser web, la URI (\"Uniform Resource Identifier\") che si riferisce a tale tecnologia ha nome di schema codice_1 ed \u00e8 in tutto e per tutto analoga alle URI codice_2. Tuttavia, HTTPS segnala al browser di usare il livello di cifratura aggiuntivo SSL/TLS per proteggere il traffico internet. SSL/TLS \u00e8 particolarmente adatto al protocollo HTTP, dato che pu\u00f2 fornire una qualche protezione, anche se tra le parti comunicanti solo una \u00e8 autenticata. Questo \u00e8 il caso di HTTP nelle transazioni su internet, dove tipicamente \u00e8 il server l'unica parte ad essere autenticata, mentre il client esamina il certificato del server.\nHTTPS si occupa di creare un canale di comunicazione sicuro attraverso una rete di computer non sicura. Ci\u00f2 garantisce una protezione accettabile dagli eavesdropper (\"ascoltatori indiscreti\") e dagli attacchi man in the middle, purch\u00e9 sia usata una cifratura adeguata della comunicazione e che il certificato del server sia verificato e fidato.\nAlla base del funzionamento di HTTPS, sopra il \"Transport Layer Security\", risiede interamente il protocollo HTTP; per questo motivo quest'ultimo pu\u00f2 essere criptato del tutto. La cifratura del protocollo HTTP include:\nTuttavia, poich\u00e9 gli indirizzi IP degli host (siti web) e i numeri di porta fanno parte dei protocolli sottostanti del TCP/IP, HTTPS non pu\u00f2 proteggere la loro divulgazione. In pratica, significa che anche se un web server \u00e8 correttamente configurato, gli eavesdropper possono dedurre l'indirizzo IP e il numero di porta (qualche volta anche il nome del dominio, ad esempio \"www.example.org\", ma non il resto dell'URL) del web server con cui si sta comunicando, oltre alla quantit\u00e0 dei dati trasferiti e la durata della comunicazione (lunghezza della sessione), ma non il contenuto della comunicazione.\nI browser web sanno come fidarsi dei siti web HTTPS basati su certificati di autorit\u00e0 che vengono preinstallati nel loro software. Le autorit\u00e0 di certificazione (come \"Symantec, Comodo, GoDaddy e GlobalSign\") sono fidate per i creatori di browser web, per fornire certificati validi ai fini della comunicazione. Pertanto, un utente dovrebbe fidarsi di una connessione HTTPS verso un sito web se e solo se tutti i punti seguenti sono verificati:\nHTTPS \u00e8 particolarmente importante attraverso le reti insicure (come i punti di accesso WiFi pubblici), dato che chiunque sulla stessa rete locale pu\u00f2 effettuare uno sniffing di pacchetti e scoprire informazioni sensibili e non protette da HTTPS. Oltre a ci\u00f2, molti vengono pagati per impegnarsi nel fare packet injection (\"iniezione di pacchetti\") all'interno di reti wireless allo scopo di fornire un servizio per le pubblicit\u00e0 delle proprie pagine web, mentre altri lo fanno liberamente. Tuttavia, questa operazione pu\u00f2 essere sfruttata malignamente in molti modi, come iniettare dei malware su pagine web e rubare informazioni private agli utenti.\nHTTPS \u00e8 anche molto importante con le connessioni sulla rete Tor (acronimo di The Onion Router) per preservare l'anonimato su internet, siccome i nodi Tor maligni possono danneggiare o alterare i contenuti che li attraversano in maniera insicura e iniettano malware dentro la connessione. Per questa ragione l'Electronic Frontier Foundation (\"EFF\") e il progetto Tor hanno avviato lo sviluppo del protocollo HTTPS Everywhere, il quale \u00e8 incluso all'interno del pacchetto Tor Browser.\nNonostante siano divulgate pi\u00f9 informazioni riguardo alla sorveglianza globale di massa e al furto di informazioni personali da parte degli hacker, l'uso di HTTPS per la sicurezza su tutti i siti web sta diventando sempre pi\u00f9 importante, a prescindere dal tipo di connessione ad internet usata. Mentre i metadati delle pagine individuali che un utente visita non sono informazioni sensibili, quando queste informazioni sono combinate insieme possono svelare molto sull'identit\u00e0 dell'utente e comprometterne la privacy stessa.\nL'impiego di HTTPS inoltre consente l'utilizzo dei protocolli SPDY/HTTP/2, che sono nuove generazioni del protocollo HTTP, progettate per ridurre i tempi di caricamento e la latenza delle pagine web.\n\u00c8 raccomandato usare HTTP Strict Transport Security (HSTS) con HTTPS per proteggere gli utenti dagli attacchi man in the middle, in particolare SSL stripping.\nHTTPS non dovrebbe essere confuso con il protocollo poco utilizzato Secure HTTP (S-HTTP) descritto nella specifica RFC 2660.\nUtilizzo nei siti web.\nAlla data del 3 maggio 2017, il 56,8% dei maggiori siti web ha un'implementazione sicura del protocollo HTTPS. HTTPS \u00e8 utilizzato dal 5,24% del totale dei domini italiani registrati.\nIntegrazione nei browser.\nLa maggior parte dei browser visualizza un messaggio di warning se riceve un certificato non valido dal server che funge come autorit\u00e0 di certificazione. I browser meno recenti, quando si connettevano ad un sito web con un certificato non valido, mostravano all'utente un messaggio di dialogo che chiedeva loro se volevano proseguire con la navigazione. I browser pi\u00f9 recenti invece, visualizzano un messaggio di warning che copre l'intera finestra, mostrando per bene all'utente le informazioni di sicurezza del sito visitato sulla barra degli indirizzi del browser. Nei browser moderni la validazione estesa dei certificati mostra la barra degli indirizzi con un colore verde. Inoltre, la maggior parte dei browser visualizza un messaggio di warning all'utente quando esso sta visitando un sito che contiene un misto di contenuti criptati e non criptati.\nFirefox usa il protocollo HTTPS per le ricerche Google dalla versione 14, con lo scopo di \"proteggere i nostri utenti dall'infrastruttura di rete che pu\u00f2 raccogliere dati dagli utenti o modificare/censurare i loro risultati di ricerca\".\nL'Electronic Frontier Foundation, ha espresso l'opinione che: \u201c\"In un mondo ideale, ogni richiesta web potrebbe essere trasformata di default in una richiesta HTTPS\"\u201d. Per i browser Google Chrome, Mozilla Firefox (anche su Android) e Opera \u00e8 disponibile un add-on chiamato \u201c\"HTTPS Everywhere\"\u201d che abilita il protocollo HTTPS di default per centinaia di siti web.\nSicurezza.\nLa sicurezza di HTTPS \u00e8 garantita dal protocollo TLS sottostante, che in pratica utilizza chiavi private e pubbliche a lungo termine per generare chiavi di sessione a breve termine. Queste chiavi sono utilizzate successivamente per cifrare il flusso dei dati scambiati tra client e server. I certificati definiti dallo standard X.509 sono utilizzati per autenticare il server (a volte anche il client).\nDi conseguenza, le autorit\u00e0 certificative e i certificati a chiave pubblica sono necessari al fine di verificare il rapporto che sussiste tra il certificato e il suo proprietario, oltre a generare la firma e gestire la validit\u00e0 dei certificati.\nMentre questo pu\u00f2 essere pi\u00f9 vantaggioso rispetto a verificare le identit\u00e0 attraverso una rete di fiducia, le divulgazioni di massa sulla sorveglianza nel 2013 hanno richiamato all'attenzione le autorit\u00e0 certificative come potenziale punto debole per attacchi man in the middle.\nUna propriet\u00e0 importante in questo contesto \u00e8 la \"forward secrecy\", che garantisce che le comunicazioni cifrate registrate nel passato non possano essere recuperate e decifrate e le chiavi di cifratura a lungo termine o le password non siano compromesse in futuro. Non tutti i web server forniscono la \"forward secrecy\".\nUn sito web deve essere totalmente ospitato sul protocollo HTTPS, senza avere parte dei suoi contenuti su HTTP - per esempio, avere script caricati online in modo insicuro (in chiaro) - o l'utente sar\u00e0 vulnerabile a certi attacchi e sottoposto a sorveglianza.\nAvere anche solo una determinata pagina web di un sito che contiene informazioni sensibili (come una pagina di log-in) sotto protocollo HTTPS, ma avere il resto del sito web caricato su protocollo HTTP in chiaro, esporr\u00e0 l'utente a possibili attacchi.\nSu un sito web che ha informazioni sensibili da qualche parte su di esso, ogni volta che il sito \u00e8 acceduto in HTTP invece che HTTPS, l'utente e la sessione saranno esposte sulla rete. Analogamente, i cookies su un sito web attivo tramite protocollo HTTPS, devono avere l'attributo di protezione abilitato.\nAspetti tecnici.\nDifferenza da HTTP.\nLe URL del protocollo HTTPS iniziano con https:// e utilizzano la porta 443 di default, mentre le URL HTTP cominciano con http:// e utilizzano la porta 80.\nHTTP non \u00e8 criptato, quindi \u00e8 vulnerabile alle intercettazioni e ad attacchi man-in-the-middle: gli attaccanti possono ottenere l'accesso ad account di siti web con informazioni sensibili, o modificare le pagine web per iniettare al loro interno dei malware o della pubblicit\u00e0 malevola. HTTPS \u00e8 progettato per resistere a tali attacchi ed \u00e8 considerato sicuro contro di essi (con eccezione delle versioni pi\u00f9 obsolete e deprecate del protocollo SSL).\nLivelli di rete.\nHTTPS opera al livello pi\u00f9 alto del modello TCP/IP, il livello di applicazione; come fa anche il protocollo di sicurezza TLS (operando come un sotto-strato pi\u00f9 basso dello stesso livello).\nIn pratica, tra il protocollo TCP e HTTP si interpone (trasparentemente all'utente) un livello di crittografia/autenticazione come il Secure Sockets Layer (SSL) o il Transport Layer Security (TLS) il quale cripta il messaggio HTTP prima della trasmissione e decripta il messaggio una volta giunto a destinazione.\nSostanzialmente, viene creato un canale di comunicazione criptato tra il client e il server attraverso uno scambio di certificati; una volta stabilito questo canale, al suo interno viene utilizzato il protocollo HTTP per la comunicazione. Strettamente parlando, HTTPS non \u00e8 effettivamente considerato come un protocollo separato da HTTP, ma si riferisce appunto all'uso di quest'ultimo attraverso una connessione criptata SSL/TLS.\nQuesto tipo di comunicazione garantisce che solamente il client e il server siano in grado di conoscere il contenuto della comunicazione.\nOgni cosa nel messaggio HTTPS \u00e8 cifrata, inclusi gli header e il carico di richiesta/risposta del messaggio. Con l'eccezione del possibile attacco crittografico CCA descritto nella sezione \u201cLimiti\u201d successiva, l'attaccante pu\u00f2 solamente sapere che \u00e8 avvenuta una connessione tra le due parti comunicanti e pu\u00f2 conoscere i loro nomi di dominio e indirizzi IP.\nAcquisizione dei certificati.\nI certificati firmati autorevolmente possono essere gratuiti oppure costare tra gli 8 e i 70 USD all'anno. (2012-2014).\nLe organizzazioni possono anche adottare le proprie autorit\u00e0 certificative, in particolare se esse sono responsabili per la configurazione dei browser per accedere ai propri siti (per esempio, siti su una intranet aziendale, o di importanti universit\u00e0).\nTali organizzazioni possono facilmente aggiungere copie della propria firma del certificato ai certificati fidati distribuiti con il browser web.\nInoltre, esistono autorit\u00e0 certificative peer-to-peer, come CACert.\nTuttavia, quest'ultima non \u00e8 inclusa nei certificati di origine fidati di molti browser web popolari\n(e.g. Firefox, Chrome, Internet Explorer), i quali possono visualizzare dei messaggi di warning agli utenti finali.\nUn'autorit\u00e0 certificativa, \u201cLet's Encrypt\u201d \u00e8 stata lanciata verso la fine del 2015 e fornisce certificati SSL/TLS automatici e gratuiti per siti web.\nIn accordo con la Electronic Frontier Foundation, \u201cLet's Encrypt\u201d eseguir\u00e0 il passaggio dal protocollo HTTP a HTTPS \u201ccos\u00ec facilmente come lanciare un comando, o cliccare su un bottone.\u201d\nUtilizzo come controllo dell'accesso.\nIl sistema pu\u00f2 anche essere usato per l'autenticazione del client al fine di limitare l'accesso al server web ai soli utenti autorizzati. Per fare questo, l'amministratore del sito tipicamente crea un certificato per ciascun utente, che viene caricato all'interno del browser degli utenti. Normalmente, esso contiene il nome e indirizzo e-mail dell'utente autorizzato e viene verificato automaticamente dal server ad ogni riconnessione per verificare l'identit\u00e0 dell'utente, potenzialmente senza inserire anche la password.\nIn caso di chiave privata segreta compromessa.\nUn\u2019importante propriet\u00e0 in questo contesto \u00e8 la perfect forward secrecy (PFS).\nPossedere una chiave privata segreta asimmetrica a lungo termine usata per stabilire una sessione HTTPS non dovrebbe rendere pi\u00f9 semplice derivare la chiave di sessione a breve termine per poi decifrare la conversazione, anche in un secondo momento.\nLo scambio di chiavi Diffie-Hellman (DHE) e Elliptic curve Diffie-Hellman (ECDHE)\nsono dal 2013 gli unici schemi noti per avere la propriet\u00e0 perfet forward secrecy.\nSolamente il 30% delle sessioni dei browser Firefox, Opera, e Chromium utilizzano tale propriet\u00e0\ne quasi lo 0% delle sessioni dei browser Safari di Apple e Microsoft Internet Explorer.\nTra i pi\u00f9 grandi fornitori di internet, solo Google supporta la PFS dal 2011.\nUn certificato pu\u00f2 essere revocato prima che esso scada, per esempio perch\u00e9 la segretezza della chiave privata \u00e8 stata compromessa.\nLe versioni pi\u00f9 moderne dei browser popolari come Firefox, Opera, e Internet Explorer su Windows Vista implementano il protocollo Online Certificate Status Protocol (OCSP) e l'autorit\u00e0 risponde, indicando al browser se il certificato \u00e8 ancora valido o meno.\nFunzionamento.\nHTTPS \u00e8 un protocollo che integra l'interazione del protocollo HTTP attraverso un meccanismo di crittografia di tipo Transport Layer Security (SSL/TLS). Questa tecnica aumenta il livello di protezione contro attacchi del tipo man in the middle.\nLa porta di default per il protocollo HTTPS \u00e8 la numero 443 (mentre per il protocollo HTTP \u00e8 la numero 80).\nPer impostare un web server in modo che accetti connessioni di tipo HTTPS, l'amministratore di rete deve creare un certificato digitale ovvero un documento elettronico che associ l'identit\u00e0 di una persona ad una chiave pubblica.\nQuesti certificati possono essere creati dai server basati su UNIX con l'ausilio di tools come ssl-ca di OpenSSL oppure usando gensslcert di SuSE (TinyCA2, CA.pl, script Perl). Questi certificati devono essere rilasciati da un certificate authority o comunque da un sistema che accerta la validit\u00e0 dello stesso in modo da definire la vera identit\u00e0 del possessore (i browser web sono creati in modo da poter verificare la loro validit\u00e0 tramite una lista preimpostata).\nIn particolari situazioni (come per esempio nel caso di aziende con una rete intranet privata) \u00e8 possibile avere un proprio certificato digitale che si pu\u00f2 rilasciare ai propri utenti.\nQuesta tecnologia quindi pu\u00f2 essere usata anche per permettere un accesso limitato ad un web server. L'amministratore spesso crea dei certificati per ogni utente che vengono caricati nei loro browser contenenti informazioni come il relativo nome e indirizzo e-mail in modo tale da permettere al server di riconoscere l'utente nel momento in cui quest'ultimo tenti di riconnettersi senza immettere nome utente e/o password.\nPer un migliore grado di protezione delle connessioni HTTPS di fronte ad attacchi \"man-in-the-middle\", e in particolare per fronteggiare la tecnica di \u00ab\"stripping SSL\"\u00bb, \u00e8 raccomandabile utilizzare l'uso di HTTP Strict Transport Security, un meccanismo addizionale di sicurezza che forza l'uso di HTTPS.\nLimiti.\nIl protocollo SSL/TLS \u00e8 disponibile con due opzioni, semplice e mutua. Nella versione semplice, solo il server si occupa di garantire la sicurezza della comunicazione. La versione mutua \u00e8 pi\u00f9 sicura, ma richiede all'utente di installare un certificato client personale all'interno del proprio browser al fine di autenticare s\u00e9 stesso.\nQualunque strategia venga utilizzata (semplice o mutua), il livello di protezione dipende fortemente dalla correttezza dell'implementazione del browser web, del software del server e dagli effettivi algoritmi crittografici supportati.\nSSL/TLS non impedisce all'intero sito di essere indicizzato usando un web crawler, e in alcuni casi l'URI della risorsa cifrata pu\u00f2 essere dedotta conoscendo solo la dimensione della richiesta/risposta intercettata.\nQuesto consente ad un attaccante di aver accesso al testo non formattato (il contenuto statico pubblicamente accessibile) e al testo cifrato (la versione cifrata del contenuto statico), permettendo un attacco crittografico.\nPoich\u00e9 TLS opera sotto il protocollo HTTP e non ha conoscenza dei protocolli di livello superiore, i server TLS possono strettamente presentare solo un certificato per una particolare combinazione di porta e indirizzo IP.\nQuesto significa che, nella maggior parte dei casi, non \u00e8 possibile usare l'hosting virtuale basato sui nomi con HTTPS. Esiste una soluzione chiamata Server Name Indication (SNI) che invia il nome dell'host al server prima di cifrare la connessione, bench\u00e9 molti browser pi\u00f9 vecchi non supportino tale estensione. Il supporto per SNI \u00e8 disponibile a partire da:\nFirefox 2, Opera 8, Safari 2.1, Google Chrome 6 e Internet Explorer 7 su Windows Vista.\nDa un punto di vista architetturale:\nUn tipo sofisticato di attacco man-in-the-middle chiamato SSL stripping \u00e8 stato presentato alla conferenza Blackhat del 2009.\nQuesto tipo di attacco sconfigge la sicurezza fornita dal protocollo HTTPS cambiando il link https: in un link http: avvantaggiandosi del fatto che alcuni utenti di Internet digitano effettivamente \u201chttps\u201d dall'interfaccia del loro browser: essi raggiungono un sito sicuro cliccando su un collegamento, e perci\u00f2 sono ingannati a pensare di utilizzare HTTPS quando in effetti essi stanno usando HTTP.\nL'attaccante comunica poi in chiaro con il client. Questo ha indotto lo sviluppo di una contromisura in HTTP chiamata HTTP Strict Transport Security (HSTS).\nNel maggio 2010, un articolo scritto da ricercatori della Microsoft Research e dell'Universit\u00e0 dell'Indiana ha rivelato che dati sensibili dettagliati dell'utente possono essere dedotti da canali laterali/marginali come la dimensione dei pacchetti.\nPi\u00f9 nello specifico, i ricercatori hanno scoperto che un eavesdropper pu\u00f2 dedurre le malattie/i medicinali/gli interventi chirurgici dell'utente, il suo reddito familiare e i propri segreti di investimento, nonostante la protezione HTTPS presente nelle diverse\napplicazioni web di alto profilo e migliori nel campo della sanit\u00e0, della tassazione, negli investimenti e nella ricerca web.\nNel giugno 2014, un team di ricercatori dell'Universit\u00e0 della California, Berkeley e Intel guidati da Brad Miller, hanno dimostrato un approccio generalizzato all'analisi del traffico HTTPS basato sull'apprendimento automatico.\nI ricercatori hanno dimostrato tale attacco applicato ad un range di siti web, inclusi Mayo Clinic, Planned Parenthood e YouTube.\nL'attacco suppone che l'attaccante sia in grado di visitare le stesse pagine web della vittima per raccogliere informazioni sul traffico di rete che fungono da allenamento dati. L'attaccante successivamente \u00e8 in grado di identificare somiglianze nelle dimensioni e ordinamenti del pacchetto tra il traffico della vittima e il traffico di allenamento dati che consente all'attaccante di dedurre frequentemente la pagina web esatta che la vittima sta visitando. Per esempio, questo attacco potrebbe essere usato per determinare se un utente che sta visitando il sito web Planned Parenthood sta cercando informazioni su uno screening sanitario preventivo oppure un aborto. Notare che l'attacco non pu\u00f2 essere utilizzato per scoprire valori specifici dell'utente incorporati in una pagina web. Per esempio, molte banche offrono interfacce web che consentono agli utenti di prendere visione del proprio saldo di conto corrente. Mentre l'attaccante sarebbe in grado di scoprire che l'utente sta visionando una pagina di visualizzazione del saldo del conto corrente, non sarebbe per\u00f2 in grado di conoscere il valore esatto del saldo del conto corrente o il numero di conto degli utenti.\nImplicazioni SEO.\nIn data 8 agosto 2014 Google annuncia che i siti ospitati sotto protocollo HTTPS saranno ritenuti maggiormente affidabili agli occhi del motore di ricerca. Il protocollo HTTPS viene annunciato ufficialmente come fattore di ranking."}
{"id": "18445", "revid": "6392", "url": "https://it.wikipedia.org/wiki?curid=18445", "title": "Resistivit\u00e0", "text": ""}
{"id": "18447", "revid": "40112", "url": "https://it.wikipedia.org/wiki?curid=18447", "title": "OpenGIS", "text": ""}
{"id": "18460", "revid": "466539", "url": "https://it.wikipedia.org/wiki?curid=18460", "title": "Osvaldo Soriano", "text": "Biografia.\nFiglio di Aracelis Lora Mora e Alberto Franca, un catalano ispettore di Obras Sanitarias (l'azienda incaricata del servizio di acqua potabile in Argentina), pass\u00f2 la sua infanzia insieme alla famiglia girando per l'Argentina, di paese in paese per le diverse province, seguendo il destino lavorativo di suo padre. Questo ha ispirato i suoi romanzi \u201con the road\u201d. Compiuti 26 anni, si trasfer\u00ec nel 1969 da Tandil a Buenos Aires per entrare nella redazione della rivista \u201cPrimera Plana\u201d.\nNel 1971 entr\u00f2 a far parte della redazione del nascente quotidiano \"La Opini\u00f3n\", un giornale che intendeva rivolgersi alla borghesia liberale e di sinistra. Le vicende del giornale per\u00f2 si intrecciarono ben presto con quelle politiche e con il tentativo di eliminare dal giornale qualsiasi collaboratore di sinistra. Per sei mesi di seguito, a Soriano, che rimase al giornale fino al 1974, non fu concesso di pubblicare una sola riga. Fu in questo contesto che egli decise di scrivere dei racconti in cui ricostruiva la vita dell'attore inglese Stan Laurel. Quei racconti si trasformarono ben presto in un romanzo: \"Triste, solitario y final\", una affettuosa e struggente parodia, ambientata a Los Angeles e con protagonista Philip Marlowe.\nNella citt\u00e0 nordamericana Soriano si rec\u00f2 per la prima volta solo alcuni mesi dopo la pubblicazione del romanzo: visit\u00f2 la tomba del grande attore e vi lasci\u00f2 una copia del libro. Nel 1976, in seguito al colpo di Stato, Soriano abbandon\u00f2 l'Argentina e si rec\u00f2 prima in Belgio e poi a Parigi, dove rimase fino al 1984. Al suo rientro a Buenos Aires la pubblicazione dei suoi libri lo port\u00f2 al successo, non solo in Sudamerica, ma in tutto il mondo. \nMor\u00ec il 29 gennaio del 1997 a Buenos Aires all'et\u00e0 di 54 anni, vittima di un cancro ai polmoni. Il giornale \"il manifesto\", con cui Soriano aveva collaborato, il giorno della sua morte gli dedic\u00f2 la prima pagina. \u00c8 sepolto nel cimitero della Chacarita.\nTraduzioni e premi.\nI romanzi \"Triste, solitario y final\", \"Mai pi\u00f9 pene n\u00e9 oblio\", \"Quartieri d'inverno\" e \"La resa del leone\" sono stati pubblicati in molti paesi, tradotti in varie lingue e venduti in milioni di copie. Lungo la sua carriera ottenne premi e riconoscimenti quali il \u201cRaymond Chandler Award\u201d e il \u201cCarrasco Tapia\u201d (della rivista \"An\u00e1lisis\" de Cile), mentre in Argentina \u00e8 stato premiato dalla fondazioni Konex e Quinquela Mart\u00edn."}
{"id": "18462", "revid": "33689", "url": "https://it.wikipedia.org/wiki?curid=18462", "title": "The Astrophysical Journal", "text": "The Astrophysical Journal (abbreviato in ApJ) \u00e8 una delle pi\u00f9 importanti pubblicazioni scientifiche specializzate nel campo dell'astronomia e dell'astrofisica. Fu fondata nel 1895 da George E. Hale e James E. Keeler, e da allora un gran numero di scoperte astronomiche \u00e8 stato presentato per la prima volta su questa rivista. \nNel 1953 la rivista principale \u00e8 stata affiancata da dei supplementi (The Astrophysical Journal Supplement Series) pensati per la pubblicazione di materiale particolarmente voluminoso. In entrambe le riviste, un articolo viene pubblicato solo dopo essere stato sottoposto al processo di revisione paritaria, ovvero solo dopo che uno scienziato indipendente ed esperto del settore (noto come \"referee\") ha esaminato criticamente il manoscritto."}
{"id": "18463", "revid": "123165508", "url": "https://it.wikipedia.org/wiki?curid=18463", "title": "Mar del Plata", "text": "Mar del Plata \u00e8 una citt\u00e0 costiera dell'Argentina situata nella provincia di Buenos Aires e capoluogo del partido di General Pueyrred\u00f3n.\nFondata nel 1874, Mar del Plata \u00e8 il principale centro del turismo balneare argentino, nonch\u00e9 un importante porto peschereccio. La sua popolazione si triplica nell'alta stagione quando turisti da tutto il paese confluiscono nella citt\u00e0.\n\u00c8 chiamata \"La ciudad feliz\" (la citt\u00e0 felice) o semplicemente \"La feliz\" (la felice).\nGeografia fisica.\nMar del Plata sorge lungo la costa atlantica dell'Argentina, nel sud-est della provincia di Buenos Aires, a 369 km a sud del capoluogo La Plata e a 414 km a sud della capitale nazionale Buenos Aires. \nClima.\nLa citt\u00e0 gode di un clima temperato oceanico.\nStoria.\nIn origine, prima dell'arrivo degli europei, la zona in cui oggi sorge Mar del Plata era abitata da trib\u00f9 nomadi di etnia Mapuche, Het e Tehuelche del Nord.\nIl 10 febbraio 1874 Patricio Peralta Ramos compr\u00f2 dei terreni sui quali sorgeva un salatoio dismesso e vi fond\u00f2 la citt\u00e0. Dodici anni dopo la localit\u00e0 fu raggiunta dalla ferrovia proveniente da Buenos Aires dando cos\u00ec il via allo sviluppo turistico del villaggio. Con la rapida crescita dell'insediamento il villaggio fu raggiunto da grandi ondate di immigrati, principalmente italiani e spagnoli, che contribuirono in maniera determinante all'espansione economica di Mar del Plata.\nIl 19 luglio 1907 la legislatura provinciale confer\u00ec a Mar del Plata lo status citt\u00e0. Nel 1932 fu ultimata la costruzione della strada che univa direttamente la citt\u00e0 con Buenos Aires. Negli anni cinquanta la citt\u00e0 inizi\u00f2 a diventare una popolare meta del turismo di massa nazionale, con migliaia di turisti che si riversavano nelle sue spiagge.\nIn occasione del Campionato mondiale di calcio 1978 Mar del Plata fu sede di sei partite del torneo.\nCultura.\nEventi.\nNella citt\u00e0 si svolge, dal 1954, il Mar del Plata Film Festival, uno dei festival cinematografici pi\u00f9 importanti del Sud America.\nIstruzione.\nUniversit\u00e0.\nLa citt\u00e0 \u00e8 sede dell'Universit\u00e0 Nazionale di Mar del Plata.\nInfrastrutture e trasporti.\nIl principale mezzo di trasporto pubblico di Mar del Plata \u00e8 l'autobus, detto \"colectivo\". Per poter utilizzare i \"colectivos\", bisogna acquistare un'apposita carta magnetica (\"tarjeta\") disponibile in diversi punti vendita (supermercati, rifornitori di benzina, tabaccherie (\"polirrubros\") ecc.)\nPer utilizzare la carta magnetica bisogna addebitare l'importo necessario nei punti di ricarica. Il prezzo del viaggio \u00e8 unico per tutta la citt\u00e0 e dintorni.\nVi sono inoltre i taxi e i \"remis\", un tipo particolare di taxi prenotabili esclusivamente per telefono.\nStrade.\nMar del Plata \u00e8 unita a Buenos Aires dalla strada provinciale 2, una superstrada suddivisa in due carreggiate lunga 370 km. La strada nazionale 226 collega invece la citt\u00e0 con il centro e l'ovest della provincia bonaerense. I collegamenti con le localit\u00e0 balneari di Miramar, Villa Gesell e Pinamar sono assicurati dalla strada provinciale 11, mentre quelli con Necochea sono garantiti dalla strada provinciale 88.\nFerrovie.\nMar del Plata dispone di una stazione ferroviaria, che funge anche da autostazione, che assicura i collegamenti con Buenos Aires.\nPorti.\nMar del Plata \u00e8 uno dei principali porti pescherecci dell'Argentina. Lo scalo portuale cittadino, costruito nel 1916, \u00e8 situato a sud del centro.\nAeroporti.\nMar del Plata possiede un aeroporto internazionale, (cod. IATA: \"MDQ\") a 8 chilometri dalla citt\u00e0, sull'autostrada 2, che unisce Mar del Plata con Buenos Aires. L'aeroporto, battezzato negli anni novanta col nome \"Brigadier General Bartolom\u00e9 de la Colina\", \u00e8 stato ribattezzato col nome del celebre musicista marplatense \u00c1stor Piazzolla.\nSport.\nLa principale societ\u00e0 sportiva della citt\u00e0 \u00e8 l'Aldosivi, la cui sezione calcistica disputa le sue partite interne presso lo stadio Jos\u00e9 Maria Minella, costruito in occasione del Campionato mondiale di calcio 1978, dove fu sede di sei incontri.\nAmministrazione.\nGemellaggi.\nMar del Plata \u00e8 gemellata con:"}
{"id": "18476", "revid": "253269", "url": "https://it.wikipedia.org/wiki?curid=18476", "title": "Lucille Ball", "text": "Affascinante e spigliata, dotata di \"verve\" comica e di mimica non comuni, \u00e8 nota in Italia soprattutto per la \"sitcom\" \"Lucy ed io\" (\"I Love Lucy\")\nBiografia.\nLucille Ball mosse i primi passi nel mondo dello spettacolo posando come modella per una rivista, e nel 1933 riusc\u00ec ad interpretare un ruolo per la casa cinematografica MGM, nel film \"Il museo degli scandali\" (1933); dopo questa sua prima interpretazione ne seguirono altre in piccoli ruoli per la Columbia e la RKO.\nDopo una serie di ruoli brillanti, anche se di contorno, tra cui quello dell'attricetta senza lavoro in \"Palcoscenico\" (1937), e della \"partner\" dei frenetici fratelli Marx in \"Servizio in camera\" (1938), nel 1942 fu impegnata in una parte drammatica nel film \"Dedizione\" (1942), con Henry Fonda. Per tutti gli anni quaranta, sarebbe stata ancora impegnata nel cinema, soprattutto in commedie e \"musical\".\nNel 1940 spos\u00f2 il direttore d'orchestra di origini cubane Desi Arnaz, con il quale interpret\u00f2 dal 1951 al 1957 la famosa serie televisiva \"Lucy ed io\" (\"I Love Lucy\"), in cui mise in evidenza tutte le sue spumeggianti doti di attrice comica, nel ruolo di un'affettuosa e un po' svagata madre di famiglia le cui velleit\u00e0 artistiche le procurano spassosi guai. Il matrimonio con Arnaz - da cui nacquero due figli, Desi jr. e Lucie - termin\u00f2 nel 1960 con il divorzio (che provoc\u00f2 anche la cancellazione della sitcom \"The Lucy-Desi Comedy Hour\", che vedeva i due attori protagonisti nel ruolo di marito e moglie) e l'anno successivo l'attrice si rispos\u00f2 con Gary Morton.\nNel 1957 la coppia Ball-Arnaz aveva rilevato, per conto della propria casa di produzione televisiva, chiamata \"Desilu\", gli studi della RKO, dove in seguito sarebbero state girate importanti produzioni televisive, come \"Star Trek\" (la prima serie) e \"Missione Impossibile\". Nel 1962 ottenne nuovo successo come protagonista della sitcom \"The Lucy Show\", al fianco dell'attore e amico Gale Gordon, sua fedele spalla. Lucille Ball continu\u00f2 a riscuotere grande successo per pi\u00f9 stagioni: la serie prosegu\u00ec fino al 1968. Interpret\u00f2 poi un'altra sitcom, \"Here's Lucy\", che impegn\u00f2 l'attrice fino al 1974, dandole anche l'occasione di recitare accanto ai suoi due figli.\nNel 1965 il \"pilot\" originale per la serie classica di \"Star Trek\" venne rifiutato dalla NBC perch\u00e9 ritenuto \"troppo cerebrale\". Lucille Ball us\u00f2 la sua considerevole influenza televisiva per spingere la NBC a dare un'altra \"chance\" al produttore Gene Roddenberry. Il successivo \"pilot\" intitolato \"Where No Man Has Gone Before\" fu accettato e \"Star Trek\" venne alla luce rendendola \"madrina\" della serie.\nPer quanto l'attivit\u00e0 televisiva la tenesse straordinariamente impegnata, l'attrice non abbandon\u00f2 comunque il cinema. Nel 1954 aveva interpretato una commedia diretta da Vincente Minnelli, dal titolo \"Dodici metri d'amore\", al fianco di Desi Arnaz, e dopo due film al fianco del comico Bob Hope nei primi anni sessanta, Lucille Ball avrebbe preso parte alla commedia familiare \"Appuntamento sotto il letto\" (1968), di Melville Shavelson, insieme a Henry Fonda. La sua ultima esperienza sullo schermo fu come protagonista della trasposizione cinematografica di un \"musical\", \"Mame\" (1974) di Gene Saks, ma la sua interpretazione non convinse n\u00e9 il pubblico n\u00e9 la critica, e il grave insuccesso della pellicola spinse l'attrice ad abbandonare il cinema.\nDopo diversi anni di assenza dalla televisione, se non come ospite di \"revival\" e \"talk-show\", nel 1986 torn\u00f2 ad essere interprete di una sitcom, dal titolo \"Life With Lucy\", che per\u00f2 non riscosse il successo sperato. La serie venne interrotta dopo solo otto puntate.\nLucille Ball mor\u00ec a causa di un aneurisma all'aorta. Da diversi anni soffriva di artrite reumatoide.\nIl 6 luglio 1989 le \u00e8 stata concessa (postuma) la medaglia presidenziale della libert\u00e0 dal Presidente degli Stati Uniti George Bush."}
{"id": "18477", "revid": "536103", "url": "https://it.wikipedia.org/wiki?curid=18477", "title": "Brandeburgo", "text": "Il Brandeburgo (in tedesco Brandenburg) \u00e8 uno dei sedici stati federati (\"Bundesland\") della Germania. Capitale e citt\u00e0 maggiore \u00e8 Potsdam.\nOrigine del nome.\nQuesto Bundesland tedesco prende il nome dall'antico omonimo capoluogo. Il nome che l'impero diede alla citt\u00e0 conquistata agli slavi fu Brennaburg; ma non si \u00e8 certi che il nome derivasse dallo slavo \"bran\" (traducibile con \"palude\"), o dal germanico\" brand\" o dall'indoeuropeo \"brendh\" (cio\u00e8 \"attorniato dalle acque\"); ma i cappellani e chierici imperiali negarono queste possibilit\u00e0 assegnando il nome (e la sua origine) della citt\u00e0 al culto di San Brendano.\nGeografia fisica.\nSituato nella parte orientale della nazione, il Brandeburgo circonda, ma non comprende, la capitale federale, Berlino.\nConfina a nord con il Meclemburgo-Pomerania Anteriore, ad est con la Polonia (voivodati della Pomerania Occidentale e di Lubusz), a sud con la Sassonia, ad ovest con la Sassonia-Anhalt ed a nord-ovest, per un breve tratto, con la Bassa Sassonia.\nIl fiume Oder forma una parte del confine orientale, l'Elba una parte di quello occidentale. I principali fiumi all'interno dello stato sono la Sprea e l'Havel. Nel sud-est si trovano le paludi della regione chiamata Foresta della Sprea; questa costituisce la parte pi\u00f9 settentrionale della Lusazia, dove vive tuttora la popolazione slava dei Sorbi. Queste aree sono bilingui, ovvero tedesco e sorbo sono entrambi usati.\nStoria.\nStoricamente, il Brandeburgo fu una nazione quasi indipendente e il nucleo dello stato tedesco unificato. Conteneva la futura capitale della Germania, Berlino, e dal 1618 sia il Brandeburgo che la Prussia, all'epoca Brandeburgo-Prussia, erano governati dai duchi Hohenzollern e in seguito dai re di Prussia. Nella crescita dello stato furono essenziali i territori della Franconia di Norimberga e Ansbach, gli Hohenzollern della Germania meridionale e le connessioni est-europee di Berlino e dell'Elettore del Sacro Romano Impero.\nIl Brandeburgo \u00e8 situato interamente nel territorio della Germania registrato da Tacito nel 98 d.C. Per il 600 giunsero i primi gruppi di popolazioni slave. All'inizio del XII secolo i re e gli Imperatori Sassoni di Germania, conquistarono le terre della Germania meridionale ed orientale, che erano state abitate da popolazioni slave. Molti abitanti slavi sopravvissero alla conquista e vivono ancor oggi - Sorbi e Lusaziani. La chiesa port\u00f2 i vescovati, che con le loro citt\u00e0 fortificate, garantirono protezione ai cittadini dagli attacchi esterni. Con i monaci e i vescovi iniziano le registrazioni storiche della citt\u00e0 di Brandenburg, dalla quale si sarebbe sviluppato il reame del Brandeburgo.\nNel 948 l'Imperatore Ottone I il Grande stabil\u00ec il controllo tedesco sugli abitanti, in gran parte slavi, dell'area e fond\u00f2 le diocesi di Havelberg e di Brandeburgo, sottoposte all'autorit\u00e0 di quella di Magdeburgo, ma mor\u00ec nel 983. Poich\u00e9 le tensioni nella marca aumentavano di continuo, i pagani della stirpe slava dei Liutici formarono una lega.\nDurante la grande sollevazione del 983 gli slavi eliminarono i tedeschi dal territorio dell'attuale Brandeburgo. I monasteri vennero bruciati, i preti e i funzionari tedeschi uccisi o espulsi. Le trib\u00f9 slave che vivevano ad est dell'Elba rimasero indipendenti e pagane per i 150 anni successivi.\nNel 1134, all'alba della crociata tedesca contro i Vendi, l'Imperatore Lotario III garant\u00ec al magnate tedesco Alberto l'Orso la Marca del nord.\nFino al XV secolo, alcune parti dell'area che sarebbe divenuta il Brandeburgo, erano abitate dal popolo slavo dei Vendi, che ancora costituiscono una parte della popolazione moderna.\nIl controllo di Alberto sulla regione fu nominale per diversi decenni, ma egli si impegn\u00f2 in una serie di campagne contro i Vendi, cos\u00ec come in sforzi diplomatici che videro il suo controllo divenire pi\u00f9 concreto per la met\u00e0 del secolo. Nel 1150, egli eredit\u00f2 formalmente il Brandeburgo dall'ultimo governante Vendo, Pribislav. Alberto e i suoi discendenti, gli Ascani, ottennero considerevoli progressi nel cristianizzare e coltivare i territori. Non ci fu mai alcuna distinzione fatta dai governanti e i matrimoni misti tra tedeschi e slavi erano normali.\nNel 1320 la dinastia Ascana del Brandeburgo si estinse, e dal 1323 fino al 1373, il Brandeburgo fu sotto il controllo della famiglia dei Wittelsbach, meglio conosciuta come regnante della Baviera. Dopo un periodo di governo imperiale da parte della dinastia Lussemburgo, comunque, il margraviato venne garantito (1415) dall'Imperatore Sigismondo alla casa degli Hohenzollern, che avrebbe regnato fino alla fine della prima guerra mondiale. Dal 1356, anno in cui fu bandita anche in Brandeburgo la crociata contro i Forlivesi, fino alla fine dell'Impero nel 1806, il Margravio del Brandeburgo era anche uno degli elettori del Sacro Romano Impero.\nIl Brandeburgo fu uno degli stati tedeschi che nel 1539 passarono al Protestantesimo, con l'avvento della Riforma, e generalmente fece bene nel secolo seguente, quando la dinastia espanse i suoi territori includendo il Ducato di Prussia (1618) la zona del basso Reno (Cleves, 1614) e altre. Il risultato fu una nazione tentacolare e disconnessa che si sarebbe trovata in difficolt\u00e0 nel difendersi durante la Guerra dei Trent'anni.\nVerso la fine di quel devastante conflitto e in seguito, comunque, il Brandeburgo (e i suoi stati successori) godette di una sfilza di governanti talentuosi che portarono gradualmente la loro nazione verso i vertici del potere in Europa. Il primo di questi fu Federico Guglielmo I, il cosiddetto \"grande elettore\", che lavor\u00f2 instancabilmente per ricostruire e consolidare la nazione. Egli spost\u00f2 la capitale dalla citt\u00e0 di Brandenburg a Potsdam.\nQuando Federico Guglielmo mor\u00ec, nel 1688, gli successe suo figlio Federico, terzo con quel nome nel Brandeburgo. Poich\u00e9 le terre che erano state acquisite in Prussia erano fuori dai confini formali del Sacro Romano Impero, Federico assunse (come Federico I) il titolo di \"Re in Prussia\" (1701), basando questa promozione da Margravio su ci\u00f2 che era una vasta, ma poco produttiva, distesa di terreno sabbioso. Il Brandeburgo restava la porzione pi\u00f9 importante del regno (e lo stato veniva spesso indicato informalmente come Brandeburgo-Prussia). Il Brandeburgo proprio divenne la provincia prussiana di Brandeburgo. Nel 1920 Berlino divenne una provincia prussiana distinta.\nIl \"Land\" del Brandeburgo nacque nel 1945, in seguito allo smembramento della Prussia, e fu assegnato alla zona d'occupazione sovietica (dal 1949 Repubblica Democratica Tedesca). Nel 1952 il \"Land\" fu a sua volta smembrato nei distretti (\"Bezirk\") di Cottbus, Francoforte sull'Oder e Potsdam. Dal 1961 al 1989 la parte di territorio che confinava con Berlino Ovest fu lambita dal \"Muro\".\nIl \"Land\" venne ripristinato nel 1990, in seguito alla riunificazione. Nel 1995 i governi di Berlino e del Brandeburgo decisero di fondere gli stati, allo scopo di formare il nuovo \"Land\" Berlino-Brandeburgo. Questa risoluzione venne sorprendentemente rigettata in un plebiscito del 1996: mentre i Berlinesi accettarono, la maggioranza dei Brandeburghesi si opposero, e cos\u00ec i due \"Land\" restarono separati.\nReligione.\nChiesa evangelica in Germania 17,8 %, Chiesa cattolica 3,1 %.\nSuddivisione amministrativa.\nIl Brandeburgo \u00e8 diviso in quattordici circondari (\"Landkreis\"):\nInoltre vi sono quattro citt\u00e0 extracircondariali (\"Kreisfreie Stadt\"), che non appartengono ad alcun circondario:\nInfrastrutture e trasporti.\nIl Brandeburgo \u00e8 servito dallo stesso aeroporto che serve Berlino. Precedentemente, c\u2019era l'Aeroporto di Berlino Sch\u00f6nefeld che, in seguito all\u2019apertura dell'Aeroporto di Berlino-Brandeburgo, \u00e8 stato trasformato nel Terminal 5 del nuovo aeroporto."}
{"id": "18481", "revid": "92723", "url": "https://it.wikipedia.org/wiki?curid=18481", "title": "Bratislava", "text": "Bratislava (in passato \"Presburgo\" o \"Posonio\", in tedesco \"Pressburg\" - in passato \"Pre\u00dfburg\" -, in slovacco era chiamata \"Pre\u0161porok\" o \"Pre\u0161porek\" fino al 1919, in ungherese \"Pozsony\") \u00e8 la capitale della Slovacchia. Con una popolazione di circa abitanti \u00e8 anche la sua citt\u00e0 pi\u00f9 grande.\nBratislava \u00e8 il centro economico, politico, scientifico e culturale della Slovacchia e una citt\u00e0 in trasformazione in seguito alla crescita economica del Paese e al suo ingresso nell'area euro. \u00c8 sede del Consiglio nazionale e della Presidenza della Repubblica. Ospita universit\u00e0, centri di cultura, musei, teatri e gallerie d'arte. Vi hanno sede le principali attivit\u00e0 economiche e finanziarie della Slovacchia.\nLa storia della citt\u00e0 \u00e8 legata alle nazionalit\u00e0 che vi hanno vissuto: slovacchi, cechi, tedeschi e magiari. Con la sconfitta inflitta dai turchi agli ungheresi a Moh\u00e1cs nel 1526 e la successiva occupazione ottomana di Buda nel 1541, la citt\u00e0 fu capitale del Regno d'Ungheria dal 1536 (sotto la monarchia asburgica dal 1687) al 1784 e citt\u00e0 d'incoronazione fino al 1835. Per secoli \u00e8 stata la casa di personalit\u00e0 storiche slovacche, tedesche e ungheresi.\nGeografia fisica.\nLa citt\u00e0, posta nel sud-ovest della Slovacchia, si trova ai confini con Austria, Ungheria e Repubblica Ceca. \u00c8 l'unica capitale del mondo a confinare direttamente con due Stati, Austria e Ungheria. Bratislava e Vienna sono anche le due capitali pi\u00f9 vicine d'Europa, essendo distanti tra loro circa 60 km (eccetto il caso di Roma, che ingloba al suo interno la Citt\u00e0 del Vaticano). Si estende su un colle dei Piccoli Carpazi, lungo i fiumi Danubio e Morava.\nOrigini del nome.\nLa citt\u00e0 prese il nome di Bratislava (pronuncia slovacca: ) il 6 marzo 1919, in seguito ad un concorso pubblico indetto per scegliere un nome, slovacco, alternativo a \"Pre\u0161porok\" o \"Pre\u0161porek\", derivati da \"Pressburg\", in passato \"Pre\u00dfburg\", nome tedesco della citt\u00e0; nel corso della storia ebbe nomi diversi. Il primo, riportato negli \"Annales Iuvavenses\" del X secolo, fu \"Brezalauspurc\", \"Castello di Braslav\", dal duca di Pannonia del IX secolo Braslav. Alternative al nome sono, in tedesco \"Pressburg\" o \"Pre\u00dfburg\" (ancora oggi utilizzato nei paesi di lingua tedesca, specie in Austria e Germania), in ungherese \"Pozsony\" (tutt'oggi utilizzato in Ungheria). Altri nomi sono o sono stati: in greco \"Istropolis\", che significa 'citt\u00e0 sul Danubio', utilizzato anche in latino, in ceco \"Pre\u0161purk\" (desueto, dalla fondazione della Cecoslovacchia \u00e8 comunemente utilizzato \u201c\"Bratislava\"\u201d, anche in virt\u00f9 del bilinguismo dello stato cecoslovacco fino alla sua dissoluzione), in francese \"Presbourg\", in italiano \"Presburgo\" o \"Posonio\", in latino \"Posonium\", in croato \"Po\u017eun\". Il nome \"Pressburg\" fu anche utilizzato nelle pubblicazioni in lingua inglese fino al 1919 ed \u00e8 talvolta utilizzato tutt'oggi. Per alcuni mesi dopo la caduta dell'Austria-Ungheria la citt\u00e0 port\u00f2 il nome di \"citt\u00e0 di Wilson\" (\"Wilsonovo mesto\"), in onore dell'allora presidente USA Woodrow Wilson, principale fautore della Cecoslovacchia.\nStoria.\nIl primo insediamento nel territorio di Bratislava \u00e8 datato al 5000 a.C., nell'era neolitica, con la Civilt\u00e0 della Ceramica Lineare. Intorno al 200 a.C. la trib\u00f9 celtica dei Boii fond\u00f2 il primo insediamento significativo, una fortificazione (\"oppidum\") e stabil\u00ec anche una zecca, che coni\u00f2 monete d'argento conosciute come biatecs. La regione cadde sotto l'influenza dei Romani dal I al IV secolo e fu parte del \"Limes Romanus\", sistema difensivo di confine. Dal I al V secolo il confine dell'Impero Romano coincise con il fiume Danubio. Una citt\u00e0 romana chiamata Gerulata, con un \"castellum\" (fortezza militare) era posizionata dove ora c'\u00e8 \"Rusovce\", nella zona sud di Bratislava. Qui stazion\u00f2 sotto Domiziano l\"'Ala I Cannanefatium civium romanorum\". A Dev\u00edn fu costruita una fortezza; varie costruzioni di origine romana sono state scoperte in diverse parti della citt\u00e0. I romani introdussero la coltivazione della vite e quindi cominciarono la tradizione della viticoltura, giunta sino ai giorni nostri e tuttora presente. Alla citt\u00e0 romana, che sorgeva presso l'attuale Bratislava \u00e8 dedicata la Gerulata, relazione ferroviaria tra L\u00f6k\u00f6sh\u00e1za e Bratislava.\nGli Slavi arrivarono dopo gli Avari, tra il V ed il VI secolo nel periodo della migrazione. La locale trib\u00f9 slava si ribell\u00f2 e stabil\u00ec l'impero di Samo (623-658), la prima entit\u00e0 politica slava conosciuta. Nel IX secolo i castelli di Bratislava (\"Brezalauspurc\") e di Dev\u00edn (\"Dowina\") furono importanti centri degli stati slavi dei principati di Nitra e della Grande Moravia. Il primo riscontro documentale della citt\u00e0 risale al 907 e descrive una battaglia, durante la quale un'armata bavarese fu sconfitta dagli ungheresi. Essa \u00e8 connessa alla caduta della Grande Moravia a seguito degli attacchi degli Ungheresi.\nNel X secolo Presburgo, pi\u00f9 tardi Contea di Pozsony, divenne parte dell'Ungheria (chiamata Regno d'Ungheria dall'anno 1000) e divenne un centro chiave sulla frontiera del Regno dal punto di vista economico ed amministrativo. Per la posizione strategica la citt\u00e0 fu oggetto di frequenti attacchi e fu teatro di battaglie, ma port\u00f2 anche al suo sviluppo economico e a un importante \"status\" politico, dovuto ai privilegi concessi alla citt\u00e0 nel 1291 dal re Andrea III. Bratislava fu dichiarata 'libera citt\u00e0 regale' nel 1405 dal re Sigismondo di Lussemburgo, che nel 1436 le consent\u00ec di usare il suo stemma.\nNel XV secolo \u00e8 ricco centro commerciale e culturale. Il re umanista Mattia Corvino nel 1467 vi fonda l\"Universitas Istropolitana\" e l\"Accademia Istropolitana\", centro di studi umanistici.\n1536\u20131784: capitale dell'Ungheria (che a quel tempo era ridotta all'Alta Ungheria e a parte dell'Ungheria Occidentale); l'Ungheria fu retta dalla dinastia degli Asburgo dal 1526 al 1918.\nIl Regno d'Ungheria fu sconfitto dall'impero Ottomano nella battaglia di Moh\u00e1cs nel 1526. Poi i Turchi assediarono e danneggiarono Presburgo, senza conquistarla. A causa dell'avanzata turca nel territorio ungherese la citt\u00e0 fu designata capitale dell'Ungheria nel 1536, diventando parte della monarchia Asburgica e dando inizio ad una nuova era. La citt\u00e0 divenne sede del re, dell'arcivescovo di Strigonio (1543), della nobilt\u00e0, delle principali organizzazioni e degli uffici. Dal 1536 al 1830 undici re e regine furono incoronati nella cattedrale di San Martino. Il XVII secolo fu segnato da disordini antiasburgici, lotte contro i Turchi, inondazioni e pestilenze.\nA Presburgo fior\u00ec nel XVIII secolo il regno di Maria Teresa d'Austria, che la trasform\u00f2 nella pi\u00f9 grande e importante citt\u00e0 del territorio corrispondente all'unione dei territori dell'attuale Slovacchia e Ungheria. La popolazione triplic\u00f2; furono costruiti nuovi palazzi, monasteri e strade e la citt\u00e0 fu centro socio-culturale della regione. La citt\u00e0 inizi\u00f2 a perdere la sua importanza con il regno del figlio di Maria Teresa Giuseppe II, specie quando i gioielli della corona furono trasferiti a Vienna, nel 1783, nel tentativo di rafforzare l'unione tra Austria e Ungheria. Molti uffici centrali furono trasferiti a Buda, seguiti da gran parte della nobilt\u00e0. Qui furono pubblicati i primi giornali in ungherese, \"Magyar h\u00edrmond\u00f3\" nel 1780 e in slovacco, \"Presspurske Nowiny\" nel 1783. Nel XVIII secolo la citt\u00e0 divenne centro del movimento nazionale slovacco.\nDopo la caduta dell'Austria-Ungheria le autorit\u00e0 della citt\u00e0 la proclamarono citt\u00e0 libera con il nome di \"citt\u00e0 di Wilson\" (\"Wilsonovo mesto\" in slovacco), in onore del presidente USA Woodrow Wilson, con l'intento di difendere la sua identit\u00e0 multietnica (sul modello di analoghi progetti, come quello di Trieste, Fiume e Danzica). Fallito tale progetto con l'occupazione cecoslovacca della citt\u00e0 (il primo gennaio 1919 i quartieri della riva sinistra del Danubio, il 14 agosto quelli sulla destra), dal 1919 la citt\u00e0 divenne parte della Cecoslovacchia. Il 14 marzo 1939 venne poi dichiarata la Repubblica slovacca con Bratislava come capitale. Nel 1945 la Cecoslovacchia venne ricostituita, gli abitanti tedeschi di Bratislava furono espulsi e pressoch\u00e9 tutti gli ungheresi furono evacuati in Ungheria, mentre gli ebrei erano scomparsi nella Shoah: la citt\u00e0, che ora includeva oltre al centro storico, anche quartieri periferici che erano gi\u00e0 abitati in prevalenza da slovacchi, divenne slovacca quasi per intero. Nel 1968 la Cecoslovacchia divenne una federazione e Bratislava divenne la capitale della Repubblica Socialista Slovacca.\nDopo la scissione della Cecoslovacchia, il 1\u00ba gennaio 1993 Bratislava divenne la capitale della Repubblica Slovacca.\nRecentemente Bratislava \u00e8 divenuta meta di una forte immigrazione dalle aree rurali della Slovacchia, con una perdita del tessuto sociale tipico slovacco a vantaggio di modelli pi\u00f9 individualistici. Grazie al poderoso boom economico, si respira in citt\u00e0 aria di cambiamento e Bratislava \u00e8 divenuta una citt\u00e0 elegante e anche una meta turistica importante.\nMonumenti e luoghi d'interesse.\nLa citt\u00e0 ha un centro storico con un'architettura mista, influenzata da diversi popoli, ungheresi, cechi e austriaci.\nArchitetture militari.\nIl Castello di Bratislava (\"Bratislavsk\u00fd hrad\") \u00e8 l'edificio pi\u00f9 noto e parte integrante dello \"skyline\" della citt\u00e0.\n\u00c8 una costruzione massiccia, a pianta rettangolare, con quattro torri angolari; sito alla sommit\u00e0 di una collina, a 85 m s.l.m., domina la Citt\u00e0 Vecchia e il Danubio. Il sito su cui sorge il castello era abitato gi\u00e0 nel periodo di transizione dall'Et\u00e0 della pietra all'Et\u00e0 del bronzo e nel tempo \u00e8 stato l'acropoli di una citt\u00e0 celtica, una parte del limes romano, un importante insediamento fortificato slavo e un centro politico-religioso-militare della Grande Moravia. Un castello in pietra non fu costruito prima del X secolo, quando l'area apparteneva al Regno d'Ungheria. Il castello fu trasformato in fortezza gotica in funzione anti-hussita sotto Sigismondo di Lussemburgo nel 1430, divenendo un castello rinascimentale nel 1562, e fu ricostruito nel 1649 in stile barocco. Sotto la regina Maria Teresa d'Austria, il castello divenne dimora reale. Nel 1811 fu distrutto da un incendio; rimase un cumulo di rovine sino agli anni 1950 quando fu riedificato nel suo originario stile teresiano.\nIl Castello di Dev\u00edn (in slovacco: \"hrad Dev\u00edn\" o \"Dev\u00ednsky hrad\", in ungherese: \"D\u00e9v\u00e9ny\") sorge nell'omonimo quartiere, sulla cima di una roccia in cui il fiume Morava, che segna il confine tra Austria e Slovacchia, affluisce al Danubio. \u00c8 uno dei siti archeologici slovacchi pi\u00f9 importanti e ospita un museo dedicato alla sua storia. Per la sua posizione strategica il castello di Dev\u00edn fu un importante baluardo di frontiera della Grande Moravia e dell'antico stato ungherese. Fu distrutto dalle truppe napoleoniche nel 1809. \u00c8 un simbolo importante nella storia slovacca ed in quella slava. \u00c8 situato in un'area rurale distinta dalla citt\u00e0, tanto che il villaggio adiacente, una volta indipendente, oggi costituisce un quartiere periferico, sia pur isolato, di Bratislava.\nAnticamente Bratislava era cinta da solide mura, oggi visibili in alcuni luoghi, come il duomo.\nArchitetture religiose.\nLa Cattedrale di San Martino (\"Katedr\u00e1la sv\u00e4t\u00e9ho Martina\") \u00e8 la chiesa pi\u00f9 importante di Bratislava. Venne costruita nel XV secolo sui resti di una precedente chiesa romanica e pur avendo subito nel corso dei secoli numerosi rimaneggiamenti conserva l'originale impianto gotico. Al suo interno sono sepolti personaggi illustri ed esponenti delle famiglie pi\u00f9 in vista della citt\u00e0. Merita una particolare menzione il monumento equestre in piombo di San Martino di G.R. Donner conservato nella navata di sinistra. La cattedrale \u00e8 nota per essere stata per tre secoli la sede dove venivano incoronati i re di Ungheria; a ricordo di questo fatto sul campanile \u00e8 posta una copia dorata della Corona di Santo Stefano, Re di Ungheria. Il campanile, alto 85 metri, un tempo era parte integrante delle fortificazioni della citt\u00e0.\nMolto amata dagli abitanti e famosa tra i turisti quasi quanto San Martino pi\u00f9 per le sue particolarit\u00e0 architettoniche che per una certa importanza storica \u00e8 la Chiesa di Santa Elisabetta (\"Kostol sv\u00e4tej Al\u017ebety\"), pi\u00f9 conosciuta in citt\u00e0 e non solo come \"Chiesa Blu\" (\"Modr\u00fd Kostol\u00edk\") per il suo particolare colore. In evidente stile \"Sezession\", come del resto altri edifici circostanti e contemporanei, \u00e8 una piccola chiesa dalle forme morbide e dall'evidente uso cromatico improntato sul turchese e sul blu, con qualche decorazione bianca. Ulteriore caratteristica \u00e8 la sua posizione, pi\u00f9 decentrata rispetto alla quasi totalit\u00e0 dei monumenti e luoghi d'interesse di Bratislava inseriti nel vecchio centro storico chiuso al traffico. La chiesa, dedicata a Santa Elisabetta d'Ungheria, non ha connotati storici, essendo stata eretta all'inizio del secolo scorso.\nLa chiesa dei Trinitari o della Trinit\u00e0 (in slovacco: \"Kostol trinit\u00e1rov, Trinit\u00e1rsky kostol,\" o \"Troji\u010dn\u00fd kostol,\" o \"Kostol sv\u00e4t\u00e9ho J\u00e1na z Mathy a sv\u00e4t\u00e9ho Felixa z Valois\") \u00e8 una chiesa barocca del quartiere \"Star\u00e9 Mesto\" (Citt\u00e0 Vecchia) di Bratislava. Sorge sulle rovine di una pi\u00f9 antica chiesa di San Michele, demolita nel 1529 per esigenze tattiche legate alle guerre ottomane. Settecentesca, \u00e8 ritenuta un'opera che prende a modello la Peterskirche viennese. Vanta un affresco trompe-l'\u0153il del pittore barocco italiano Antonio Galli da Bibbiena.\nLa chiesa dei Francescani, forse la pi\u00f9 antica della citt\u00e0, \u00e8 una chiesa gotica a tre navate. Costruita dal 1280 al 1297, fu consacrata da Andrea III d'Ungheria. Fu trasformata in chiesa rinascimentale nel XVII secolo e poi in chiesa barocca nel Settecento. Fu sede d'incoronazione di diversi sovrani d'Ungheria.\nDegne di menzione infine sono la chiesa e convento delle Clarisse e la chiesa dei Gesuiti.\nArchitetture civili.\nBratislava \u00e8 ricca di palazzi barocchi e di imponenti ville di famiglie della corte imperiale austro-ungarica.\nMolto importante \u00e8 il Palazzo Grasalkovi\u010d (\"Grasalkovi\u010dov pal\u00e1c\"), elegante dimora barocca, sede del Presidente della Slovacchia. Venne fatto costruire dal conte Anton Grasalkovi\u010d su progetto di Andreas Mayerhoffer, influente consigliere dell'imperatrice Maria Teresa, come sua residenza estiva. Il palazzo \u00e8 provvisto nel retro di un ampio e pregevole giardino alla francese.\nForse meno importante per storia e funzione, ma decisamente pi\u00f9 imponente \u00e8 la Villa Rusovce, con il suo giardino all'inglese, situata nell'omonimo quartiere. La casa fu originariamente costruita nel XVI secolo e fu convertita in villa inglese di gusto neogotico soltanto tra il 1841 ed il 1844. Il quartiere \u00e8 anche noto per i resti del \"castrum\" romano di Gerulata inserito nel \"limes romano\", un sistema di difesa confinario. Gerulata fu costruita ad usata tra il I ed il IV secolo d.C.\nIl Palazzo P\u00e1lffy (in slovacco: \"P\u00e1lfiho pal\u00e1c)\" \u00e8 un palazzo che pi\u00f9 per i suoi pregi architettonici desta curiosit\u00e0 per il fatto che a sei anni Mozart vi tenne un concerto. Eretto nel 1747, oggi \u00e8 sede dell'ambasciata austriaca.\nAl contrario \u00e8 sia pregevole sia importantissimo il Palazzo Primaziale, fatto costruire, su disegno dell'architetto Melchiorre Hefele, da J\u00f3zsef Batthy\u00e1ny, arcivescovo di Esztergom e primate di Ungheria nel 1778. \u00c8 un palazzo in stile neoclassico che ha ospitato, nella famosa Sala degli Specchi, la firma della Pace di Presburgo tra l'Impero Asburgico e la Francia dopo la battaglia di Austerlitz vinta da Napoleone. Il palazzo, dipinto di rosa, conserva un'interessante collezione di arazzi inglesi scoperti casualmente nel corso di lavori di ristrutturazione all'inizio del secolo scorso. Gli arazzi, in tutto sei, illustrano il mito di Ero e Leandro e il loro sfortunato amore. Il Palazzo Primaziale \u00e8 oggi municipio cittadino.\nAltro palazzo molto apprezzato \u00e8 la cosiddetta Casa del Buon Pastore, edificio in stile rococ\u00f2 situato ad angolo tra le strade che portano a castello, cos\u00ec stretto che ad ogni piano c'\u00e8 solo una stanza. Ospita un museo di orologi antichi. Meritano menzione infine, tra gli altri, il Palazzo Keglevich, il Palazzo dell'Accademia Istropolitana e il Palazzo Erd\u00f6dy.\nTra gli edifici del XX secolo si distinguono il Palazzo di giustizia, grande edificio monumentale opera degli architetti Alexander Skuteck\u00fd e Vojtech Holesch, e il Palazzo della Radio, a forma di piramide rovesciata. \nPiazze e porte antiche.\nLa Piazza Principale (\"Hlavn\u00e9 n\u00e1mestie\") \u00e8 il cuore del centro antico. Completamente ristrutturata secondo lo stile originario, ospita le ambasciate francese, greca e giapponese, nonch\u00e9 caff\u00e8 storici come il Kaf\u00e9 Mayer. \u00c8 il salotto buono della citt\u00e0, ove vengono spesso tenuti concerti, manifestazioni pubbliche e mostre d'arte. Di particolare interesse, nel periodo natalizio, sono i tradizionali mercatini, che richiamano l'attenzione di molti turisti stranieri, e \"Partyslava\", la festa della notte di San Silvestro, che viene celebrata solitamente con concerti ed esibizioni dal vivo in attesa del nuovo anno.\nLa piazza per eccellenza, ampia e monumentale, \u00e8 piazza Hviezdoslav (\"Hviezdoslavovo n\u00e1mestie\"), una delle piazze pi\u00f9 importanti della citt\u00e0 situata in pieno centro storico, nella zona pedonale che parte dalla Porta di San Michele e attraversa la Piazza Centrale. Ospita il Teatro dell'Opera (\"Slovensk\u00e9 n\u00e1rodn\u00e9 divadlo\"), il Palazzo della Filarmonica di Bratislava, l'Ambasciata degli Stati Uniti d'America e l'Hotel Savoy, oggi Carlton, uno dei pi\u00f9 prestigiosi della citt\u00e0, presso il quale hanno soggiornato personaggi storici come Mozart e Francesco Giuseppe. Questo luogo \u00e8 stato restaurato di recente, introducendo un'ampia area pedonale molto curata, fontane e opere d'arte moderna. \u00c8 dedicata, come il nome suggerisce, al drammaturgo slovacco Pavol Orsz\u00e1gh Hviezdoslav, celebrato con un'imponente statua.\nLa Porta di San Michele (\"Michalsk\u00e1 br\u00e1na\"), forse uno degli edifici pi\u00f9 conosciuti di Bratislava, \u00e8 l'unica rimasta delle quattro porte medioevali della citt\u00e0. Costruita nel 1300, nel 1758 sub\u00ec una serie di modifiche che hanno conferito alla costruzione l'attuale aspetto barocco; in quella occasione vennero issate le statue di San Michele e del Drago sulla sommit\u00e0 della torre che sovrasta la porta. Questa particolare costruzione \u00e8 inserita in una cornice molto suggestiva, dato che per accedere alla citt\u00e0 vecchia dalla strada esterna bisogna passare un vecchio barbacane, che si affaccia su case antiche, per poi successivamente varcare l'arco della porta e accedere al centro antico che si apre in maniera molto suggestiva allo spettatore. Nella torre c'\u00e8 un piccolo museo di armi antiche, ai suoi piedi una rosa dei venti bronzea con le distanze dalle maggiori citt\u00e0 europee.\nPonti sul Danubio.\nBratislava \u00e8 attraversata dal Danubio, sulle cui sponde sono stati costruiti alcuni ponti cittadini.\nIl pi\u00f9 famoso \u00e8 il Nov\u00fd Most, costruzione moderna che collega il quartiere residenziale di Petr\u017ealka con la Citt\u00e0 Vecchia (\"Star\u00e9 Mesto\"). \u00c8 un imponente ponte strallato dall'accattivante struttura poggiata su un solo lato del Danubio, all'apice del quale si trova una costruzione a forma di disco chiamata dagli abitanti \"Ufo\"; la costruzione ospita un ristorante di lusso, uno \"skybar\" e, sulla sommit\u00e0, c'\u00e8 una piattaforma dalla quale si pu\u00f2 godere di una vista della citt\u00e0. Il ponte, per la sua imponenza ed iconicit\u00e0, \u00e8 visibile da gran parte di Bratislava ed \u00e8 divenuto uno dei suoi simboli. Il ponte \u00e8 membro della World Federation of Great Towers ed \u00e8 l'unico ponte al mondo ad essere annoverato in questa categoria. Il Nov\u00fd Most \u00e8 stato realizzato durante il comunismo; la sua realizzazione \u00e8 controversa, perch\u00e9 la strada sorretta dal ponte passa a soli tre metri dalla Cattedrale di San Martino e perch\u00e9 per permettere la sua costruzione \u00e8 stato abbattuto il Quartiere Ebraico di Bratislava, gi\u00e0 devastato in epoca nazista.\nDi recente costruzione (2005) \u00e8 l'Apollo Bridge, uno fra i simboli della Bratislava degli anni 2000. Vanta il primato di essere l'unico progetto Europeo arrivato fra i primi cinque finalisti dell'OPAL Award della \"American Society of Civil Engineers\".\nAltri luoghi di interesse storico e culturale.\nIl Teatro nazionale slovacco, consta di due edifici: il pi\u00f9 antico \u00e8 nel centro storico ed \u00e8 un palazzo neorinascimentale; l'altro, inaugurato nel 2007, \u00e8 ora vicino al nuovissimo complesso della Galleria Eurovea.\nLo Slav\u00edn \u00e8 un monumento che ricorda i caduti dell'Armata Rossa entrati nel 1945 in citt\u00e0 per liberarla dal giogo nazista. Vi \u00e8 annesso un cimitero.\nIl cimitero pi\u00f9 importante della citt\u00e0 \u00e8 quello di Sl\u00e1vi\u010die \u00fadolie.\nSociet\u00e0.\nFin dalle origini della citt\u00e0 e fino alla met\u00e0 del XIX secolo i tedeschi costituirono il gruppo etnico predominante. Tuttavia, dopo il Compromesso Austro-Ungarico del 1867, inizi\u00f2 una massiccia magiarizzazione e secondo il censimento austro-ungarico del 1910 il 40% della popolazione parlava ungherese come lingua madre, il 42% tedesco e appena il 15% slovacco.\nGeografia antropica.\nI principali quartieri di Bratislava sono Star\u00e9 Mesto, Ru\u017einov, Nov\u00e9 Mesto, Karlova Ves, e a sud del Danubio, Petr\u017ealka.\nCultura.\nNella citt\u00e0 ci sono diverse universit\u00e0, musei, teatri e centri culturali.\nIstruzione e ricerca.\nLa prima universit\u00e0 del Regno d'Ungheria fu l'Accademia Istropolitana, fondata nel 1465 dal re Mattia Corvino e chiusa nel 1490 dopo la sua morte. \nOggi Bratislava \u00e8 sede di importanti universit\u00e0: l'Universit\u00e0 Comenio (\"Komensk\u00e9ho Univerzita\"), che conta circa studenti, l'Universit\u00e0 tecnica slovacca di Bratislava, con circa studenti, l'Universit\u00e0 di Economia, l'Universit\u00e0 Medica con circa studenti e la \"City University of Seattle\", il primo college privato in Slovacchia. In totale circa studenti frequentano le universit\u00e0 di Bratislava.\nL'educazione artistica \u00e8 affidata al prestigioso Conservatorio della citt\u00e0, che ha formato musicisti importanti, all'Alta scuola di arti musicali e all'Alta scuola di arti figurative di Bratislava. Ha sede a Bratislava anche la Conferenza artistica slovacca.\nA Bratislava ci sono 84 scuole primarie: 65 pubbliche, 9 private, 10 religiose. Esse hanno nel complesso oltre studenti.\nIl sistema di istruzione secondaria, scuole medie e superiori, conta 39 ginnasi con circa studenti, 37 scuole superiori con circa studenti e 27 scuole vocazionali con circa studenti.\nAnche l'Accademia slovacca delle scienze (\"Slovensk\u00e1 Akademia Vied\") si trova a Bratislava.\nMusei.\nIl Museo nazionale slovacco (\"Slovensk\u00e9 n\u00e1rodn\u00e9 m\u00fazeum\"), fondato nel 1961, ha la sua direzione a Bratislava sul lungofiume della citt\u00e0 vecchia nel palazzo del Museo di Storia Naturale, che \u00e8 una delle sue suddivisioni. Si tratta di un'istituzione che gestisce sedici musei specializzati a Bratislava e fuori. \nIl Museo civico di Bratislava (\"M\u00fazeum mesta Bratislavy\"), fondato nel 1868, \u00e8 il pi\u00f9 antico museo slovacco. \u00c8 un museo della storia cittadina costituito da collezioni storiche e archeologiche articolate in otto musei specializzati.\nLa Galleria nazionale slovacca, fondata nel 1948, \u00e8 la pi\u00f9 estesa rete di musei d'arte della Slovacchia. Due sezioni a Bratislava sono una di fianco all'altra lungo il Danubio nel Palazzo Esterh\u00e1zy (\"Esterh\u00e1zyho pal\u00e1c\", \"Eszterh\u00e1zy palota\") e nella caserma dell'acqua (\"Vodn\u00e9 kas\u00e1rne\", \"Vizikasz\u00e1rnya\"). La Galleria civica di Bratislava, fondata nel 1961, \u00e8 la seconda maggiore istituzione di questo tipo. Ha le esposizioni permanenti a Palazzo P\u00e1lffy (\"P\u00e1lffyho pal\u00e1c\", \"P\u00e1lffy palota\") e Palazzo Mirbach (\"Mirbachov pal\u00e1c\", \"Mirbach palota\"), nella citt\u00e0 vecchia.\nMusica e teatri.\nA Bratislava ha sede il Teatro Nazionale Slovacco, articolato in due sale: quella storica nella citt\u00e0 vecchia e quella nuova, inaugurata nel 2007, sulla riva del Danubio. Il teatro comprende tre compagnie: opera, balletto e teatro.\nBratislava \u00e8 la sede dell'Orchestra Filarmonica Slovacca e dell'orchestra da camera Cappella Istropolitana.\nEconomia.\nLa Regione di Bratislava \u00e8 oggi la pi\u00f9 ricca ed economicamente prospera della Slovacchia, pur essendo anche la pi\u00f9 piccola per estensione e la penultima per popolazione tra le otto regioni del paese. Essa produce infatti il 26% circa del PIL slovacco. Il PIL pro capite, valutato a \u20ac nel 2005, equivale al 147,9% della media UE ed \u00e8 il secondo pi\u00f9 elevato (dopo Praga) tra le regioni appartenenti ai nuovi stati membri dell'Unione Europea. Il salario medio lordo a Bratislava nei primi quattro mesi del 2008 \u00e8 stato di Sk (\u20ac 986,6).\nNel dicembre 2007 il tasso di disoccupazione nella citt\u00e0 era dell'1,83%. Molte istituzioni governative e societ\u00e0 private hanno i loro quartier generali a Bratislava. Pi\u00f9 del 75% degli abitanti lavora nei servizi: commercio, attivit\u00e0 bancarie, tecnologie informatiche, telecomunicazioni e turismo. La Borsa di Bratislava (BSSE), che regola il mercato pubblico dei titoli, fu fondata il 15 marzo 1991.\nLa Volkswagen ha aperto nel 1991 uno stabilimento a Bratislava che si \u00e8 poi esteso. Attualmente, la sua attivit\u00e0 riguarda principalmente i SUV, che rappresentano il 68% della produzione. La VW Touareg e in parte la Porsche Cayenne e l'Audi Q7 sono costruite qui. Qui si costruiscono le citycar Volkswagen up!, Seat Mii, \u0160koda Citigo.\nNegli ultimi anni, le imprese rivolte ai servizi e all'alta tecnologia sono aumentate a Bratislava. Molte compagnie globali, tra cui IBM, Dell, Lenovo, AT&amp;T, SAP e Accenture, hanno aperto sedi delocalizzate e centri di servizi qui o progettano di farlo presto. Le ragioni dell'afflusso di compagnie multinazionali sono la vicinanza all'Europa occidentale, una forza lavoro qualificata e l'alta densit\u00e0 di universit\u00e0 e strutture di ricerca.\nAltre importanti societ\u00e0 con quartieri generali a Bratislava sono Telekom Slovacchia (settore delle telecomunicazioni), Orange Slovensko (telecomunicazioni), Slovensk\u00e1 sporite\u013e\u0148a (banca), Tatra banka (banca), Doprastav (edilizia e trasporti), Hewlett-Packard Slovacchia (elettronico), Slovnaft (petrolifero), Henkel Slovensko (chimico), Slovensk\u00fd plyn\u00e1rensk\u00fd priemysel (gas), Kraft Foods Slovacchia (alimentare), Whirlpool Slovacchia (elettronico), \u017deleznice Slovenskej republiky (ferroviario), e la catena di negozi Tesco (grande distribuzione).\nLa forte crescita dell'economia slovacca negli anni 2000 ha portato ad un boom nell'industria edilizia e diversi importanti progetti sono stati completati o pianificati a Bratislava. Le aree che attirano pi\u00f9 interessi comprendono il lungofiume sul Danubio, dove due grandi progetti sono gi\u00e0 in via di realizzazione: il parco fluviale a ridosso della Citt\u00e0 Vecchia (Star\u00e9 Mesto) e il complesso Eurovea vicino al ponte Apollo. Altri siti in fase di sviluppo comprendono le aree attorno alla principale stazione ferroviaria e degli autobus, quelle della ex-zona industriale nei pressi della Citt\u00e0 Vecchia e i quartieri di Petr\u017ealka, Nov\u00e9 Mesto e Ru\u017einov. Si prevede che gli investitori impegneranno 1,2 miliardi di euro in nuovi progetti entro il 2010. La citt\u00e0 ha un bilancio stabile di quasi sei miliardi di corone slovacche (182 milioni di \u20ac al 2007), un quinto dei quali utilizzato per nuovi investimenti. L'amministrazione di Bratislava possiede direttamente azioni in 17 societ\u00e0, ad esempio nella Compagnia dei trasporti pubblici (\"Dopravn\u00fd podnik Bratislava\"), nell'Azienda per la raccolta e lo smaltimento dei rifiuti e nei servizi idrici. La citt\u00e0 controlla anche enti municipali come la Polizia urbana (\"Mestsk\u00e1 pol\u00edcia\"), il Museo civico di Bratislava e lo Zoo di Bratislava.\nTurismo.\nNegli ultimi anni Bratislava ha accentuato la sua forte vocazione turistica. Il centro storico, ormai quasi interamente pedonalizzato, attrae molti turisti per la presenza di numerosissimi locali, anche all'aperto, nonch\u00e9 di musei, teatri, cinema e gallerie d'arte.\nRicco \u00e8 il cartellone degli eventi in citt\u00e0, in particolare mostre, esposizioni e convegni culturali, soprattutto in ambito musicale. Le produzioni del Teatro dell'Opera e della Filarmonica attraggono un numero sempre crescente di visitatori. La Expo Incheba Arena \u00e8 invece il tempio del pop e del rock in citt\u00e0: tra gli artisti che vi si sono esibiti di recente i Depeche Mode, Bob Dylan, i Kiss, gli AC/DC, Alicia Keys, Rihanna e molti altri, facendo di Bratislava una delle citt\u00e0 pi\u00f9 vivaci sulla scena musicale europea. \u00c8 di Bratislava, inoltre, il gruppo thrash metal Majster Kat.\nL'espansione dell'aeroporto cittadino, collegato con le pi\u00f9 importanti capitali europee ed anche con citt\u00e0 extraeuropee, ha favorito ulteriormente la presenza turistica in citt\u00e0.\nInfrastrutture e trasporti.\nBratislava \u00e8 servita da una potente rete di mezzi pubblici, costituiti da autobus, filobus e tram che collegano il centro storico alle periferie ed all'Aeroporto M. R. \u0160tef\u00e1nik, che dista solo 9 km dal centro storico. I tram sono gli unici mezzi autorizzati ad attraversare il centro storico, riservato al transito pedonale.\nL'aeroporto, in continua crescita per numero di passeggeri da quando Bratislava \u00e8 capitale, \u00e8 in fase di ristrutturazione ed entro il 2012 sar\u00e0 completamente rinnovato per consentire allo scalo della capitale una capacit\u00e0 ricettiva maggiore. Per la vicinanza con Vienna, anche l'aeroporto viennese di Schwecat viene solitamente utilizzato per raggiungere Bratislava, e lo stesso accade nell'altro senso. In particolare l'aeroporto \u0160tef\u00e1nik ha incrementato in maniera enorme il proprio traffico grazie alla scelta della nota compagnia aerea low-cost Ryanair di utilizzare la struttura come scalo per i propri voli in citt\u00e0 e per la vicina Vienna.\nEssendo bagnata dal Danubio, a Bratislava \u00e8 importante anche la comunicazione fluviale. Dal 1\u00ba giugno 2006 \u00e8 collegata, durante i mesi estivi, con la citt\u00e0 di Vienna tramite un servizio di catamarani veloci, i ben noti \"Twin City Liner\", che coprono la tratta via Danubio in soli 75 minuti, in una cornice molto suggestiva.\nLa citt\u00e0 \u00e8 collegata con Vienna a mezzo di treni e autobus frequenti.\nInserita nei tracciati 4, 5 e 7 dei corridoi paneuropei dell'alta velocit\u00e0, sar\u00e0 un importante snodo per i trasporti continentali.\nVi \u00e8 un progetto per la costruzione di una metropolitana, che dovrebbe avere inizialmente due linee e servire i principali quartieri della citt\u00e0. La crescita economica degli ultimi anni potrebbe accelerare i tempi di realizzazione.\nAmministrazione.\nGemellaggi.\nBratislava \u00e8 gemellata con:\nSport.\nNella citt\u00e0 di Bratislava gli sport pi\u00f9 praticati sono i seguenti: hockey su ghiaccio, pattinaggio, ginnastica, calcio e basket. La squadra di calcio pi\u00f9 prestigiosa della citt\u00e0 \u00e8 lo Slovan Bratislava, per sette volte campione nazionale e per otto di quello cecoslovacco. La pi\u00f9 recente squadra a passare le ribalte europee \u00e8 invece l'allora FC Artmedia Bratislava (oggi MFK Petr\u017ealka), squadra del quartiere di Petr\u017ealka, partecipante alla fase a gironi della UEFA Champions League 2005-2006 e non lontana dall'impresa di raggiungere gli ottavi di finale, salvo poi crollare in anni recenti nella seconda serie slovacca. Altra squadra \u00e8 l'Inter Bratislava, anch'essa due volte campione nazionale e una volta cecoslovacca.\nLo stadio pi\u00f9 importante \u00e8 il Teheln\u00e9 pole, inaugurato nel 2019 con una capienza di circa spettatori: ospita le gare interne dello Slovan Bratislava, nonch\u00e9 quelle della nazionale slovacca.\nAltri campi calcio sono il Pasienky, campo interno dell'Inter Bratislava, e quello che ospita le partite dell'Artmedia Bratislava.\nMolto popolare \u00e8 l'hockey, rappresentato dal pluridecorato HC Slovan Bratislava, che gioca le sue gare presso la Samsung Arena. La citt\u00e0 insieme a Ko\u0161ice \u00e8 stata sede del Campionato mondiale di hockey su ghiaccio maschile 2011."}
{"id": "18483", "revid": "287204", "url": "https://it.wikipedia.org/wiki?curid=18483", "title": "Dorotheanthus", "text": "Dorotheanthus \u00e8 un genere di piante succulente appartenente alla famiglia delle Aizoacee originario del Sudafrica.\nTassonomia.\nIl genere comprende le seguenti specie:\nColtivazione.\nLa sua coltivazione richiede terreno molto poroso composto da terra concimata e sabbia sia in piena terra che in vaso; \u00e8 per\u00f2 in piena terra che d\u00e0 il massimo dello splendore e della fioritura. La sua esposizione \u00e8 da pieno sole, con annaffiature anche saltuarie.\nLa riproduzione avviene depositando i semi in terra sabbiosa mantenuta umida e ad una temperatura di 21\u00a0\u00b0C; le piantine andranno poi messe a dimora non appena finisce l'inverno e non ci sono pericoli di gelo."}
{"id": "18485", "revid": "287204", "url": "https://it.wikipedia.org/wiki?curid=18485", "title": "Echeveria", "text": "Echeveria \u00e8 un genere di piante succulente appartenente alla famiglia delle Crassulaceae, originario di America Centrale e Meridionale.\nEtimologia.\nIl nome del genere \u00e8 un omaggio al pittore e naturalista messicano Atanasio Echeverr\u00eda (1771\u00a0\u2013 1803), famoso per i suoi dipinti di piante.\nDescrizione.\nSono piante terrestri o epifite, hanno foglie piatte e carnose, glabre o irsute disposte a \"rosetta\". \nI fusti in et\u00e0 adulta si ramificano producendo una gran quantit\u00e0 di plantule le quali possono essere staccate dalla pianta madre per generare nuove piantine. I fiori sono di lunga durata.\nDistribuzione e habitat.\nIl genere \u00e8 distribuito nelle aree aride e semi aride del continente americano, dal sud-ovest del Texas, al Centro America e alla parte settentrionale del Sud America. Il Messico rappresenta il centro di maggiore biodiversit\u00e0, con oltre un centinaio di specie endemiche.\nTassonomia.\nIl genere comprende 192 specie tra cui:\nColtivazione.\nLe Echeveria richiedono terreno poroso e molto drenante composto da terra concimata unita a sabbia molto grossolana e a una parte di polvere di carbone. L'esposizione richiede moltissima luce e alcune specie sopportano molto bene il pieno sole.\nLe annaffiature dovranno essere regolari nel periodo estivo; in inverno sopportano una temperatura non inferiore ai 4\u00a0\u00b0C e le annaffiature andranno completamente sospese; mentre dovranno essere solo ridotte se tenute ad una temperatura superiore ai 4\u00a0\u00b0C.\nI fusti nel periodo invernale tendono ad allungarsi per questo in primavera dovranno essere tagliati per permettere alla pianta una nuova rigogliosit\u00e0. La moltiplicazione pu\u00f2 avvenire molto facilmente per talea, ma anche per seme. I semi messi a dimora nel periodo primaverile in terra leggera andranno mantenuti ad una temperatura di 21\u00a0\u00b0C."}
{"id": "18487", "revid": "1431594", "url": "https://it.wikipedia.org/wiki?curid=18487", "title": "Wolf 359", "text": "Wolf 359 \u00e8 una stella nana rossa di magnitudine 13,53 situata nella costellazione del Leone. Essendo distante 7,78 anni luce, \u00e8 una delle stelle pi\u00f9 vicine alla Terra: solo il sistema di Alfa Centauri e la Stella di Barnard sono conosciute essere pi\u00f9 vicine. In assoluto \u00e8 dunque la quinta stella pi\u00f9 vicina al sistema solare ma \u00e8 del tutto invisibile ad occhio nudo ed \u00e8 possibile scorgerla solo con telescopi professionali. La stella deve il suo nome al proprio scopritore, l'astronomo Max Wolf, che nel 1917 not\u00f2 il suo grande moto proprio nello spazio (oltre 4,5 secondi d'arco all'anno) e la catalog\u00f2 col numero 359 nella sua lista di stelle ad alto moto proprio.\n\u00c8 una delle meno massicce e pi\u00f9 deboli stelle conosciute, con una massa stimata in 0,09 volte quella del Sole, vale a dire poco pi\u00f9 del limite necessario perch\u00e9 un corpo celeste riesca a innescare la fusione dell'idrogeno, processo tipico delle stelle.\nWolf 359 ha un intenso campo magnetico ed \u00e8 una stella a flare; la sua luminosit\u00e0 aumenta rapidamente per brevi periodi in modo violento, emettendo una considerevole quantit\u00e0 di raggi X e raggi gamma, che sono stati rilevati dai telescopi spaziali. \u00c8 una stella piuttosto giovane, con un'et\u00e0 stimata inferiore al miliardo di anni. Nessun oggetto sub stellare o disco circumstellare \u00e8 stato osservato nei suoi dintorni. Per la sua vicinanza al Sole \u00e8 stata spesso citata in opere fantascientifiche.\nStoria delle osservazioni.\nWolf 359 attir\u00f2 l'attenzione degli astronomi per il suo grande moto proprio; solitamente, le stelle che hanno grossi spostamenti nella sfera celeste rispetto ad oggetti lontani sono stelle piuttosto vicine al Sole. Nel 1917, l'astronomo tedesco Max Wolf misur\u00f2 il moto proprio della stella e, due anni pi\u00f9 tardi, pubblic\u00f2 un catalogo con oltre mille stelle ad alto moto proprio, indicando la stella col numero 359.\nLa prima parallasse della stella \u00e8 stata misurata dall'Osservatorio di Monte Wilson nel 1928, che registr\u00f2 uno spostamento annuale della posizione della stella di 0,409 \u00b1 0,009 secondi d'arco. Da questo spostamento periodico, e conoscendo la grandezza dell'orbita terrestre, \u00e8 stato possibile stimare la distanza della stella.\nWolf 359 \u00e8 stata la stella di minor massa conosciuta fino alla scoperta di VB 10 nel 1944. La sua magnitudine nell'infrarosso fu misurata nel 1957, e nel 1969 fu osservata un'eruzione che port\u00f2 a catalogare Wolf 359 tra le stelle a flare.\nAmbiente galattico.\nData la vicinanza, Wolf 359 condivide lo stesso ambiente galattico del Sole. Le sue coordinate galattiche sono 244\u00b0 e 56,12\u00b0. Una longitudine galattica di circa 244\u00b0 significa che la linea ideale che congiunge il Sole e Wolf 359, se proiettata sul piano galattico, forma con la linea ideale che congiunge il Sole con il centro galattico un angolo di 244\u00b0; ci\u00f2 implica che Wolf 359 \u00e8 leggermente pi\u00f9 lontana dal centro galattico di quanto non sia il Sole. Una latitudine galattica di circa +56\u00b0 significa che Wolf 359 si trova pi\u00f9 a nord rispetto al piano su cui sono posti il Sole e il centro galattico.\nLa stella pi\u00f9 vicina a Wolf 359 \u00e8, a , Ross 128, un'altra nana rossa poco pi\u00f9 luminosa di Wolf 359, mentre a 4,1 a.l. si trova Lalande 21185, anch'essa nana rossa. Il Sole, a 7,8 anni luce di distanza \u00e8 la sesta stella pi\u00f9 vicina a Wolf 359, e la pi\u00f9 vicina tra le stelle visibili a occhio nudo, brillando di magnitudine +1,7. Poco pi\u00f9 distante, a 8,3 anni luce si trova il sistema di Alfa Centauri, e a 8,6 e 9 a.l. Procione e Sirio. Quest'ultima sarebbe la pi\u00f9 luminosa del cielo notturno anche da un ipotetico pianeta orbitante attorno a Wolf 359, mentre Procione brillerebbe di magnitudine \u22120,24, e sarebbe la quarta stella pi\u00f9 luminosa, dopo Sirio, Canopo e Arturo.\nMoti spaziali.\nIl moto proprio della stella \u00e8 di 4,696 secondi d'arco all'anno, e la stella si allontana dal Sole alla velocit\u00e0 di 19\u00a0km/s. La velocit\u00e0 spaziale di Wolf 359 implica che sia una stella di popolazione II, facente parte dell'alone galattico della Via Lattea. Nel suo percorso orbitale attorno al centro della Galassia la stella si avvicina fino a 6,5 kiloparsec al centro della Galassia, per allontanarsi poi fino a 8,6 kiloparsec. L'eccentricit\u00e0 orbitale \u00e8 pari a 0,156, e la stella pu\u00f2 spostarsi fino a 444 anni luce di distanza dal piano galattico. Circa 13850 anni fa, Wolf 359 pass\u00f2 alla minima distanza dal Sole, a circa 7,35 anni luce dalla Terra.\nPropriet\u00e0 fisiche.\nWolf 359 \u00e8 di classe spettrale M6,5V, anche se varie fonti la classificano anche di tipo M5.5, M6 o M8. La sua luminosit\u00e0 \u00e8 molto bassa, solo lo 0,11% di quella solare. Se fosse al posto del Sole, essa sarebbe solo 10 volte pi\u00f9 luminosa della Luna piena. Il raggio della stella, precedentemente stimato da 0,16 a 0,19 quello solare, in studi pi\u00f9 recenti \u00e8 stato stimato essere 0,10 - 0,12 volte quello del Sole, vale a dire circa ; non molto pi\u00f9 grande ad esempio di quello di Giove. L'energia della stella viene trasportata in superficie tramite un moto convettivo, e non, come avviene almeno nella parte centrale del Sole, per moto radiativo. Questa circolazione ridistribuisce l'accumulo di elio generato dalla nucleosintesi stellare su tutta la stella, a differenza di ci\u00f2 che avviene nel Sole, dove invece l'elio si accumula continuamente nel centro. Questo, unito a un tasso di consumo dell'idrogeno pi\u00f9 basso dovuto alla piccola massa della stella, le consente di mantenersi nella sequenza principale per un periodo enormemente superiore a quello del Sole.\nEt\u00e0 e temperatura.\nLa temperatura superficiale di Wolf 359 \u00e8 di circa mentre la sua velocit\u00e0 di rotazione \u00e8 uguale o inferiore a 3\u00a0km/s, con un periodo di rotazione di 1,6 giorni. La velocit\u00e0 di rotazione \u00e8 piuttosto bassa e sulla base di questo dato si potrebbe inferire una et\u00e0 di almeno 10 miliardi di anni, il tempo che una stella di classe M6 impiega a perdere, a causa del proprio vento stellare, sufficiente momento angolare da rallentare la propria velocit\u00e0 di rotazione fino a valori simili a quelli misurati. Tuttavia, i modelli evolutivi stellari applicati alla stella suggeriscono che Wolf 359 sia piuttosto giovane, con un'et\u00e0 stimata compresa tra 100 e 350 milioni di anni.\nCampo magnetico e brillamenti.\nWolf 359 \u00e8 classificata come stella a flare del tipo UV Ceti: questo tipo di stelle subiscono brevi e intensi aumenti della luminosit\u00e0 a causa dell'attivit\u00e0 magnetica della fotosfera. Wolf 359, la cui designazione come stella variabile \u00e8 CN Leonis, ha un tasso relativamente alto di flare. Osservazioni con il telescopio spaziale Hubble hanno rilevato 32 brillamenti in un periodo di due ore, con un'energia di e oltre. Il campo magnetico medio sulla superficie di Wolf 359 ha una resistenza di circa (), anche se questo valore varia in modo significativo su scale di tempo pi\u00f9 breve delle sei ore. In confronto, il campo magnetico del Sole mediamente \u00e8 di 1 gauss (100 microtesla), anche se pu\u00f2 salire fino a 3\u00a0kg (0,3 T) nelle regioni con macchie solari attive. Durante il brillamento, Wolf 359 emette anche raggi X e gamma. Durante una grande eruzione del 2006 l'emissione di raggi X della stella \u00e8 stata vista aumentare di un fattore \u2248100; il plasma dell'eruzione, costituito principalmente di materiale evaporato dalla cromosfera e dalla fotosfera stellare, aveva un contenuto di ferro due volte superiore a quello normalmente presente. Nonostante l'eruzione fosse piuttosto violenta, fu di breve durata, inferiore a 25 minuti.\nComposizione chimica.\nAlla bassa temperatura superficiale di Wolf 359, i composti chimici derivanti dai processi interni alla stella sopravvivono abbastanza a lungo per poter essere osservarti attraverso le loro linee spettrali. Numerose bande molecolari appaiono nello spettro di Wolf 359, comprese quelle del monossido di carbonio, dell'idruro di ferro, dell'idruro di cromo, dell'acqua, dell'idruro di magnesio, dell'ossido di vanadio, dell'ossido di titanio e forse di molecole di idrossido di calcio.\nPoich\u00e9 non pare sia presente il litio, tale elemento deve essere gi\u00e0 stato consumato dalla fusione nel nucleo. Questo indica che l'et\u00e0 minima della stella \u00e8 di almeno 100 milioni di anni.\nPi\u00f9 esternamente alla fotosfera si trova la regione ad alta temperatura conosciuta come corona. Nel 2001, Wolf 359 divenne la prima stella escluso il Sole su cui si \u00e8 potuta osservare la corona con un telescopio da terra. Lo spettro ha mostrato forti righe di emissione del ferro. L'ampiezza di questa linea pu\u00f2 variare per un periodo di diverse ore, che suggerisce un riscaldamento dovuto a microflare.\nRicerca di pianeti e abitabilit\u00e0.\nUna ricerca eseguita con il Telescopio Spaziale Hubble non ha evidenziato la presenza di pianeti gioviani orbitanti attorno alla stella, anche se questo non preclude la presenza di pi\u00f9 piccoli pianeti non alla portata del telescopio. Nessun eccesso di radiazione infrarossa \u00e8 stato rilevato, suggerendo che non siano presenti dischi circumstellari orbitanti attorno alla stella. Misure sulla velocit\u00e0 radiale usando il Near Infrared Spectrometer (NIRSPEC) del W. M. Keck Observatory non hanno rilevato variazioni che provino la presenza di compagni sub stellari della grandezza di Nettuno o pi\u00f9 grandi.\nUn pianeta che orbitasse attorno a Wolf 359 dovrebbe trovarsi ad una distanza compresa tra 0,022 e 0,054 U.A. per essere all'interno della zona abitabile. A quella distanza il pianeta avrebbe probabilmente una rotazione sincrona, quindi uno dei due emisferi sarebbe sempre illuminato e sull'altro non sorgerebbe mai la stella. Inoltre la sua condizione di stella a flare la rende non adatta allo sviluppo della vita, in quanto le eruzioni di queste stelle sono, in rapporto alla loro bassa luminosit\u00e0, estremamente violente e imprevedibili, possono raddoppiare la luminosit\u00e0 totale della stella e sono accompagnate spesso da grosse emissioni di raggi X, letali per le forme di vita di tipo terrestre conosciute. Un altro fattore a sfavore dello sviluppo della vita \u00e8 che queste stelle emettono una luce rossa che potrebbe essere insufficiente per la fotosintesi delle piante.\nSistema planetario.\nNel 2019 un gruppo guidato da Mikko Tuomi dell'Universit\u00e0 di Hertfordshire ha annunciato la presenza di due candidati esopianeti in orbita attorno alla stella, utilizzando il metodo della velocit\u00e0 radiale dopo osservazioni compiute con gli spettrografi HARPS in Cile e HIRES alle Hawaii. I due pianeti scoperti sono una super Terra, che orbita in 2,7 giorni attorno alla stella, e un gigante gassoso, che orbita a quasi due UA dalla stella e il cui periodo orbitale \u00e8 di 8 anni. Il pianeta roccioso pi\u00f9 interno non \u00e8 potenzialmente abitabile, in quanto riceve tre volte la radiazione che riceve la Terra dal Sole, e risulta quindi troppo caldo per sostenere acqua liquida sulla sua superficie.\nNella fantascienza.\nNell'Universo di Star Trek la Battaglia di Wolf 359 \u00e8 il primo grande combattimento fra la Federazione Unita dei Pianeti e i Borg, vinta in maniera devastante da questi ultimi. La Federazione aveva posto una quarantina di navi presenti nel settore in linea difensiva nei pressi di Wolf 359, stella vicina alla Terra. I minacciosi organismi cibernetici furono sul punto di invadere la Terra grazie all'involontaria cooperazione di Jean-Luc Picard, gi\u00e0 capitano della nave stellare Enterprise, da loro assimilato con il nome di \"Locutus dei Borg\", cio\u00e8 \"Colui che \u00e8 deputato a parlare\". La battaglia ebbe notevole importanza negli eventi storici fittizi del media franchise e verr\u00e0 rivisitata anche nell'episodio pilota di () e in un episodio di Star Trek Voyager ().\nNella letterarura di fantascienza appare nel romanzo pubblicato dalla collana Urania della casa editrice Mondadori con il n\u00b0 21 del 10 agosto 1953 con il titolo Terrore sul mondo scritto da Jimmy Guieu pseudonimo dello scrittore Henri Ren\u00e9 Guieu dove risulta che i pianeti intorno alla stella sono abitati dai \"Kerbaniani\".*"}
{"id": "18488", "revid": "484362", "url": "https://it.wikipedia.org/wiki?curid=18488", "title": "Astor Piazzolla", "text": "Strumentista d'avanguardia, \u00e8 considerato da alcuni l'esponente pi\u00f9 importante della musica del suo Paese ed \u00e8 in generale tra i pi\u00f9 importanti musicisti del XX secolo; autore di diverse collaborazioni con artisti di vario genere (tra cui i conterranei Amelita Baltar e Lalo Schifrin, il jazzista statunitense Gerry Mulligan e, per quanto riguarda quelle italiane, Tullio De Piscopo, Pino Presti e le cantanti Mina, Milva e Iva Zanicchi). Per le sue commistioni di tango e jazz fu il catalizzatore di pesanti critiche rivolte al \"nuevo tango\" dai puristi del genere, che lo definirono \"el asesino del Tango\" (l'assassino del tango).\n\u00c8 autore di numerosi brani sia strumentali sia vocali, tra i pi\u00f9 noti dei quali si citano \"Libertango\", \"Oblivion\", \"Adi\u00f3s Nonino\", \"Mar\u00eda de Buenos Aires\" (con la voce di Milva), \"Summit\", dall'album \"Summit-Reunion Cumbre\" (con Gerry Mulligan).\nMar del Plata, sua citt\u00e0 d'origine, gli ha reso omaggio intitolandogli, nel 2008, l'aeroporto.\nBiografia.\nNacque da genitori di origine italiana: il padre, Vicente Piazzolla (chiamato \"Nonino\" dai figli di Astor), era figlio di Pantaleone, un pescatore nativo di Trani in Puglia, che emigr\u00f2 in Argentina dopo il naufragio della sua imbarcazione; la madre, Asunta Manetti (\"Assunta\"), era invece nativa di Massa Sassorosso, frazione di Villa Collemandina.\nIl nome di \"Astor\" deriva da un amico e cliente del padre, Astor Bolognini, violinista di successo in America del Nord. Nacque con un grave difetto alla gamba destra, il piede equino, per cui fu sottoposto a numerosi interventi chirurgici mentre il padre lo stimolava continuamente a esercitarsi in pi\u00f9 discipline per compensare il difetto fisico. Verosimilmente dovette aver problemi nelle relazioni coi coetanei in giovane et\u00e0, sia per il problema alla gamba sia per il suo carattere focoso e irascibile.\nLa famiglia si trasfer\u00ec pi\u00f9 volte e sia il padre sia la madre cambiarono spesso citt\u00e0 e lavoro.\nFiglio unico, nel 1925 si trasfer\u00ec con la famiglia a New York dove visse fino a 16 anni.\nAll'et\u00e0 di 8 anni ricevette in regalo dal padre un Bandone\u00f3n e inizi\u00f2 a strimpellare da autodidatta, incoraggiato dal padre, appassionato di musica, che suonava fisarmonica e chitarra.\nNel 1930, stante la recente crisi economica americana, la famiglia si trasfer\u00ec per nove mesi a Mar del Plata dove Astor prese lezioni di musica da vari insegnanti (tra cui Libero e Homero Paoloni) per poi tornare a New York dove prosegu\u00ec gli studi dello strumento e inizi\u00f2 a suonare in vari gruppi e anche da solo.\nFondamentale in quegli anni fu l'amicizia con Carlos Gardel, famoso cantante e attore, che lo incoraggi\u00f2 a proseguire con la musica e gli trov\u00f2 piccoli ingaggi; lo invit\u00f2 anche in un tour nei Caraibi ma il padre di Astor rifiut\u00f2 di mandarlo per via della sua giovane et\u00e0, salvandogli la vita perch\u00e9 Carlos mor\u00ec durante il tour in un incidente aereo all'aeroporto di Medell\u00edn.\nNel 1937 la famiglia si trasfer\u00ec nuovamente a Mar del Plata, dove Astor si appassion\u00f2 definitivamente al tango, pur non amandolo troppo (almeno quello tradizionale, esclusivamente da ballo) e tentando fin da subito di creare un suo stile. Negli anni successivi ebbe relazioni con diversi musicisti (tra i quali Nestor Romano, Luis Savastano e soprattutto Miguel Cal\u00f2 che raggiunse a Buenos Aires nel 1939).\nNegli anni di Buenos Aires cre\u00f2 la \"Orquestra tipica de Astor Piazzolla\", conosciuta meglio come Orquesta de 1946.\nNegli anni '50 scrive molta musica sinfonica e colonne sonore per numerosi film, abbandonando il Bandone\u00f3n per dedicarsi alla musica colta.\nNel 1953 con la sinfonia \"Buenos Aires\" vince il Premio Sevitzky (dal direttore Fabien Sevitzky che con una borsa di studio gli permette di trasferirsi a Parigi e rimanervi circa un anno, studiando soprattutto con Nadia Boulanger che lo indirizz\u00f2 nuovamente verso il tango, per poi tornare a Buenos Aires dove nel 1955 fond\u00f2 il gruppo Octeto Buenos Aires dedicandosi al \"tango nuovo\" che da allora divent\u00f2 il suo genere caratteristico e gli attirer\u00e0 severe critiche malgrado le quali la sua fama diventer\u00e0 sempre maggiore portandolo a spostarsi e a suonare in gran parte del mondo.\nNel 1958 torn\u00f2 a New York, chiamando poi a s\u00e9 la famiglia, e l\u00ec rimase fino al 1960 entrando in contatto con molti artisti e compositori, tra cui Stravinskij; in quel periodo gli giunse la notizia della improvvisa morte del padre, il 13 ottobre 1959, e compose uno dei suoi pezzi pi\u00f9 famosi, Adi\u00f3s Nonino. A New York Astor non ottenne il successo che si aspettava e nel 1960 torn\u00f2 a Buenos Aires dove cre\u00f2 un quintetto (Quinteto nuevo tango) che sar\u00e0 pi\u00f9 volte modificato cambiando o aggiungendo artisti (per esempio: Octeto Buenos Aires), con cui si esib\u00ec in molti locali alternando le attivit\u00e0 di arrangiatore e compositore.\nNel 1966 si separ\u00f2 dalla moglie.\nDal 1967, in collaborazione con Horacio Ferrer, compose alcune delle sue opere pi\u00f9 famose (Maria de Buenos Aires, Balada para un loco, Chiquil\u00edn de Bach\u00edn) suonando in moltissimi locali.\nNel 1971 si trasfer\u00ec in Europa con la nuova compagna Amelita e al ritorno ampli\u00f2 nuovamente il \"Quinteto\" in \"Noneto\" (\"Conjunto 9\"), continuando a girare il mondo e a produrre opere. Nel 1973 ebbe un infarto da cui si riprese abbastanza bene, per poi trasferirsi per qualche tempo a Roma (dove aveva avuto in passato contatti con molti artisti famosi) dove incise Libertango, conobbe Gerry Mulligan con cui collabor\u00f2 negli anni successivi durante i quali si interess\u00f2 molto alla musica elettronica, collaborando anche col figlio Daniel.\nNegli anni successivi si stabil\u00ec a Parigi, continuando a comporre e a girare il mondo per concerti e contatti di lavoro, per poi tornare in Argentina nel 1978, dove ricostru\u00ec il quintetto, e nel 1980 di nuovo a Parigi.\nNel 1983 mor\u00ec \"Nonina\", la madre Asunta. Negli anni successivi si trasfer\u00ec pi\u00f9 volte, suonando in molte parti del mondo e collaborando con numerosi artisti (tra cui Milva). Fu in quel periodo che la sua salute ebbe un tracollo, per problemi vascolari agli arti (soprattutto alla gamba malata) e al cuore: soffriva di fibrillazione atriale ed ebbe un intervento di bypass nel 1988.\nRecuperata in breve una certa forma fisica, riprese l'attivit\u00e0 artistica con un sestetto, ma negli anni successivi i ritmi di vita e la fatica lo deteriorarono progressivamente, costringendolo nel 1990 a interrompere il tour. Dopo pochi mesi, ebbe un ictus che esit\u00f2 in una emiparesi e in uno stato di coma da cui si riprese parzialmente poche settimane dopo. La compagna, visto il desiderio espresso da Astor di morire nel suo Paese, provvide a trasferirlo in Argentina dove, per il ripetuto aggravarsi delle condizioni fisiche, mor\u00ec il 4 di luglio del 1992.\nConosciuto nella sua terra natale come \"El Gran Astor\" o \"El Gato\" (\"il Gatto\", per la sua abilit\u00e0 e ingegno), \u00e8 considerato tra i pi\u00f9 importanti musicisti di tango della seconda met\u00e0 del XX secolo (Carlos Gardel \u00e8 il pi\u00f9 importante della prima met\u00e0). Fu una figura controversa nei confronti degli argentini, sia musicalmente sia politicamente.\nLa sua musica ha ottenuto consensi in Europa e in America del Nord prima che nel suo Paese e la rivoluzione che ha apportato a questa forma musicale tradizionale lo ha allineato, forse inevitabilmente, a coloro che volevano fare anche altri cambiamenti nella societ\u00e0 argentina.\nLa musica.\nIl \"nuevo tango\" di Piazzolla si differenzia dal tango tradizionale perch\u00e9 incorpora elementi presi dalla musica jazz e fa uso di dissonanze e altri elementi musicali innovativi; Piazzolla ha inoltre introdotto, a partire dal \"Conjunto Electronico\", l'uso di strumenti che non venivano utilizzati nel tango tradizionale, come l'organo Hammond, il flauto, la marimba, il basso elettrico, la batteria, le percussioni, la chitarra elettrica. Con questo organico, integrato dalla sezione d'archi, nel maggio 1974, grazie a una intuizione del suo manager e produttore storico, Aldo Pagani, ha realizzato a Milano l'album \"Libertango\", uno dei suoi dischi pi\u00f9 noti. L'orchestra, formata da musicisti italiani, comprendeva due tra i pi\u00f9 apprezzati esecutori del periodo, che l'avrebbero in seguito accompagnato in altre significative avventure musicali: Pino Presti al basso elettrico e Tullio De Piscopo alla batteria.\nPiazzolla ha formato diversi gruppi, nel 1946 l'\"Orchestra\", nel 1955 l'\"Octeto Buenos Aires\", nel 1960 il \"First Quintet\", nel 1971 il \"Noneto\", nel 1974 il \"Conjunto Electr\u00f3nico\", nel 1978 il \"Second Quintet\" e nel 1989 il \"Sextet\"; inoltre ha inciso l'album \"Summit-Reunion Cumbre\" con il sassofonista di jazz Gerry Mulligan e una formazione italiana che comprendeva Angel Pocho Gatti (l'unico argentino), pianoforte, Alberto Baldan &amp; Gianni Zilioli, marimba, Filippo Dacc\u00f3 &amp; Bruno De Filippi chitarra elettrica, Umberto Benedetti Michelangeli, primo violino, Renato Riccio, prima viola, Ennio Miori, primo violoncello, Giuseppe Prestipino (Pino Presti), basso elettrico, Tullio De Piscopo, batteria e percussioni.\nLe sue sterminate composizioni includono lavori per orchestra, come il \"Concierto para bandone\u00f3n, orquesta, cuerdas y percusi\u00f3n\", il \"Doble-concierto para bandone\u00f3n y guitarra\", i \"Tres tangos sinf\u00f3nicos\" e il \"Concierto de N\u00e1car para 9 tanguistas y orquesta\"; inoltre opere per chitarra classica solista, come i \"Cinco piezas\", e varie altre composizioni che sono ancora oggi dei classici del tango per il pubblico argentino, come \"Balada para un loco\" e \"Adi\u00f3s Nonino\", dedicata al padre, in occasione della morte di costui (nell'Argentina, l'impatto dell'immigrazione italiana fa s\u00ec che il termine spagnolo \"abuelo/a\", che significa \"nonno/a\", venga spesso sostituito da \"nono/a\", ovvero dal diminutivo, \"nonino/a\").\nI biografi calcolano che Piazzolla abbia scritto circa 3.000 brani e ne abbia registrati circa 500.\nIn Italia molti suoi brani sono stati tradotti da Angela Denia Tarenzi e interpretati da cantanti come Edmonda Aldini (che a Piazzolla ha dedicato un intero 33 giri, \"Rabbia e tango\", pubblicato nel 1973 dalla Dischi Ricordi), Mina, Milva e Iva Zanicchi.\nNel 1993, il Maestro Hugo Aisemberg e l'Associazione Musicale di Pesaro fondano il Centro Astor Piazzolla, con lo scopo di promuovere la diffusione del tango, della cultura argentina e rioplatense, con la raccolta in un archivio di documentazione (libri, video, dischi, fotografie) e spartiti, l'organizzazione di concerti, seminari e corsi di perfezionamento.\nNel 2008 il Presidente della Repubblica Argentina, Cristina Fern\u00e1ndez de Kirchner, ha intitolato l'aeroporto internazionale di Mar del Plata ad Astor Piazzolla.\nIl giorno 11 agosto 2013 \u00e8 stata inaugurata una piazzetta nel centro di Massa Sassorosso intitolata \u201cLargo Astor Piazzolla\u201d a poca distanza dalle abitazioni nelle quali vissero i nonni di Astor e davanti alla chiesa dove si sposarono. Nella piazza \u00e8 stata collocata un'opera donata dal Museo del Parco di Portofino.\nDiscografia.\nQuesta discografia comprende solo le registrazioni prodotte in vita. I dischi postumi non sono menzionati. (da wiki.fr)"}
{"id": "18492", "revid": "125691745", "url": "https://it.wikipedia.org/wiki?curid=18492", "title": "Moto perpetuo", "text": "Con moto perpetuo si intende un regime di funzionamento di una macchina in cui viene creata energia in contraddizione con i principi della termodinamica. Secondo la definizione di Max Planck:\nClassificazione.\nVi sono due generi di moto perpetuo, chiamati rispettivamente di prima e di seconda specie a seconda che la loro realizzazione violi il primo e il secondo principio della termodinamica o solamente il secondo.\nPrima specie.\nAppartiene a questa categoria una macchina che produce in uscita una quantit\u00e0 di energia maggiore di quella che consuma. Una volta avviata la macchina funzionerebbe indefinitamente autoalimentandosi, in evidente violazione del principio di conservazione dell'energia (primo principio della termodinamica). Molte delle proposte per queste macchine utilizzano magneti come fonti di energia dal nulla ed impiegano sistemi ad attrito nullo. Se molti di questi sistemi possono marciare anche per lungo tempo prima di fermarsi, da essi non \u00e8 fisicamente possibile estrarre energia gratuita.\nSeconda specie.\nDispositivi di questo tipo dovrebbero essere in grado di convertire interamente il calore estratto da una sola sorgente a temperatura costante in lavoro. Ci\u00f2 \u00e8 in violazione del secondo principio della termodinamica: un esempio di macchina a moto perpetuo di seconda specie \u00e8 una nave capace di avanzare sottraendo calore all'acqua del mare e trasformando quel calore in energia cinetica, senza cederne una parte ad una sorgente pi\u00f9 fredda dell'acqua di mare. Il primo principio della termodinamica sarebbe rispettato da questa macchina termica a rendimento unitario.\nStoria.\nPer millenni non \u00e8 stato chiaro se un dispositivo per il moto perpetuo fosse realizzabile oppure no e molti personaggi pi\u00f9 o meno famosi si dedicarono a sperimentazioni in questo senso. La risposta decisiva giunse dalla moderna termodinamica a partire dal XIX secolo ed afferma che non esiste una macchina che possa produrre un moto perpetuo.\nLeonardo da Vinci disegn\u00f2 diversi progetti di macchine che riteneva potessero produrre energia gratuita, tra cui sistemi per produrre moto a partire da flussi di aria o acqua; non si trattava per\u00f2 di moti perpetui, anzi egli comp\u00ec studi volti a dimostrarne l'impossibilit\u00e0.\nAlcuni elaborarono progetti complessi che a volte sembrano verosimilmente funzionanti sulla carta, ma in pratica c'\u00e8 qualche elemento che ne rende impossibile la costruzione. Altre idee rimasero semplicemente irrealizzate. Spesso nel gergo usato in questo campo di studio si usa la denominazione anglosassone di \"free energy\" (\"energia\" \"gratuita\") per indicare l'energia ottenibile con questi sistemi : pi\u00f9 precisamente si cerca di ottenere energia utilizzabile da fonti di energia ignote o ancora poco studiate.\nTra il Cinquecento e il Settecento furono descritte molte macchine basate su sistemi meccanici che si autosostenevano, come per esempio pompe di sollevamento per l'acqua che attraverso una ruota idraulica aziona la pompa stessa.Erano proposte varianti molto complesse, integrate o basate sulla circolazione e sullo spostamento del baricentro di sfere metalliche o altri oggetti, liberi o collegati in catena. Altre idee si basavano su ruote con elementi perennemente sbilanciati indefinitamente attratti dalla gravit\u00e0 terrestre.Un diverso approccio era l'utilizzo di campi magnetici. La \"ruota magica\" era basata sull'attrazione esercitata tra magneti opportunamente disposti su una ruota e schermati da fogli di piombo. Il gesuita Johanes Taisnerius svilupp\u00f2 una macchina basata su sfere metalliche e magneti su rampe inclinate.\nAlcuni prototipi realizzati sembravano funzionare, ma in ultima analisi l'energia sviluppata derivava da qualche fenomeno naturale. Un esempio \u00e8 l'orologio sviluppato nel 1760 da James Cox, tuttora esistente ma non pi\u00f9 in funzione. Il meccanismo era alimentato da un barometro a mercurio, in cui la variazione del livello del metallo liquido dovuto alla variazione della pressione atmosferica era catturata ed utilizzata per caricare una molla.\nPubblici fallimenti.\nNonostante l'impossibilit\u00e0 di realizzare una macchina a moto perpetuo, alcuni inventori hanno tentato di realizzare pubblici esperimenti che dimostrassero la veridicit\u00e0 delle loro teorie. Ad esempio ha fatto molto parlare di s\u00e9 la dimostrazione della societ\u00e0 Steorn di Dublino presso il kinetika Museum di Londra. Il 4 luglio 2007 la Steorn aveva deciso di dimostrare un dispositivo ruotante di circa 15 cm di diametro che doveva essere mosso solo da dei magneti posti alla sua periferia. Quel giorno dalle telecamere poste a sorvegliare il pubblico esperimento si vedeva solo una ruota ferma. Nei giorni seguenti ci furono parecchie dichiarazioni da parte dello staff della Steorn per assicurare la soluzione di alcuni problemi tecnici a breve. Poi dopo qualche giorno, sommersa dalle critiche e dai dubbi, la Steorn ritir\u00f2 il tutto per ritentare l'esperimento in nuova data dicendo che il problema era nato da impreviste difficolt\u00e0 tecniche.\nRimane significativa la vicenda di Johann Ernst Elias Bessler che durante la sua vita si dedic\u00f2 alla creazione (a suo dire) di una macchina a moto perpetuo, nello specifico una ruota alimentata dalla stessa forza di gravit\u00e0 che non smetteva mai di girare. Non ci sono pervenuti scritti o documenti che comprovano la veridicit\u00e0 della sua invenzione, salvo i cenni storici sulla vita che sono ampiamente documentati.\nBrevetti proposti.\nPu\u00f2 sembrare strano che siano depositate domande di brevetto per macchine il cui funzionamento \u00e8 impossibile, eppure presso gli uffici brevetti ne sono presenti in gran numero. Questo \u00e8 possibile in quanto per depositare una domanda di brevetto non \u00e8 necessario fornire nessun prototipo funzionante e il fatto che il ritrovato funzioni o meno non \u00e8 requisito tecnico-giuridico per la concessione del brevetto, pertanto diventa possibile brevettare invenzioni irrealizzabili come il moto perpetuo. Tipicamente queste domande sono rigettate come non sufficientemente descritte o carenti del requisito dell'applicazione industriale o industrialit\u00e0 dato che non sono suscettibili di applicazione industriale. Le proposte pi\u00f9 recenti si basano sull'uso di campi elettromagnetici, motori elettrici o macchine simili a trasformatori che dovrebbero emettere energia elettrica o meccanica in quantit\u00e0 superiore a quella introdotta, se introdotta.\nSpesso l'obiettivo del presunto inventore \u00e8 solo ottenere visibilit\u00e0 e pubblicit\u00e0 gratuita per poi vendere libri o gadget. Sono ripetutamente occorsi svariati tentativi di frode realizzati allo scopo di raccogliere fondi per lo sviluppo della presunta macchina a moto perpetuo. Agli investitori venivano presentati prototipi in cui erano presenti molle, tubi, cavi nascosti o altri mezzi per fornire energia dall'esterno, trucchi scoperti da analisi indipendenti o da parte di scienziati neutrali.\nNella cultura di massa.\nNella serie animata \"Neon Genesis Evangelion\" gli angeli riescono a trarre l'energia per muoversi e vivere dal cosiddetto elemento S\u00b2, un sistema basato sul concetto di un super-solenoide capace di produrre energia potenzialmente inesauribile.\nNel film \"ARQ\" il protagonista possiede una macchina che sfrutta il moto perpetuo per lavorare usando l'energia che produce.\nNel film \"Lo straordinario viaggio di T.S. Spivet\" un ragazzo inventa un moto perpetuo magnetico che dovrebbe girare per 400 anni.\nNel film e serie tv \"Snowpiercer\", il treno \u00e8 alimentato da un motore perpetuo."}
{"id": "18508", "revid": "1913206", "url": "https://it.wikipedia.org/wiki?curid=18508", "title": "Madame de Sta\u00ebl", "text": "Biografia.\nFiglia di Jacques Necker, ministro delle finanze del re di Francia Luigi XVI, e di Suzanne Curchod (figlia di un pastore protestante, che era stata innamorata e ricambiata in giovent\u00f9 dal grande storico inglese Edward Gibbon) durante il suo soggiorno quinquennale a Losanna in Svizzera, Anne-Louise si giov\u00f2 di una formazione accademica frequentando il salotto letterario organizzato dalla madre.\nDopo il matrimonio con il barone de Sta\u00ebl-Holstein, ambasciatore svedese presso il governo francese, Anne-Louise diede vita a un proprio circolo culturale ospitando alcuni dei maggiori intellettuali dell'epoca.\nNel 1794 incontr\u00f2 il filosofo Benjamin Constant, che la seguir\u00e0 anche nel suo successivo esilio: la loro collaborazione intellettuale fu molto celebrata all'epoca, ma quando, nel 1803, Constant fu annoverato fra gli oppositori del suo governo, Napoleone Bonaparte - su consiglio di Joseph Fouch\u00e9 - dispose la sua interdizione dal soggiorno a Parigi, con il divieto di avvicinarsi a meno di 150 chilometri dalla citt\u00e0. Stabilitasi sul lago di Ginevra, a Coppet, diede vita a un nuovo salotto e continu\u00f2 a scrivere e a viaggiare. Con il nome di \"Madame de Sta\u00ebl\" intraprese la carriera letteraria, raccogliendo sollecitazioni culturali dai suoi viaggi: il suo testo \"Corinna o l'Italia,\" ad esempio, fu scritto dopo un viaggio in Italia.\nUn testo a favore della cultura tedesca le cost\u00f2 definitivamente l'inimicizia del governo napoleonico. Il testo \"De l'Allemagne\", edito nel 1810, vide, infatti, il sequestro di tutte le 10\u00a0000 copie distribuite sul territorio francese. \"De l'Allemagne\" descrive il popolo tedesco come pi\u00f9 interessato alle idee che all'azione, offrendo una visione (poi diventata ricorrente come \"clich\u00e9\") secondo cui la classicit\u00e0 discendeva dal passato greco-romano dell'Europa meridionale, mentre il Romanticismo derivava dal cavalleresco mondo della cristianit\u00e0 nord-europea. L'opera raccoglieva le suggestioni di una serie di viaggi da lei condotti in Germania, a partire dalla prima visita a Weimar (quando guadagn\u00f2 un giudizio di Friedrich Schiller e Johann Wolfgang von Goethe non proprio lusinghiero, essendo stata tacciata di gusti eccessivamente \"borghesi\"); dopo il 1807 (quando incontr\u00f2 Goethe, Schiller, Friederike Brun, i fratelli Friedrich e Wilhelm Schlegel, Johann Gottlieb Fichte): le porte dei salotti letterari tedeschi le si aprirono grazie alla compagnia di Wilhelm August von Schlegel, precettore dei suoi figli, che influenz\u00f2 la sua visione estetica.\nNel gennaio 1816 si inser\u00ec nel dibattito in Italia fra classicisti e romantici pubblicando un articolo, tradotto da Pietro Giordani sul primo numero della \"Biblioteca Italiana\", intitolato \"Sulla maniera e la utilit\u00e0 delle traduzioni\", nel quale criticava i classicisti per la loro staticit\u00e0 nelle tematiche, ormai antiche e ripetitive; consigliava inoltre di prendere spunto dalle letterature europee come quella inglese e tedesca, che rappresentavano grande innovazione e modernit\u00e0. Fra i grandi sostenitori del classicismo italiano che risposero all'articolo della de Sta\u00ebl, vi fu Pietro Giordani, \"cara e buona immagine paterna\" di Giacomo Leopardi.\nDopo la fine dell'impero di Napoleone torn\u00f2 a Parigi, dove mor\u00ec.\nDe l'Allemagne.\nConsiderata l'opera pi\u00f9 importante di M.me de Sta\u00ebl e quella che ha esercitato maggiore influenza. Fu ispirata inizialmente da uno scrittore francese, Charles de Villers (Boulay-Moselle 4 novembre 1765 - Gottinga 26 febbraio 1815), che aveva vissuto lungamente in Germania, dove faceva il professore e che, per primo, aveva cercato di rivelare la Germania alla Francia. \u00c8 in in questa opera di M.me de Sta\u00ebl che per la prima volta viene usata l'espressione Poesia romantica. "}
{"id": "18510", "revid": "2181598", "url": "https://it.wikipedia.org/wiki?curid=18510", "title": "Jacques Necker", "text": "\u00c8 stato banchiere, uomo di stato e \"Contr\u00f4leur g\u00e9n\u00e9ral des finances\" del re di Francia Luigi XVI e il padre di Madame de Sta\u00ebl.\nBiografia.\nGli inizi da banchiere.\nJacques Necker \u00e8 il secondo figlio di Charles-Fr\u00e9d\u00e9ric (Karl Friedrich) Necker, avvocato prussiano a K\u00fcstrin, in Pomerania, diventato cittadino della Repubblica di Ginevra il 28 gennaio 1726.\nIntraprende la carriera a Ginevra nella Banca Thellusson e Vernet, dove \u00e8 un semplice commesso, poi a Parigi, dove tiene i libri contabili. Rivela tutte le sue competenze quando un giorno sostituisce il primo commesso incaricato dei negoziati alla borsa per un'importante operazione. La conduce a buon termine procurando alla banca un beneficio di 500\u00a0000 livre. Acquista cos\u00ec la fiducia dei banchieri Thellusson e Vernet di cui diventer\u00e0 il socio nel 1756 in seno alla banca Thellusson, Vernet e Necker.\nNel 1762 Giorgio-Tobia di Thellusson gli propone di diventare socio al 50%, dopo la partenza di suo zio Isaac Vernet. Creano cos\u00ec la banca Thellusson, Necker &amp; Co. che gestir\u00e0 i depositi e i conti correnti di circa 350 clienti stranieri, per la maggior parte impegnati nei prestiti alla monarchia francese. Fanno velocemente fortuna speculando sui titoli del Tesoro francese e sui fondi inglesi al momento della Pace di Parigi del 1763 di cui sono stati informati in anticipo, speculando sui cereali e prestando denaro al Tesoro pubblico. Rappresentante della Compagnia delle Indie, \u00e8 l'artefice della sua rinascita nel 1764, ma non pu\u00f2 impedirne lo scioglimento nel 1770, sotto l'influenza dei brutali attacchi del suo nemico personale, Andr\u00e9 Morellet. A pi\u00f9 riprese, particolarmente nel 1772, Necker presta delle somme importanti al Tesoro reale, e per questo verr\u00e0 notato da Choiseul e dall'abate Terray.\nDopo aver fatto sufficientemente fortuna e avendo altre ambizioni, Jacques Necker si ritira nel 1772, cedendo tutti i suoi affari a suo fratello Louis, conosciuto sotto il nome di M. di Germany, e socio di Girardot. La sua riuscita splendente come banchiere gli ha permesso di accumulare una notoriet\u00e0 e una fortuna considerevoli.\nL'arrivo al potere.\nNel 1764, Necker sposa Suzanne Curchod che avr\u00e0 su lui un grande ascendente.\nIncoraggiato da sua moglie tenta di entrare in politica. Il 19 aprile 1775 pubblica il suo \"Saggio sulla legislazione e il commercio dei grani\" in cui denuncia al primo posto la libert\u00e0 del commercio dei cereali, raccomandati da Morellet e Turgot. Il testo ha enorme successo in libreria.\nL'ascensione di Necker \u00e8 sostenuta attivamente dai frequentatori abituali del salone di Madame Necker e, pi\u00f9 largamente, dal partito filosofico di cui Necker ha sposato diverse dottrine: nell'elogio di Colbert, ha criticato vivamente la propriet\u00e0 che accusa, nella linea di Rousseau, di essere non un diritto naturale ma una \"legge degli uomini\" fondata con la forza su un \"trattato di costrizione\"; parimenti, \u00e8 per il suo ruolo sociale che giustifica la religione, non riconoscendo la necessit\u00e0 della morale \"per contenere il popolo\", e la superiorit\u00e0 della morale cristiana, che \u00e8 \"l'unica che possa persuadere con celerit\u00e0 perch\u00e9 commuove nello stesso momento in cui illumina\".\nNecker \u00e8, inoltre, appoggiato da Maurepas, principale consigliere di Luigi XVI, dal marchese di Pezay, amante di Madame Montbarrey, amica intima della Madame Maurepas, e dalla cugina del ministro, la duchessa di Enville.\nIl primo ministero Necker (1776-1781).\nIl decesso del controllore generale Clugny di Nuits che \u00e8 succeduto a Turgot, d\u00e0 a Necker l'opportunit\u00e0 di accedere al governo. Essendo di religione protestante, non pu\u00f2 essere nominato controllore generale delle finanze perch\u00e9 questa funzione porta di diritto l'accesso al Consiglio. Il 22 ottobre 1776, a quarantaquattro anni, \u00e8 quindi nominato consigliere delle Finanze e \"direttore generale del Tesoro reale\". Il 21 ottobre Louis Gabriele Taboureau dei R\u00e9aux, \u00e8 nominato ufficialmente controllore generale, ma in pratica, \u00e8 Necker che esercita il potere. Taboureau dei R\u00e9aux, dopo parecchi tentativi di dimissioni, finisce per partire il 29 giugno 1777 senza essere sostituito, del resto, per segnare meglio la sua importanza, Necker riceve allora il titolo di \"direttore generale delle Finanze\".\nArrivato al ministero, Necker si impegna immediatamente a stilare delle riforme, ma in modo molto meno brutale e precipitoso di Turgot. Queste riforme riguardano al tempo stesso la situazione amministrativa, sociale e finanziaria dello Stato.\nLe riforme amministrative.\nSul piano amministrativo, Necker rinforza il potere del controllo generale delle finanze: sopprime i sei uffici di amministratore delle finanze e gli amministratori del commercio, i 48 ricevitori generali delle finanze stabiliti in precedenza e 27 tesorieri generali e controllori generali della Guerra e della Marina (novembre 1778). Al posto di questi ufficiali inamovibili e remunerati sono installati degli impiegati revocabili su commissione e che percepiscono un trattamento finale.\nRiduce la competenza della\" esattoria generale\" alle gabelle, al tabacco, ai diritti delle tratte e delle entrate di Parigi, e riduce da 60 a 40 il numero degli esattori generali.\nPer limitare il potere extra-giudiziale dei parlamenti, come quello degli amministratori, Necker crea delle assemblee provinciali di cui espone il principio nel suo \"Esposto al Re\" sullo \"stabilimento delle amministrazioni provinciali \"(1776). A differenza di quelle che Turgot aveva immaginato, queste assemblee riposano sulla distinzione dei tre ordini. Hanno competenza per ripartire e aumentare le tasse, dirigere la costruzione delle strade e fare al Re delle rappresentazioni in vista del bene della provincia. Quattro sono le province che cominciano subito a funzionare: Berry, Alto-Guyenne, Dauphin\u00e9 e Bourbonnais.\nNecker cerca infine di introdurre della trasparenza nel funzionamento dello Stato. Pubblica in questo spirito, nel gennaio 1781, il suo \"Resoconto al Re\" in cui dettagliatamente spiega il funzionamento delle finanze reali, i principi della sua amministrazione e la situazione finanziaria del paese.\nLe misure sociali.\nNecker ha una concezione attiva del ruolo dello Stato nel campo economico e sociale che l'annette direttamente a Colbert. Non crede che lasciare libera l'economia possa creare spontaneamente il bene dei cittadini. Per rinforzare l'equilibrio della societ\u00e0, lo Stato deve esercitare pienamente la sua funzione di assistenza: \"Appartengono al governo, interprete e depositario dell'armonia sociale, tocca a lui fare per questa classe diseredata tutto quello che l'ordine e la giustizia permettono\".\nMette in opera una commissione degli ospedali di Parigi e una commissione di riforma delle prigioni. Queste gettano le basi di riforme ambiziose di queste istituzioni: distruzione delle prigioni del For l'\u00c9v\u00eaque e del Piccolo Ch\u00e2telet a Parigi; costruzione di una nuova prigione riservata ai prigionieri per debiti in via del Re di Sicilia; creazione alla fine del 1778 del nuovo ospizio della parrocchia Saint-Sulpice e della Grosso-sasso, grazie alla generosit\u00e0 della Sig.ra Necker.\nLe misure finanziarie.\nLa nomina di Necker al ministero era stata indicata specialmente dalla necessit\u00e0 di finanziare la guerra tra le colonie del Nord Atlantico americano e il Regno Unito di cui i preparativi avevano esordito nel giugno 1776. Guerra costosa, al tempo stesso marittima e terrestre, su dei teatri di operazioni lontane, assorbiva fin da 1777 150 milioni di soccorsi straordinari, e si stim\u00f2 che cost\u00f2 in totale alla Francia un miliardo di lire.\nIn materia finanziaria, la politica di Necker mantiene pochi principi. Egli stima che lo stato pu\u00f2 chiedere in prestito tanto di quanto egli desideri dal momento che il bilancio ordinario \u00e8 equilibrato. Siccome \u00e8 fuori questione l'aumento delle tasse, al tempo stesso per politica e per principio, ne bisogna migliorare il rendimento, particolarmente riformando l'amministrazione finanziaria, e riducendo le spese.\nPer raggiungere tali risultati, le misure sono le pi\u00f9 classiche: riduzione delle spese della Casa del Re, revisione delle pensioni per cacciare i cumuli e gli abusi, verifiche delle dichiarazioni di redditi e revisione degli abbonamenti dei \"paesi di stato\" che producono un reddito supplementare di 1,6 milione di \"livres\".\nPer finanziare lo sforzo di guerra, Necker per\u00f2 prende in prestito delle somme considerevoli, circa 530 milioni di lire, a tassi elevati.\nLa destituzione.\nQueste misure suscitano, nell'immediato, lo stupore e l'ammirazione: \"\u00c8 straordinario, scrive il barone di Besenval che ci\u00f2 che non ha osato intraprendere pi\u00f9 che i Ministri, il Re stesso, sia appena stato effettuato da un semplice cittadino di Ginevra, M. Necker, [\u2026] occupante precariamente un posto di cui la sua religione, la sua nascita straniera e le prevenzioni della Nazione sembravano escluderlo.\" L'opinione pubblica applaude al miracolo di un ministro che \u00e8 riuscito a finanziare la guerra senza aumentare le tasse.\nMa Necker si \u00e8 fatto anche numerosi nemici: riformando la \"fattoria generale\", si \u00e8 messo a schiena il mondo della finanza; le sue assemblee provinciali gli hanno alienato i parlamenti; la riduzione delle spese della Corte, denunciate con compiacenza nel Resoconto al Re di gennaio 1781, gli ha creato anche numerosi e potenti avversari.\nNella primavera del 1781, alcuni esponenti del \"partito della Croce\" cominciano a tramare per ottenere la testa di Necker.\nAlla fine del mese di aprile, il Parlamento di Parigi nega di registrare l'editto di creazione di una nuova assemblea provinciale in Bourbonnais. La creazione di queste assemblee rispondeva all'obiettivo di privare i parlamenti di una parte delle loro prerogative extra-giudiziali. Necker l'aveva esposto in un manoscritto rimesso confidenzialmente al Re nel 1776 che a causa di un tradimento di un suo collaboratore arriv\u00f2 a conoscenza del Parlamento, scatenando le ire dei suoi membri.\nIl 16 maggio, Necker domanda al Re la registrazione dell'editto, la sua entrata al Consiglio e la direzione dei mercati della Guerra e della Marina. Tre giorni pi\u00f9 tardi, Luigi XVI oppone a queste tre domande un rifiuto categorico. Necker, deluso, si licenzia subito, 19 maggio 1781. La notizia provoca la costernazione in Parigi: gli abitanti della capitale si affrettano al Castello di Santo-Ouen, residenza di campagna di Necker, per salutare il ministro decaduto che pu\u00f2 cos\u00ec misurare ci\u00f2 che gli resta della popolarit\u00e0.\nNecker si ritira a Santo-Ouen, soggiorna in Svizzera nel 1784, per fare dei lavori nel suo castello di Coppet e viaggia in Francia nel 1785. Pubblica un nuovo libro, Dell'amministrazione delle finanze, che ottiene un enorme successo.\nNel 1787, Charles Alexandre de Calonne, davanti all'assemblea dei notabili, accusa Necker di avere ingannato l'opinione pubblica stampando false informazioni nel suo Resoconto al Re. Necker replica contestando le cifre di Calonne. Questa risposta gli vale di essere esiliato fuori da Parigi ed \u00e8 all'origine di un vivo dibattito pubblico tra i due uomini.\nLa seconda gestione Necker (1788-1789).\nDopo l'insuccesso dell'esperienza Calonne, la monarchia si trova in uno stato di fallimento. La necessit\u00e0 di trovare dei fondi costrinse allora Luigi XVI a richiamare Necker che \u00e8 chiamato \"direttore generale delle finanze\" il 25 agosto 1788. Due giorni pi\u00f9 tardi, Necker riceve il titolo di ministro di stato che gli d\u00e0 accesso ai Consigli.\nQueste nuove posizioni gli permettono di sostenere un ruolo politico di primo piano. Con il rifiuto del re Luigi XVI di disconoscere gli elevati debiti accumulatisi nel corso degli anni fra le spese di corte ed i finanziamenti per la partecipazione alla Guerra d'indipendenza americana (i cui costi raggiunsero complessivamente i 2.000 milioni di Livre dell'epoca), Necker avanza la data di convocazione degli Stati generali per trovare una soluzione alla gravissima crisi finanziaria che stava mandando in rovina l'economia francese (in quell'occasione egli coni\u00f2 il termine \"Deficit\", dal latino \"Manca\", sottintendendo il denaro). Riunisce nel novembre 1787 l'assemblea dei notabili per deliberare sulle modalit\u00e0 dell'elezione dei deputati, particolarmente la domanda del voto per testa o per ordine che non fu troncato, e quella del raddoppio della rappresentazione del terzo stato. Su quest'ultimo punto, siccome era prevedibile, l'assemblea dei notabili si pronuncia sfavorevolmente ma Necker decide di sostenere il raddoppio del terzo stato: \u00e8 considerato oramai come un \"ministro patriota\".\nDi fronte a una grave penuria di grano, Necker abroga le misure liberali adottate da Lom\u00e9nie di Brienne in materia di commercio dei grani: vieta l'esportazione dei cereali (7 settembre 1788) cos\u00ec come l'acquisto dei grani all'infuori dei mercati (23 novembre 1788); fa acquistare dei grani all'estero accordando dei premi alle importazioni.\nIn materia finanziaria, Necker revoca la cessazione dei pagamenti decretati da Brienne e utilizza degli espedienti per riunire i 70 milioni necessari per assicurare i pagamenti fino alla riunione degli Stati generali.\nAll'apertura degli Stati generali, il discorso di Necker, centrato sulle domande finanziarie mentre i deputati non hanno in testa che la domanda del voto, \u00e8 male accolto. Necker nega di assistere alla seduta reale del 23 giugno 1789 nella quale Luigi XVI fissa i limiti delle concessioni che \u00e8 pronto ad accordare ai deputati del terzo stato. Preparandosi a prendere delle misure di fermezza al riguardo dell'assemblea nazionale, il Re licenzia Necker l'11 luglio 1789 a causa della sua \"estrema condiscendenza\" nei confronti degli Stati generali. Il ministro lascia subito la Francia e raggiunge poi Bruxelles, 13 luglio, Basilea, 20 luglio. Una volta noto, questo rinvio \u00e8 una delle cause determinanti del sollevamento popolare del 14 luglio.\nLa terza gestione Necker (1789-1790).\nNecker viene richiamato, come primo ministro, dal re ma solo a seguito della presa della Bastiglia (14 luglio 1789) poich\u00e9 la sommossa popolare era stata causata anche dal suo precedente licenziamento.\nTent\u00f2 invano di opporsi alla confisca dei beni del clero e al crescente deficit; dimessosi nel settembre 1790, si ritir\u00f2 a Coppet con la figlia, Madame de Sta\u00ebl, scrisse opere di economia e di politica (\"De l'administration de M. Necker par lui m\u00eame\", 1791, apologia della sua opera di amministratore; \"Du pouvoir ex\u00e9cutif dans les grands \u00e9tats\", 1792 e \"De la r\u00e9volution fran\u00e7aise\", 1797).\nDopo essersi ritirato definitivamente, Necker visse gli ultimi anni nella sua natia Svizzera e qui vi mor\u00ec nel 1804; le spoglie mortali vennero inumate nel castello di Coppet, nel Canton Vaud."}
{"id": "18515", "revid": "536103", "url": "https://it.wikipedia.org/wiki?curid=18515", "title": "Brema (stato)", "text": "Brema (ufficialmente: Citt\u00e0 libera anseatica di Brema; in bremense \"Free Hansestadt Bremen,\" in tedesco \"Freie Hansestadt Bremen\") \u00e8 uno Stato federato tedesco, il pi\u00f9 piccolo dei sedici \"Bundesl\u00e4nder\" della Repubblica Federale di Germania. Viene considerato una citt\u00e0 stato anche se da un punto di vista amministrativo \u00e8 composto da due comuni, le citt\u00e0 di Brema e Bremerhaven. La popolazione complessiva \u00e8 di abitanti e la capitale \u00e8 la citt\u00e0 di Brema.\nGeografia fisica.\nLo Stato di Brema si trova nella parte nord-occidentale della Germania nella parte interna dell'estuario del fiume Weser, i due comuni che lo costituiscono, Brema e Bremerhaven, non sono contigui. Li separano infatti di territorio dello Stato della Bassa Sassonia.\nEntrambe le citt\u00e0 si trovano sul fiume Weser. Bremerhaven, il cui nome significa \"Porto Bremense\", \u00e8 situata pi\u00f9 a valle sulla foce del fiume ed \u00e8 sede di un importante porto del Mare del Nord, il terzo pi\u00f9 grande d'Europa.\nIl territorio dello Stato \u00e8 compreso nel Bassopiano Germanico ed \u00e8 caratterizzato da terreno pianeggiante e dalla presenza di numerose aree umide sulle rive dei numerosi fiumi che lo attraversano. Gran parte delle aree umide sono zone protette.\nIl punto pi\u00f9 elevato del territorio () si trova all'interno del Friedehorstpark a Burglesumm un quartiere di Brema.\nStoria.\nNel 1939 vennero aggregati alla citt\u00e0 di Brema i comuni di Aumund, Blumenthal, Farge, Grohn, Hemelingen, Lesum, Mahndorf e Sch\u00f6nbeck, fino ad allora appartenuti alla Prussia; contemporaneamente la citt\u00e0 di Bremerhaven, allora appartenente al Land di Brema, venne annessa alla citt\u00e0 prussiana di Weserm\u00fcnde.\nDopo la seconda guerra mondiale Brema divenne il porto principale della forza d'occupazione statunitense, fino al dicembre 1946 e dal 1\u00ba aprile 1947 costitu\u00ec un'enclave statunitense all'interno della zona d'occupazione britannica, solo la citt\u00e0 di Brema rimase ininterrottamente sotto l'amministrazione USA.\nIl 21 gennaio 1947 la citt\u00e0 di Weserm\u00fcnde venne (re-)integrata nel Land di Brema e ribattezzata con il nome di Bremerhaven.\nGli anni successivi al conflitto mondiale furono caratterizzati dalla ricerca di un riposizionamento economico che permettesse il mantenimento dell'autonomia come citt\u00e0 stato (costituitosi poi il 12 ottobre 1947 con referendum confermativo) e il declino della cantieristica navale e la perdita di rilevanza del porto richiesero lo sviluppo di nuove attivit\u00e0 economiche nel territorio.\nPolitica.\nLo Stato di Brema \u00e8 suddiviso in due comuni: la Citt\u00e0-comune di Brema (\"Stadtgemeinde Bremen\"), e la Cittadina di Bremerhaven (\"Stadt Bremerhaven\"). Il titolo \"Citt\u00e0 libera anseatica di Brema\" (in tedesco \"Freie Hansestadt Bremen\") invece si riferisce solo all'insieme dei due comuni cio\u00e8 allo Stato di Brema (art. 143 della Costituzione dello Stato di Brema). Sono comuni tra lo Stato e la citt\u00e0 di Brema anche alcuni organi politici e amministrativi, mentre la citt\u00e0 di Bremerhaven ha organi propri. Cos\u00ec, il sindaco e la giunta (\"Senat\") della citt\u00e0 di Brema sono contemporaneamente anche Primo Ministro e Governo dello Stato, mentre Bremerhaven ha un sindaco e una giunta (\"Magistrat\") propri. Inoltre, gli eletti al parlamento dello Stato (\"Bremische B\u00fcrgerschaft\") provenienti dalla citt\u00e0 di Brema formano anche il consiglio comunale (\"Stadtb\u00fcrgerschaft\"). Da quando \u00e8 stato introdotto il diritto di voto alle elezioni amministrative per tutti i cittadini dell'Unione Europea, che per\u00f2 non si estende alle elezioni dello Stato, il numero dei deputati cittadini pu\u00f2 non corrispondere esattamente al numero dei deputati al parlamento dello Stato, provenienti dalla citt\u00e0 di Brema.\nBrema e Bremerhaven sono suddivise rispettivamente in cinque e due distretti cittadini (\"Stadtbezirke\") divisi a loro volta rispettivamente in 23 e 9 quartieri (\"Stadtteile\"). A fini statistici, i quartieri sono inoltre suddivisi, a Brema, in 89 e, a Bremerhaven, in 23 frazioni (\"Ortsteile\").\nReligione.\nChiesa Evangelica Bremense 42,6 %, Chiesa cattolica 12,5 %."}
{"id": "18518", "revid": "466539", "url": "https://it.wikipedia.org/wiki?curid=18518", "title": "Max Weber", "text": "Considerato uno dei fondatori dello studio moderno della sociologia e della pubblica amministrazione, cominci\u00f2 la sua carriera accademica all'Universit\u00e0 Humboldt di Berlino; successivamente lavor\u00f2 all'Universit\u00e0 Albert Ludwigs di Friburgo, all'Universit\u00e0 di Heidelberg, all'Universit\u00e0 di Vienna e all'Universit\u00e0 di Monaco di Baviera. Personaggio influente nella politica tedesca del suo tempo, fu consigliere dei negoziatori tedeschi durante il trattato di Versailles e della commissione incaricata di redigere la Costituzione di Weimar.\nLarga parte del suo lavoro di pensatore e studioso riguard\u00f2 la razionalizzazione nell'ambito della sociologia della religione e della sociologia politica, ma i suoi studi diedero un contributo importante anche nel campo dell'economia. La sua opera pi\u00f9 famosa \u00e8 il saggio \"L'etica protestante e lo spirito del capitalismo\", con il quale cominci\u00f2 le sue riflessioni sulla sociologia della religione. Weber sosteneva che la religione fosse una delle ragioni non esclusive per cui le culture dell'Occidente e dell'Oriente si sono sviluppate in maniera diversa, e sottolineava l'importanza di alcune particolari caratteristiche del Protestantesimo ascetico che portarono allo sviluppo del capitalismo, della burocrazia e dello Stato razionale e legale nei paesi in primo luogo europei.\nIn un'altra sua importante opera, \"La politica come professione\" (\"Politik als Beruf\"; da notare che in tedesco \"Beruf\" significa anche \"vocazione\"), Weber defin\u00ec lo Stato come \"quella comunit\u00e0 di uomini che [...] pretende per s\u00e9 (con successo) il monopolio dell\u2019uso legittimo della forza fisica\": una definizione divenuta centrale nello studio delle moderne scienze politiche in Occidente.\nBiografia.\nIl padre, Max Weber, fu un funzionario pubblico e uomo politico liberale; la madre, Helene Fallenstein, una calvinista moderata. Max fu il primo di sette figli, fra cui si ricorda anche il fratello Alfred, di quattro anni pi\u00f9 giovane, anch'egli sociologo ma soprattutto economista. La famiglia stimol\u00f2 intellettualmente i giovani Weber fin dalla pi\u00f9 tenera et\u00e0.\nNel 1882 Max Weber si immatricol\u00f2 alla facolt\u00e0 di giurisprudenza dell'universit\u00e0 di Heidelberg, in cui aveva studiato pure suo padre, frequentando anche corsi di economia politica, storia medievale e teologia. Nel 1884 torn\u00f2 nella casa paterna e si trasfer\u00ec all'Universit\u00e0 di Berlino, dove ottenne nel 1889 il dottorato in giurisprudenza e nel 1891 la libera docenza, entrambi con scritti di storia del diritto e dell'economia.\nDopo aver compiuto studi giuridici, economici e storici in varie universit\u00e0, si distinse precocemente in alcune ricerche economiche e sociali svolte con il \"Verein f\u00fcr Sozialpolitik\", l'associazione fondata nel 1873 dagli economisti associati alla scuola storica tedesca, cui Weber aveva aderito gi\u00e0 nel 1888. Nel 1893 spos\u00f2 Marianne Schnitger, pi\u00f9 tardi femminista e sociologa, oltre che curatrice postuma delle opere del marito.\nFu nominato professore di economia nelle universit\u00e0 di Friburgo dal 1894 e di Heidelberg dal 1896. Tra il 1897 (anno della morte del padre) e il 1901 soffr\u00ec di un'acuta forma di depressione, tanto che dalla fine del 1898 alla fine del 1902 non pot\u00e9 svolgere regolare attivit\u00e0 n\u00e9 didattica n\u00e9 scientifica (fra le cure, oltre a un soggiorno in sanatorio, si ricorda un viaggio in Italia).\nGuarito, nell'autunno 1903 rinunci\u00f2 al posto di professore e accett\u00f2 l'incarico di direttore associato del neonato \"Archiv f\u00fcr Sozialwissenschaft und Sozialpolitik\" (\"Archivio per la scienza sociale e la politica sociale\"), con Edgar Jaff\u00e9 e Werner Sombart come colleghi, dove comparvero i due saggi \"\u00dcber die Objektivit\u00e4t sozialwissenschaftlicher und sozialpolitischer Erkenntnisse\" e \"\u00dcber die protestantische Ethik und den Geist des Kapitalismus\". Su questa rivista pubblic\u00f2 in due parti nel 1904 e 1905 l'articolo fondamentale \"L'etica protestante e lo spirito del capitalismo\". Nello stesso anno visit\u00f2 gli Stati Uniti d'America. Grazie a un'ingente rendita privata derivata da un'eredit\u00e0 nel 1907, riusc\u00ec comunque a dedicarsi liberamente a tempo pieno ai suoi studi, che spaziarono dall'economia al diritto, dalla filosofia alla storia comparata e alla sociologia, senza essere costretto a ritornare alla docenza. La sua ricerca scientifica affront\u00f2 problemi teorico-metodologici cruciali e svolse complesse indagini storiche e sociologiche sulle origini della civilt\u00e0 occidentale e sul suo posto nella storia universale.\nDurante la prima guerra mondiale prest\u00f2 servizio come direttore degli ospedali militari di Heidelberg e al termine del conflitto torn\u00f2 all'insegnamento con una cattedra di Economia, prima a Vienna e nel 1919 a Monaco di Baviera, dove guid\u00f2 il primo istituto universitario di sociologia in Germania. Nel 1918 fu tra i delegati dalla Germania a Versailles per la firma del trattato di pace e fu consulente dei redattori della Costituzione della Repubblica di Weimar, dopo esser stato tra i fondatori del Partito Democratico Tedesco (DDP) ed essersi candidato invano per far parte della stessa assemblea costituente. Mor\u00ec nel 1920, colpito dalla grande epidemia postbellica dell'influenza spagnola. In Italia il suo nome cominci\u00f2 a diventare noto con la traduzione di \"Parlamento e Governo\" a opera di Benedetto Croce.\nStudi e ricerche sociologiche e politiche.\nBench\u00e9 in vita fosse considerato uno storico e un economista, Max Weber \u00e8 considerato uno dei fondatori della sociologia moderna, assieme a Karl Marx ed \u00c9mile Durkheim. Mentre Durkheim, seguendo Comte, apparteneva alla tradizione positivista, Weber, come Sombart, avvi\u00f2 la tradizione ermeneutica nelle scienze sociali, una rivoluzione antipositivistica, in quanto sottolineava la differenza tra scienze naturali e scienze sociali, attribuendola al ruolo delle azioni sociali umane. Molte delle sue opere furono raccolte, riviste e pubblicate dopo la sua morte. Interpretazioni fondamentali furono prodotte da grandi sociologi come Talcott Parsons e C. Wright Mills.\nBuona parte della ricerca di Weber si concentr\u00f2 sullo sviluppo del capitalismo moderno. Sub\u00ec l'influenza di Karl Marx, ma ne critic\u00f2 molti aspetti: respinse, ad esempio, la concezione materialistica della storia e attribu\u00ec una minore importanza al conflitto di classe. Secondo Weber, le idee e i valori influiscono sulla societ\u00e0 allo stesso modo delle condizioni economiche. Egli cerca di indagare su quali basi il potere politico esercitato all'interno di uno Stato riesca a legittimarsi creando forme di consenso.\nLa problematica della natura e dell'origine del capitalismo era largamente dibattuta nella cultura tedesca degli ultimi anni dell'Ottocento, soprattutto a partire da Marx. Erano stati da poco pubblicati da Engels il secondo e il terzo libro de \"Il capitale\" di Marx, e le teorie marxiste cominciavano a essere considerate con molta attenzione da economisti e storici, sia per confutarle, sia per avvalorarle. Weber giungeva all'analisi del capitalismo moderno dall'analisi del capitalismo antico, che era stato oggetto dei suoi studi di economia politica.\nWeber riconosceva il carattere del capitalismo moderno nel razionalismo economico, concepito come l'aspetto economico di un pi\u00f9 generale processo di razionalizzazione, che comportava l'organizzazione razionale dell'impresa, la tendenza razionale al profitto sulla base del calcolo del capitale, la redazione di bilanci preventivi e consuntivi, la separazione tra impresa e amministrazione domestica, l'impiego del lavoro libero, l'esistenza di un libero mercato. Accanto a questi elementi, per\u00f2, egli indicava un aspetto che, dal punto di vista marxista, si direbbe sovrastrutturale: lo \"spirito del capitalismo\", ovvero una specifica mentalit\u00e0 economica che, secondo Weber, affonda le sue radici nel terreno della religione.\nIl problema di Weber \u00e8 quello di spiegare \"il particolare carattere del capitalismo occidentale e, in seno a questo, di quello moderno, e le sue origini\". Non era nuova l'osservazione, anzi la constatazione, del pi\u00f9 avanzato grado di sviluppo economico e civile in generale della societ\u00e0 in cui si erano diffuse le confessioni riformate. Weber ne trae spunto per impostare la sua nuova tesi del rapporto tra la mentalit\u00e0 capitalistica e l'etica protestante, in particolare del calvinismo. Il credente di queste confessioni - convinto che la sua salvezza o la sua dannazione siano decretate da Dio e dall'eternit\u00e0 e non dipendono dalle sue opere - cerca una conferma della grazia divina, e la trova nel successo economico. Il compimento del proprio volere nel mondo \u00e8 voluto da Dio ad accrescimento della sua gloria (\"ad maiorem Dei gloriam\") ed \u00e8 un segno della \"grazia\". Si caricano, quindi, di significato religioso l'operosit\u00e0, lo zelo, la coscienza rigorosa e severa, che si traducono nella concezione della professione come vocazione e in una condotta di vita metodica.\nWeber prende in esame i protestanti e il loro grande successo economico a partire dal Cinquecento. Il termine chiave per capire questo fenomeno \u00e8 il termine tedesco \"Beruf\", che significa tanto \"vocazione\" quanto \"lavoro\", termine che non ha un corrispettivo nella lingua italiana - mentre ce l'ha l'inglese \"vocation\"- caratterizzata dal retaggio cattolico nella cui etica non viene considerato per il raggiungimento della grazia il ruolo, o il semplice \"mestiere\" che Dio ha assegnato a ogni individuo nella societ\u00e0. Per i protestanti la salvezza \u00e8 decretata da Dio (giustificazione per fede) e non si ottiene in virt\u00f9 delle proprie opere; un indizio per capire se si sar\u00e0 o meno salvati \u00e8 il successo professionale che si ha nel corso della vita, come se dal successo nel lavoro si potesse avvertire il proprio essere graditi a Dio. Sicch\u00e9 quella che il protestante compie \u00e8 un'autentica \"ascesi intramondana\" (\"innerweltliche Askese\"), per cui egli \u00e8 strumento di Dio nel mondo: chi lavora con dedizione per tutta la propria vita e riscuote grande successo pu\u00f2 ritenersi salvo. Da ci\u00f2 nasce secondo Weber il capitalismo moderno, non gi\u00e0 da particolari condizioni materiali, storiche ed economiche, come sosteneva Marx.\nLa teoria weberiana dell'origine dello spirito capitalistico rovescia la teoria marxiana del rapporto tra struttura economica e sovrastruttura; del resto, Weber aveva gi\u00e0 polemizzato con la concezione materialistica della storia negli scritti metodologici. Bisogna per\u00f2 sottolineare che l'opera di Weber non si propone neppure di sostenere un qualsivoglia primato dei fattori spirituali su quelli materiali. Dalla sua ricerca egli trae la conclusione che vi \u00e8 uno stretto rapporto tra lo sviluppo del capitalismo moderno e l'etica economica del protestantesimo. Alla stessa conclusione giungeva per via negativa, mostrando negli studi sull'etica economica delle religioni universali (confucianesimo, taoismo, induismo) raccolti poi nella postuma \"Sociologia della religione\", come in nessun'altra civilt\u00e0 che non fosse l'Europa moderna in primo luogo, si sia verificata una correlazione come quella che si \u00e8 stabilita tra etica protestante e mentalit\u00e0 capitalistica.\nImportante il suo intervento nel campo della sociologia urbana. Nelle sue analisi, la questione che la vita sociale nelle metropoli industriali sia largamente dominata dal pensiero razionale viene tematizzata in modo pi\u00f9 completo. Per Weber la citt\u00e0 \u00e8 essenzialmente uno spazio economico: in quanto luogo dominante del consumo, della produzione e del commercio; in quanto \u00e8 in citt\u00e0 che si concentrano le funzioni di controllo del sistema economico.\nDalle trattazioni di Weber emerge anche un concetto generale di cui si serv\u00ec per lo sviluppo delle sue teorie: \u00e8 quello di \"concetto ideale\" o \"idealtipo\", modello d'interpretazione dei fenomeni scaturito dall'analisi di realt\u00e0 concrete. Spesso \u00e8 un termine estratto dal suo contesto culturale e/o storico che, applicato a realt\u00e0 diverse, permette di individuarne tratti comuni apparentemente dissimili. Ne sono un esempio termini ricorrenti nello studio delle religioni come sacrificio, Mana o Dema. I concetti \"idealtipici\" sono utili per spiegare i condizionamenti della realt\u00e0.\nEtica e politica.\nWeber \u00e8 interessato allo studio della politica intesa come studio dell'agire umano, gli interessa sapere che cosa spinge l'individuo a interessarsi della politica. La politica \u00e8 scontro, non \u00e8 morale: chi si vuole occupare di politica deve mettere in preventivo che essa \u00e8 competizione, \u00e8 sconfiggere l'avversario. La potenza in politica \u00e8 responsabilit\u00e0 di compiere le scelte pi\u00f9 opportune. La politica si compie attraverso il potere che necessita di essere legittimato. Esistono tre forme di legittimazione del potere, le prime due classiche, la terza introdotta dallo stesso Weber: l'autorit\u00e0 della legalit\u00e0 (i doveri sono normativizzati, riconosciamo che esistono delle leggi e vi obbediamo), l'autorit\u00e0 tradizionale (esiste una dinastia e i sudditi per tradizione sono abituati ad obbedirvi, \u00e8 una legittimazione che viene dal passato), l'autorit\u00e0 del carisma (peculiarit\u00e0 individuale di natura straordinaria, che appartiene solo ad alcuni).\nWeber auspica che la politica non sia il punto di arrivo per individui opportunisti ma che sia data in mano a persone consapevoli e preparate, a persone che hanno una certa professionalit\u00e0. Weber distingue tra politici d'occasione e politici di professione: i primi siamo noi quando mettiamo la scheda nell'urna; i secondi possono vivere per la politica (non hanno necessit\u00e0 di trarre rendite da essa, la praticano con passione e impegno), o vivere di politica (sfruttano la politica per costituire a proprio favore delle rendite, tale sfruttamento non va visto comunque in chiave esclusivamente negativa). I funzionari, che vivono di politica, spesso svolgono egregiamente il proprio lavoro.\nEtica dei principi e etica della responsabilit\u00e0.\nLa politica non \u00e8 morale ma include anche un orientamento etico, ci sono due etiche che muovono l'agire politico: l'etica dell'intenzione (\"Gesinnungsethik\" o della convinzione, o \"dei principi\") e l'etica della responsabilit\u00e0 (\"Verantwortungsethik\"). Il politico che segue l'etica dell'intenzione agisce seguendo delle norme di valore in maniera pedissequa; ad esempio il politico cristiano indirizzato a quest'etica seguir\u00e0 norme cristiane anche quando si dimostreranno inadatte al contesto del tempo: se il mondo va diversamente da come lui crede continua a seguire i suoi valori. Il vero politico deve al contrario seguire (almeno in maniera preponderante) l'etica della responsabilit\u00e0: ogni fatto che avviene nella societ\u00e0 produce delle conseguenze, alle quali il politico si deve adattare; se ci\u00f2 che sta accadendo si discosta dai suoi dogmi esso deve, in qualche modo, mediare.\nChi agisce in questo modo fa politica in maniera realista; sa che la politica \u00e8 anche fatta di azioni non morali (la politica non \u00e8 moralit\u00e0), sa che \"bisogna sporcarsi le mani\" e che la politica \"non \u00e8 nata ad Assisi\". Machiavelli ci ha insegnato non che \"il fine giustifica i mezzi\", bens\u00ec che di fine in politica ne esiste solo uno, e dunque chi vuole perseguirlo non pu\u00f2 avere remore nello sporcarsi l'anima. Tuttavia, Weber mette in guardia gli aspiranti politici dall'essere eccessivamente \"spregiudicati\" e \"machiavellici\", poich\u00e9 una politica totalmente priva di ideali pu\u00f2 sconfinare nel cinismo e, quindi, nella disaffezione del cittadino per le istituzioni statali. Le due etiche possono stare in commistione, ma di fronte a un problema il politico deve propendere preferibilmente per l'etica della responsabilit\u00e0, al fine di trovare comunque una soluzione vantaggiosa per la comunit\u00e0 nel suo insieme.\n\"Parlamento e governo\" e \"Sociologia del potere\".\nIn \"Parlamento e governo\" Weber difende a spada tratta il parlamento; la polemica \u00e8 contro Bismarck, reo di aver trasformato il parlamento in un luogo esclusivamente burocratico. Il parlamento deve essere, invece, un luogo fondamentale della democrazia. Il parlamento \u00e8 il luogo deputato a fare emergere le \"\u00e9lite\": gli uomini migliori si faranno in parlamento. Chi governa fa parte di una minoranza ristrettissima, composta da pochi elementi, che deve per\u00f2 emergere dal parlamento. La centralit\u00e0 del parlamento deve essere assoluta: qui si deve svolgere la lotta (pacifica), qui deve venir fuori il \"leader\" (il parlamento non \u00e8 affatto antitetico al carisma). Il parlamento \u00e8 utile perch\u00e9, una volta selezionato il leader carismatico, pone comunque i limiti della legalit\u00e0 costituzionale - il parlamento ha, quindi, una funzione di controllo. La figura del leader carismatico si pu\u00f2 ricondurre benissimo alla democrazia; potrebbe esserci una certa degenerazione verso il plebiscitarismo, ma se il parlamento funziona bene continuer\u00e0 a svolgere il proprio ruolo di filtro tra massa e governo. Il leader carismatico \u00e8 colui che riesce a realizzare una sorta di sintesi fra le diverse voci che gli provengono dalla collettivit\u00e0, rappresentandole in parlamento.\nAnalizzando \"Sociologia del potere\" si possono trarre svariati tratti caratterizzanti la forma di legittimazione carismatica.\nIl popolo \u00e8 portato affettivamente a sottomettersi al carisma del signore, il quale \u00e8 dotato di virt\u00f9 soprannaturali (eroismo, ecc.) che non sono mai esistite. La sottomissione avviene in maniera emozionale e non razionale. Appena perde le sue qualit\u00e0, il popolo non obbedisce pi\u00f9 all'eroe carismatico che perde di colpo il suo potere; se le masse non percepiscono pi\u00f9 come tale il suo potere, questo \"duce\" cade immediatamente. Occuperanno quindi gli alti posti della burocrazia coloro che sono stati sempre vicino al loro leader. Viene cos\u00ec meno sia il concetto razionale di competenza (tipico della legittimazione legale), sia il concetto di privilegiamento del ceto (tipico della legittimazione tradizionale). Non c'\u00e8 razionalit\u00e0 nella scansione burocratica di uno Stato carismatico: i compiti vengono tolti e affidati di volta in volta sulla base della volont\u00e0 del capo. Siamo noi dominati che scegliamo il nostro dominante; Weber \u00e8 in tal senso \"profetico\": Hitler \u00e8 andato al potere attraverso elezioni regolari (seppur caratterizzate da episodi di violenza, censura e oppressione). Rispetto ai leader carismatici \u00e8 fondamentale il ruolo del parlamento che svolge funzione di controllo e di filtro.\nTre punti importanti che traspaiono dalla lettura di \"Parlamento e governo\" del 1918 sono:\nTornando alla \"La politica come professione\", \u00e8 utile ribadire alcune caratteristiche concernenti la politica professionale. La politica come professione non \u00e8 aperta a tutti, bens\u00ec \u00e8 per natura riservata ad alcune \u00e9lite: per fare politica sono necessarie delle competenze specifiche. La politica \u00e8 una professione, non solo perch\u00e9 si riceve uno stipendio, ma perch\u00e9 si crede di avere delle capacit\u00e0, delle competenze da mettere in campo. La politica \u00e8 anche vocazione, dedizione appassionata a una causa.\nTornando, invece, alla (pi\u00f9 apparente che sostanziale) dicotomia etica dell'intenzione-etica della responsabilit\u00e0, va notato che l'agire secondo responsabilit\u00e0 implica spesso il raggiungimento di un buon fine previo l'utilizzo di un cattivo mezzo. Il politico deve sapere che facendo politica si \"sporcher\u00e0 l'anima e le mani\". Se mi voglio occupare professionalmente di politica non andr\u00f2 in paradiso, perch\u00e9, se cos\u00ec fosse, vorrebbe dire che mi affiderei esclusivamente all'etica dell'intenzione, rischiando cos\u00ec di non giungere a nulla di concreto.\nOpere.\nLe opere di Max Weber possono essere classificate in quattro categorie:"}
{"id": "18522", "revid": "1958640", "url": "https://it.wikipedia.org/wiki?curid=18522", "title": "Max Planck", "text": "Biografia.\nNacque da una famiglia di giuristi e pastori protestanti; il padre, il giurista Julius Wilhelm Planck, partecip\u00f2 alla redazione del codice civile tedesco. Si trasfer\u00ec a Monaco per frequentare il ginnasio, per poi andare alle universit\u00e0 di Monaco e di Berlino. Ottenne una cattedra nelle universit\u00e0 di Kiel e di Berlino.\nFu anche un ottimo pianista, si interess\u00f2 di problemi filosofici e fu attivo fino a tarda et\u00e0. La sua vita fu turbata dalla morte delle figlie Emma e Grete in giovane et\u00e0 (1916-1919) per malattia, del figlio maggiore Karl nella battaglia di Verdun e poi del figlio Erwin, impiccato nel 1945 dai nazisti perch\u00e9 coinvolto nell'attentato di luglio contro Hitler. La morte di Erwin fu per lui un colpo durissimo; infatti afferm\u00f2: \u00abErwin era una parte preziosissima del mio essere. Era il mio sole, il mio orgoglio, la mia speranza. Non ci sono parole che possano esprimere che cosa ho perso con lui.\u00bb Solo Hermann, uno dei cinque figli avuti dal primo matrimonio con Marie Merck, deceduta nel 1909, gli sopravvisse. Planck si rispos\u00f2 con Marga von H\u00f6sslin.\nFu un fervente religioso e per via dell'importanza che attribuiva alla religione lanci\u00f2 critiche agli atei. Inoltre afferm\u00f2: \u00abTutta la materia ha origine ed esiste solo in virt\u00f9 di una forza che porta la particella di un atomo a vibrare e mantenere il sistema solare insieme. Dobbiamo supporre che dietro questa forza ci sia una mente cosciente ed intelligente, matrice di tutta la materia\u00bb.\nCarriera scientifica.\nNel 1900 Planck enunci\u00f2 che gli scambi di energia nei fenomeni di emissione delle radiazioni elettromagnetiche non avvengono in forma continua, come sosteneva la teoria elettromagnetica classica, ma in forma discreta e proporzionale alla loro frequenza di oscillazione secondo una costante universale. Nel 1901 pass\u00f2 dall'ipotesi quantistica alla vera e propria teoria quantistica: gli atomi assorbono ed emettono radiazioni in modo discontinuo, cio\u00e8 per quantit\u00e0 di energia finite e discrete. In tal modo anche l'energia pu\u00f2 essere concettualmente rappresentata, come la materia, sotto forma di granuli indivisibili: i quanti.\nLa teoria gli valse il premio Nobel per la fisica nel 1918.\nRiguardo alla relazione tra \"scienza e religione,\" egli scrisse, \"Scienza e religione non sono in contrasto, ma hanno bisogno una dell'altra per completarsi nella mente di un uomo che riflette seriamente\". (in \"Conoscenza del mondo fisico\")\nNel 1929 gli fu assegnata la Medaglia Copley.\nCarriera accademica.\nCon il completamento della sua tesi di abilitazione, Planck divenne un \"Privatdozent\" non retribuito (grado accademico tedesco paragonabile ad un assistente professore) a Monaco, in attesa che gli fosse offerto un posto accademico. Sebbene inizialmente ignorato dalla comunit\u00e0 accademica, prosegu\u00ec il suo lavoro nel campo della teoria del calore e scopr\u00ec uno dopo l'altro lo stesso formalismo termodinamico di Gibbs senza rendersene conto. Le idee di Clausius sull'entropia occupavano un ruolo centrale nel suo lavoro.\nNell'aprile 1885, l'Universit\u00e0 di Kiel nomin\u00f2 Planck professore associato di fisica teorica. Seguirono ulteriori lavori sull'entropia, specialmente se applicati in chimica fisica. Pubblic\u00f2 il suo trattato sulla termodinamica nel 1897. Propose una base termodinamica alla teoria della dissociazione elettrolita di Svante Arrhenius.\nNel 1889 fu nominato successore della posizione di Kirchhoff presso la Universit\u00e0 Humboldt di Berlino e nel 1892 divenne professore ordinario. Nel 1907 a Planck fu offerta la cattedra lasciata vacante dalla morte di Boltzmann a Vienna, ma rifiut\u00f2 e rimase a Berlino. Durante il 1909, come professore all'Universit\u00e0 di Berlino, fu invitato a diventare Ernest Kempton Adams Lecturer in fisica teorica presso la Columbia University di New York City. Una serie delle sue conferenze sono state tradotte e co-pubblicate dal professore della Columbia University A. P. Wills. Si ritir\u00f2 da Berlino il 10 gennaio 1926 e gli succedette Erwin Schr\u00f6dinger.\nEinstein e la teoria della relativit\u00e0.\nNel 1905 i tre documenti di Albert Einstein furono pubblicati sulla rivista \"Annalen der Physik\" e Planck fu tra i pochi che riconobbero immediatamente il significato della teoria della relativit\u00e0 ristretta. Grazie alla sua influenza, questa teoria fu presto ampiamente accettata in Germania.\nL'ipotesi di Einstein dei quanti di luce (fotoni), basata sulla scoperta dell'effetto fotoelettrico da parte di Heinrich Hertz del 1887, fu inizialmente respinta da Planck. Non era disposto a scartare completamente la teoria dell'elettrodinamica di Maxwell.\nNel 1910 Einstein indic\u00f2 il comportamento anomalo del calore specifico alle basse temperature come un altro esempio di un fenomeno che sfida la spiegazione della fisica classica. Planck e Nernst, cercando di chiarire il numero crescente di contraddizioni, organizzarono il primo congresso Solvay (Bruxelles 1911). In questo incontro Einstein riusc\u00ec a convincere Planck.\nNel frattempo, Planck era stato nominato decano dell'Universit\u00e0 di Berlino, per cui gli fu possibile chiamare Einstein a Berlino e istituire una nuova cattedra per lui (1914). Ben presto i due scienziati divennero amici intimi e si incontrarono spesso per suonare insieme musica.\nI rapporti con il nazismo.\nCon l'avvento dei nazisti al potere, il clima in tutto il Paese divenne particolarmente difficile per gli ebrei. Egli non entr\u00f2 mai in reale conflitto con le politiche della Germania di Hitler, anzi espresse le sue posizioni in disaccordo con Einstein, che nelle interviste si rammaricava della situazione tedesca. Il 19 marzo 1933 Planck scrisse una lettera a Einstein in cui esprimeva il suo disagio per le \"voci di ogni sorta che sono circolate in questo periodo in quiete difficile sulle sue dichiarazioni pubbliche private di natura politica. [\u2026] queste notizie rendono oltremodo arduo per tutti coloro che la stimano e la venerano prendere posizione in suo favore.\" Secondo Planck le dichiarazioni di Einstein avevano reso peggiore e difficile la situazione dei suoi \"fratelli di razza e di religione.\"\nIl 16 maggio 1933, in qualit\u00e0 di presidente della \"Kaiser Wilhelm Gesellschaft\", ebbe un colloquio con Hitler e gli disse che \"ci sono diversi tipi di ebrei, alcuni preziosi per il genere umano e altri di nessun valore\" e che secondo lui era giusto fare distinzione. Questa posizione nasceva a seguito dell'espulsione di massa di professori e ricercatori, impossibilitati al mantenimento di lavori presso le pubbliche istituzioni. Hitler rispose: \u00abUn ebreo \u00e8 un ebreo; tutti gli ebrei si attaccano come sanguisughe. Dovunque c'\u00e8 un ebreo, immediatamente si radunano altri ebrei di tutti i tipi\u00bb.\nPlanck successivamente torn\u00f2 a insistere, dicendo a Hitler che l'espulsione degli ebrei sarebbe stata dannosa per la scienza tedesca. Hitler, incollerito, rispose: \u00abLe nostre politiche nazionali non saranno revocate o modificate, nemmeno per gli scienziati. Se il licenziamento degli ebrei significa l'annichilazione dell'attuale scienza tedesca, saremo senza scienza per alcuni anni!\u00bb\nIl nome.\nNell'aprile 2008 \u00e8 stato scoperto che il suo nome di battesimo (\"Rufname\" in tedesco) era \"Marx\", un'abbreviazione di \"Markus\" oggi in disuso, e non semplicemente \"Max\", nome con cui fu noto per tutta la sua vita. La scoperta \u00e8 stata pubblicata da \"Der Spiegel\" e si basa su due diversi documenti ecclesiastici tra cui il certificato di battesimo di Planck, regolarmente firmato dal pastore di Kiel avente tutt'oggi pieno valore legale.\nCommentando la notizia, il dottor Lorenz Beck della Societ\u00e0 Max Planck ha confermato l'originalit\u00e0 dei documenti, ma ha anche fornito prove che gi\u00e0 a dieci anni Planck si firmava come \"Max\", e che la R potrebbe essere andata persa con il trasferimento della famiglia a Monaco di Baviera; inoltre ha fatto notare che Planck, che peraltro politicamente era di simpatie conservatrici, non us\u00f2 mai il nome \"Marx\" in tutta la sua vita.\nRiconoscimenti.\nA Plank sono stati dedicati:"}
{"id": "18526", "revid": "536103", "url": "https://it.wikipedia.org/wiki?curid=18526", "title": "Meclemburgo-Pomerania Anteriore", "text": "Il Meclemburgo-Pomerania Anteriore (, \"Meclemburgo-Pomerania Occidentale\"; in tedesco \"Mecklenburg-Vorpommern\", e abitanti) \u00e8 uno dei sedici L\u00e4nder (stati federati) della Germania.\nGeografia.\nSesto per superficie, ma solo tredicesimo per popolazione, tra i sedici stati della nazione, confina a nord con il Mar Baltico, ad ovest con lo Schleswig-Holstein, a sud-ovest con la Bassa Sassonia, a sud con il Brandeburgo e ad est con la Polonia (voivodato della Pomerania Occidentale). \nLa sua sede amministrativa \u00e8 Schwerin, mentre il centro pi\u00f9 popoloso \u00e8 il porto baltico di Rostock. Le altre citt\u00e0 principali sono Neubrandenburg, Stralsund, Greifswald e Wismar.\nLaghi e fiumi.\n\u00c8 un territorio ricco di laghi:\ne di numerosi corsi d'acqua, tra i quali l'Elde (il pi\u00f9 lungo che scorre interamente nel \"Land\"), il Peene, il Recknitz, il Trebel, l'Ucker, il Barthe, tutti che scorrono interamente nel Meclemburgo-Pomerania Anteriore, l'Elba, l'Havel, il L\u00f6cknitz, il Boize e altri minori che transitano nel \"Land\".\nLa costa sul Mar Baltico contiene diverse isole, le principali sono R\u00fcgen, Hiddensee, Usedom e Poel.\nStoria.\nLa vecchia Pomerania (\"Pommern\"), consistente di Stettino e dei territori ad est del fiume Oder, \u00e8 attualmente parte della Polonia. La Pomerania Anteriore (\"Vorpommern\") fu sotto controllo svedese a partire dal trattato della pace di Vestfalia, del 1648 e fino alla sua annessione alla Prussia nel 1720 e 1815.\nIl Meclemburgo, ad ovest della Pomerania Occidentale, divenne un ducato nel 1348, ma venne diviso dal XVII secolo fino al 1934. Gli stati di Meclemburgo-Schwerin e Meclemburgo-Strelitz divennero granducati nel 1815, ma un governo repubblicano venne istituito nel 1918. Vennero brevemente combinati con la Pomerania Anteriore nel 1947-1952 e fanno parte dello stato attuale fin dalla riunificazione tedesca del 1990.\nSuddivisione.\nIl Meclemburgo-Pomerania Anteriore \u00e8 attualmente diviso in due citt\u00e0 extracircondariali e sei circondari (L'attuale suddivisione \u00e8 il risultato di una riforma amministrativa entrata in vigore il 4 settembre 2011).\nTra parentesi la popolazione al \nSociet\u00e0.\nReligione.\nChiesa evangelica in Germania 17,9%, Chiesa cattolica 3,3%."}
{"id": "18528", "revid": "7", "url": "https://it.wikipedia.org/wiki?curid=18528", "title": "Max Karl Ernst Ludwig Planck", "text": ""}
{"id": "18539", "revid": "11694", "url": "https://it.wikipedia.org/wiki?curid=18539", "title": "Composte", "text": ""}
{"id": "18540", "revid": "172", "url": "https://it.wikipedia.org/wiki?curid=18540", "title": "Momento di dipolo magnetico", "text": ""}
{"id": "18541", "revid": "228587", "url": "https://it.wikipedia.org/wiki?curid=18541", "title": "Braccio (disambigua)", "text": ""}
{"id": "18542", "revid": "1652635", "url": "https://it.wikipedia.org/wiki?curid=18542", "title": "Coppia", "text": "C\u00f2ppia \u00e8 un termine con vari significati:"}
{"id": "18543", "revid": "228587", "url": "https://it.wikipedia.org/wiki?curid=18543", "title": "Azione", "text": ""}
{"id": "18545", "revid": "599013", "url": "https://it.wikipedia.org/wiki?curid=18545", "title": "Reazione", "text": ""}
{"id": "18546", "revid": "1652635", "url": "https://it.wikipedia.org/wiki?curid=18546", "title": "Sistema", "text": "Un sistema pu\u00f2 essere definito come l'unit\u00e0 fisica e funzionale, costituita da pi\u00f9 parti o sottosistemi (tessuti, organi o elementi ecc.) interagenti (o in relazione funzionale) tra loro (e con altri sistemi), che formano un tutt'uno in cui ogni parte d\u00e0 il proprio contributo per una finalit\u00e0 comune (o un obiettivo identificativo). Spesso, in anatomia, il termine \"sistema\", proprio per lo scopo comune dei suoi componenti, viene confuso con il termine \"apparato\", ma la struttura e la funzionalit\u00e0 dei sistemi ne rendono la semantica ben pi\u00f9 ampia, articolata o complessa rispetto a quella degli apparati.\nDescrizione.\nLa caratteristica di un sistema pu\u00f2 essere l'equilibrio complessivo che si crea fra le singole parti che lo costituiscono. Ogni disciplina ha i suoi propri sistemi, sia a scopo funzionale, che a scopo strutturale/organizzativo, o con intenti di classificazione e ordinamento.\nLe componenti di un sistema possono essere:\nIn genere, un sistema \u00e8 un concetto relativo, e pu\u00f2 essere riconosciuto e classificato secondo la natura dei suoi componenti e le preferenze del suo osservatore/costruttore.\nUn sistema artificiale ingegneristico \u00e8 quindi sempre ben organizzato, con una sua specifica denominazione e un determinato scopo.\nLa sistemistica o ingegneria dei sistemi \u00e8 la disciplina che si occupa di identificazione, progettazione, costruzione e messa in opera di sistemi che rispondano agli obiettivi prefissati (sistemi funzionali) in particolare il sistema di controllo a partire dall'analisi o studio dei sistemi dinamici.\nAnche nell'ambito della psicologia ed in particolare della psicoanalisi della relazione, \u00e8 stata applicata la teoria dei sistemi anche nella concettualizzazione dell'uomo. Uno dei massimi esponenti di questa teoria \u00e8 Louis Sander, professore di psichiatria alla Boston University School of Medicine, che ha preso spunto dagli antesignani di questo filone che sono: Ludwig von Bertalanffy, Humberto Maturana e Francisco Varela. L'uomo \u00e8 concettualizzato come un sistema vivente ed, in quanto tale, ne acquisisce tutte le caratteristiche di sistema complesso, mantenendo per\u00f2 alcune peculiarit\u00e0 come la metacognizione.\nPropriet\u00e0.\nDalla definizione di \"sistema\" proposto da Pignatti e Trezza (\u00abUn sistema \u00e8 costituito da un insieme di parti interagenti\u00bb), si ricavano due corollari che costituiscono le propriet\u00e0 di un insieme e ne completano la definizione:\nApproccio generale di un sistema.\nLo studio di un sistema semplice o complesso deve essere effettuato con metodo. La corretta visione delle sue componenti possono essere prese in considerazione mediante due approcci fondamentali:\nSistemi complessi.\nUn sistema si pu\u00f2 definire complesso se raggiunge una determinata soglia che pu\u00f2 essere:\nEsempi di sistemi.\nSi definiscono dei sistemi in molte discipline:"}
{"id": "18547", "revid": "1318658", "url": "https://it.wikipedia.org/wiki?curid=18547", "title": "Corpo", "text": ""}
{"id": "18550", "revid": "245802", "url": "https://it.wikipedia.org/wiki?curid=18550", "title": "Vic Lockman", "text": "Insieme ad autori come Carl Barks e Don Rosa, \u00e8 fra quegli autori che ha maggiormente contribuito all'ideazione della saga del personaggio di Paperon de' Paperoni.\nBiografia.\nInizia a collaborare alla Western Publishing nel 1951 come letterista per poi diventare redattore degli albi al fianco di Chase Craig. Successivamente inizia a scrivere storie e sceneggiature per diversi personaggi, tra cui Bugs Bunny, Titti e Silvestro, Droopy, Barney Bear, Andy Panda. Scrive storie per altri artisti, per poi ripassarle a china, anche se gli capita di essere autore completo o a volte di realizzare solo i disegni e le chine di storie scritte da altri sceneggiatori.\nPer la Disney segue personaggi come Cip e Ciop, Lupetto, Biancaneve e i Sette Nani, Pippo, Fratel Coniglietto, Topolino e i paperi in genere. Dal 1964 \u00e8 uno degli autori che lavora sull'albo \"The Beagle Boys\", in cui sono protagonisti i Bassotti. A questi l'autore statunitense affianca i Bassottini, creando anche il colto Zio Zero e Supersensibile 666. \u00c8 anche l'ideatore di Ciancio, vicino di fattoria di Nonna Papera, e di Gotrocks, uno dei tanti rivali di Zio Paperone, che esordisce su \"Zio Paperone e l'idolo retroattivo\", sul \"Donald Duck\" n.107 del 1966 (in Italia su \"Topolino\" n. 563). Inventa anche il \"cappello delle idee\", ovvero lo strano copricapo a forma di nido d'uccello che a volte indossa Archimede per avere nuove e brillanti idee, spesso da sottoporre a Paperone. Lavora anche su Moby Duck, il papero marinaio ideato da Ward Kimball e Hamilton Luske, spesso affiancato da un assistente, Paperotto (\"Dimwitty Duck\") e sar\u00e0 il primo a realizzarne storie a fumetti; sua \u00e8 infatti la storia d'esordio, \"A Whale on an Adventure\". Contemporaneamente sviluppa Spennacchiotto (\"Emil Eagle\"), rivale di Archimede, spesso usato anche come nemesi di SuperPippo. La libert\u00e0 creativa che gli concede la Western viene sfruttata dall'autore realizzando storie classiche in cui si incontrano personaggi provenienti dai film animati con quelli tipici dei comic book o provenienti da mondi diversi; frequenti saranno cos\u00ec incontri tra Nonna Papera con personaggi come Ezechiele Lupo o Dumbo o i tre porcellini. Questa libert\u00e0, per\u00f2, verr\u00e0 anche usata per sviluppare, in parallelo a Barks, la storia della vita di Paperone. A parte Barks, \u00e8 lui a sviluppare il passato di Paperone e le basi storiche nella famiglia dei paperi. Ad esempio su \"Zio Paperone e l'intruso invisibile\", un giovane Paperone a Glasgow, sua citt\u00e0 natale, dorme nel cassetto di un com\u00f2 a causa della grande povert\u00e0 della sua famiglia e in questa storia che, guadagna facendo il lustrascarpe la sua prima moneta, la Numero Uno. Insieme ad altre storie ambientate in Scozia, dar\u00e0 un'importante base di partenza alla \"Saga di Paperon de' Paperoni\" di Don Rosa. Si occupa anche della famiglia di Paperino ideandone la madre Ortensia de' Paperoni, una delle sorelle di Paperone, in \"Paperino e il castello stregato\" in cui compare per la prima volta lo stemma della famiglia \"Paperi\" (\"Duck\").\nVick Lockman \u00e8 anche molto attivo nella pubblicazione di libri didattici basati sui suoi disegni per la diffusione della fede cristiana calvinista."}
{"id": "18551", "revid": "38120", "url": "https://it.wikipedia.org/wiki?curid=18551", "title": "Banda Disney", "text": ""}
{"id": "18554", "revid": "281944", "url": "https://it.wikipedia.org/wiki?curid=18554", "title": "Onde radio", "text": "Le onde radio o radioonde, in fisica, sono radiazioni elettromagnetiche, appartenenti allo spettro elettromagnetico, nella banda di frequenza compresa tra 0 e 300 GHz, ovvero con lunghezza d'onda maggiore di 1 mm.\nCaratteristiche.\nIl limite di frequenza \"f\" inferiore \u00e8 necessariamente asintotico al valore nullo poich\u00e9 per definizione non possono esistere onde elettromagnetiche senza variazione di campo (cio\u00e8 a frequenza zero). Ragionando in termini di lunghezza d'onda \u03bb=c/f sono invece possibili infiniti valori continui asintoticamente tendenti ad infinito.\nLa quantit\u00e0 di informazione che pu\u00f2 essere trasportata da un segnale radio (vedi modulazione) \u00e8 proporzionale alla sua frequenza; per questo le frequenze minime usate nella radiotecnica per trasmettere la voce partono da qualche decina di kilohertz.\nQuesta regione dello spettro elettromagnetico \u00e8 storicamente la pi\u00f9 utilizzata nelle telecomunicazioni per le radiocomunicazioni. Questo \u00e8 avvenuto principalmente perch\u00e9 le onde di bassa frequenza sono facilmente generabili con dispositivi elettrici alla portata della fisica della fine del XIX secolo (oscillatori, antenne, rivelatori a risonanza) e quindi disponibili ai tempi di Heinrich Rudolf Hertz, Guglielmo Marconi e Nikola Tesla. Un altro vantaggio delle maggiori lunghezze d'onda \u00e8 di propagarsi per riflessione ionosferica a distanze intercontinentali, sicuramente interessante in un'epoca in cui non esistevano ponti radio e satelliti per la telecomunicazione.\nBande.\nLa gamma delle onde radio \u00e8 convenzionalmente suddivisa nelle seguenti bande:\nLa banda UHF \u00e8 a cavallo tra la regione delle onde radio e delle microonde, il confine non \u00e8 netto.\nLe bande ELF, SLF, ULF, e VLF hanno frequenze uguali a quelle delle onde sonore ma mentre le prime sono onde elettromagnetiche, le seconde sono invece vibrazioni meccaniche dell'aria.\nLe frequenze ultrabasse sono usate per la comunicazione con i sottomarini poich\u00e9 l'acqua attenua le onde elettromagnetiche in ragione proporzionale alla frequenza, con un coefficiente elevato. Soltanto frequenze bassissime riescono a propagarsi per centinaia di chilometri, ma con la necessit\u00e0 di enormi antenne, costituite da fili immersi lunghi diverse decine di chilometri. Con queste onde \u00e8 possibile inoltre trasportare pochissima informazione, messaggi scanditi lentamente, certamente non la voce."}
{"id": "18560", "revid": "93556", "url": "https://it.wikipedia.org/wiki?curid=18560", "title": "Filadelfia", "text": "Filadelfia (in inglese \"Philadelphia\", dal greco \"\u03a6\u03b9\u03bb\u03b1\u03b4\u03ad\u03bb\u03c6\u03b5\u03b9\u03b1\"; informalmente anche \"Philly\") \u00e8 la sesta citt\u00e0 degli Stati Uniti d'America per popolazione e la pi\u00f9 importante dello Stato della Pennsylvania.\nNel 2017 contava abitanti; mentre la sua area metropolitana, estesa anche su parti dei vicini Stati del Delaware e del New Jersey, raggiungeva i 5,8 milioni di abitanti.\nFondata nel 1682 dal quacchero William Penn, Filadelfia \u00e8 una delle pi\u00f9 antiche citt\u00e0 degli Stati Uniti d'America, e fra la fine del XVIII secolo e l'inizio del XIX fu la citt\u00e0 pi\u00f9 grande del Paese.\nIn quell'epoca vi furono redatte la dichiarazione di Indipendenza (1776) e la costituzione statunitense. Dal 1790 al 1800 fu la capitale provvisoria del Paese.\nFiladelfia sorge sulla riva occidentale del fiume Delaware, ed \u00e8 attraversata da un suo affluente, lo Schuylkill; il centro storico della citt\u00e0 \u00e8 compreso fra questi due fiumi.\nGeografia fisica.\nTerritorio.\nFiladelfia \u00e8 situata alla latitudine 39\u00b059'53\" Nord e alla longitudine 75\u00b08'41\" Ovest (39.998012, -75.144793), sulle rive occidentali dell'estuario del fiume Delaware, che la separa da Camden, nel vicino Stato del New Jersey. Essendo il Delaware navigabile anche da navi di grosso tonnellaggio, Filadelfia \u00e8 dotata di un importante porto. L'altro corso d'acqua di rilievo che attraversa la citt\u00e0 \u00e8 il fiume Schuylkill, che convenzionalmente segna il confine occidentale del centro storico.\nSecondo il Census Bureau statunitense, la citt\u00e0 si estende su un'area totale di (142,6 miglia quadrate), di cui (il 5,29%) sono coperti da fiumi o altre superfici acquatiche, fra cui i fiumi Delaware, Schuylkill, Cobbs Creek, Wissahickon Creek e Pennypack Creek.\nGli abitanti di Filadelfia producono 400 tonnellate di rifiuti riciclabili al giorno. La citt\u00e0 deve affrontare un problema di riciclo nel 2019, dopo che la Cina ha deciso di interrompere l'importazione di rifiuti in plastica.\nStoria della citt\u00e0.\nPrima dell'arrivo degli europei, nel luogo oggi occupato da Filadelfia sorgeva un nucleo abitato da nativi della trib\u00f9 dei Delaware (o Lenape), nota come Shackamaxon. I primi colonizzatori, guidati dal missionario svedese Johannes Campanius, giunsero nella zona nel 1646: nel 1669 l'area era nota come \"Nuova Svezia\" ma negli anni immediatamente successivi pass\u00f2 rapidamente sotto il controllo britannico.\nQuando nel 1682 William Penn fond\u00f2 Filadelfia (in greco antico, \"amore fraterno\") lo fece con un preciso piano urbanistico, sperando che la capitale della sua nuova colonia (la Pennsylvania) fondata su principi di libert\u00e0 e tolleranza religiosa servisse da modello concreto di questa filosofia. A livello pratico, il progetto seguito da Penn lasciava ampi spazi fra le costruzioni, allo scopo di controllare meglio gli incendi e le epidemie (che all'epoca erano i pi\u00f9 gravi problemi delle grandi citt\u00e0 come Londra).\nPenn ebbe successo, e nella seconda met\u00e0 del XVIII secolo Filadelfia era diventata la seconda citt\u00e0 d'America (dopo Citt\u00e0 del Messico) e dell'Impero britannico (dopo Londra).\nFiladelfia fu uno dei centri pi\u00f9 importanti della Rivoluzione americana e la Dichiarazione d'indipendenza degli Stati Uniti d'America (4 luglio 1776), nonch\u00e9 la Costituzione degli Stati Uniti (1787) furono firmate nella \"Independence Hall\".\nNel 1790, a seguito di un accordo fra un gruppo di rappresentanti degli Stati del Sud e Alexander Hamilton (potente Segretario del Tesoro del governo federale) che prevedeva la costruzione nel Sud della nuova capitale di Washington, la sede del governo federale fu spostata dalla \"Federal Hall\" di New York alla \"Congress Hall\" di Filadelfia, che divenne cos\u00ec capitale (provvisoria) degli Stati Uniti, titolo che perse nel 1800 con l'inaugurazione del nuovo Campidoglio di Washington DC.\nFiladelfia divenne successivamente uno dei centri principali dell'industria ferroviaria, ospitando ad esempio la \"Baldwin Locomotive Works\", il principale costruttore mondiale di locomotive a vapore.\nNel 1876, in occasione dei 100 anni della Dichiarazione di Indipendenza, Filadelfia ospit\u00f2 un'esposizione universale, cos\u00ec come nel 1926, in occasione dei 150 anni. Tuttavia nel 1976 il centro delle celebrazioni per i 200 anni di indipendenza non fu Filadelfia bens\u00ec New York.\nMonumenti e luoghi d'interesse.\nThomas Holme, il progettista incaricato da William Penn, scelse una planimetria strettamente basata su una griglia, con tutte le vie che correvano (e corrono tuttora) in direzione nord-sud o in direzione est-ovest.\nLe vie in direzione nord-sud sono numerate in sequenza, a partire dalla riva del fiume Delaware, fino alla 28th Street, sulla riva del fiume Schuylkill; questo sistema prosegue oltre il fiume stesso (ad esempio la stazione ferroviaria, che si trova poco oltre lo Schuylkill, \u00e8 sulla \"30th Street\"). Vi sono tuttavia due eccezioni a questo sistema, ovvero il lungofiume sul Delaware (noto come \"Front Street\" invece di \"1st Street\") e la principale arteria nord-sud (\"Broad Street\" invece di \"14th Street\").\nLe vie in direzione est-ovest prendono generalmente nomi di alberi (\"Chestnut\", \"Walnut\", \"Locust\", \"Spruce,\" ecc.), ordinate in base alla durezza dei vari tipi di legno (i pi\u00f9 soffici all'estremo sud, procedendo verso tipi via via pi\u00f9 duri andando verso nord), ma la principale di queste vie \u00e8 \"Market Street\" (il nome originario scelto da Penn \u00e8 per\u00f2 \"High Street\") e un'altra eccezione \u00e8 costituita da \"South Street\" (sei isolati pi\u00f9 a sud di \"Market Street\"), nota per la vivace vita notturna.\nQuesto progetto \u00e8 stato largamente rispettato anche in tempi moderni, con la sola eccezione della \"Benjamin Franklin Parkway\", che corre in direzione nord-ovest dal centro cittadino.\nHolme progett\u00f2 anche cinque parchi pubblici: uno all'incrocio fra \"High Street\" e \"Broad Street\", al centro geometrico della citt\u00e0 (questo spazio \u00e8 ora occupato dalla \"City Hall\") e gli altri quattro (ora noti come \"Washington Square\", \"Rittenhouse Square\", \"Logan Square\" e \"Franklin Square\") attorno a esso (anche se in modo non perfettamente simmetrico: ad es. \"Rittenhouse Square\" e \"Washington Square\" sono rispettivamente quattro isolati a ovest e sei isolati a est della \"City Hall\").\nLa \"City Hall\" \u00e8 il pi\u00f9 alto edificio in marmo del mondo , e fino alla fine degli anni ottanta era anche il pi\u00f9 alto edificio di Filadelfia. Sulla sua guglia pi\u00f9 alta, a 167 metri dal suolo, si erge una statua di William Penn. Comunque, nel marzo 1987 l'edificio in \"One Liberty Place\" (che attualmente \u00e8 il secondo edificio pi\u00f9 alto di tutta la Pennsylvania, dopo il Comcast Center) infranse il \"gentlemen's agreement\" in base al quale nessun edificio doveva superare in altezza la statua di Penn e da allora dieci grattacieli hanno superato la \"City Hall\". Curiosamente, \u00e8 dallo stesso 1987 che le squadre professionistiche di Filadelfia non vincono pi\u00f9 un titolo nazionale (tranne nel 2008 la vittoria dei Philadelphia Phillies nelle World Series), per cui si \u00e8 iniziato a parlare della \"Maledizione di Billy Penn\".\nDirimpetto alla \"City Hall\" si trova anche un tempio massonico, un'eredit\u00e0 dell'epoca della Dichiarazione di Indipendenza, in quanto molti dei Padri Fondatori erano dei framassoni.\nPrima di un ampliamento avvenuto nel 1854 (con il quale il territorio cittadino fu allargato fino a includere l'intera contea omonima, ovvero fino ai suoi attuali confini) Filadelfia consisteva solo della zona fra le attuali \"South Street\" (a sud), \"Vine Street\" (a nord), e i fiumi Delaware (a est) e Schuylkill (a ovest).\nLa citt\u00e0 ospita inoltre numerose architetture di stampo neoclassico come la Seconda banca degli Stati Uniti d'America, la Borsa e la sede del Girard College; non pi\u00f9 esistente invece il palazzo sede della Banca di Pennsylvania, una delle opere pi\u00f9 significative di Benjamin Latrobe.\nDi notevole interesse il Philadelphia Saving Fund Society Buiding di George Howe e William Lescaze del 1932, il grattacielo \u00e8 considerato il primo edificio degli Stati Uniti d'America dell'International Style.\nFra le chiese \u00e8 da ricordare la Cattedrale dei Santi Pietro e Paolo.\nAltro luogo di interesse \u00e8 la biblioteca pubblica, che conserva l'importante documento chiamato \"Conto navale pisano\".\nDalla fine del XVIII secolo ospita il Lazzaretto di Filadelfia, il pi\u00f9 antico degli Stati Uniti.\nSociet\u00e0.\nEvoluzione demografica.\nSecondo il censimento del 2010 nella citt\u00e0 di Filadelfia vivono persone, con un incremento dello 0,6% rispetto al censimento del 2000. La densit\u00e0 di popolazione \u00e8 di abitanti per km\u00b2. Vi sono 661.958 unit\u00e0 abitative, per una densit\u00e0 media di unit\u00e0 per km\u00b2.\nDal punto di vista etnico, gli abitanti di Filadelfia sono per il 45,02% bianchi, per 43,22% afro-americani, per lo 0,27% amerindi, per il 4,46% asiatici, per lo 0,05% provengono dalle isole del Pacifico, per il 4,77% sono di altre etnie, e per il 2,21% sono di due o pi\u00f9 etnie. Fra i bianchi, l'8,50% della popolazione \u00e8 costituito da ispanici, mentre una suddivisione per nazionalit\u00e0 di origine vede un 13,6% di irlandesi, un 9,2% di italiani, un 8,1% di tedeschi, un 6,4% di portoricani e un 4,3% di polacchi.\nDei \"gruppi abitativi\", il 27,6% sono famiglie con figli a carico, il 32,1% sono coppie sposate senza figli a carico, il 22,3% hanno per capofamiglia una donna \"single\", e il 40,3% non sono famiglie. Il 38,3% di tutti i \"gruppi abitativi\" sono costituiti da un'unica persona, e in particolare l'11,9% \u00e8 costituito da anziani (ultrasessantacinquenni) che vivono soli. Il gruppo abitativo medio \u00e8 composto di 2,48 persone, mentre la famiglia media \u00e8 di 3,22 persone.\nIl 25,3% della popolazione cittadina ha meno di 18 anni, l'11,1% ha tra 18 e 24 anni, il 29,3% ha fra 25 e 44 anni, il 20,3% ha tra 45 e 64 anni e il 14,1% ha pi\u00f9 di 65 anni. L'et\u00e0 mediana \u00e8 di 34 anni. Per ogni 100 donne vi sono 86,8 uomini, e in particolare nella popolazione sopra i 18 anni vi sono 81,8 uomini per ogni 100 donne.\nIl reddito medio di un gruppo abitativo che risiede in citt\u00e0 \u00e8 di all'anno, mentre il reddito medio di una famiglia \u00e8 di all'anno. Gli uomini hanno un reddito medio di annui, contro soli annui per le donne. Il reddito pro-capite \u00e8 di all'anno. Il 22,9% della popolazione e il 18,4% delle famiglie \u00e8 al di sotto della soglia di povert\u00e0. In particolare, il 31,3% di coloro che hanno meno di 18 anni e il 16,9% di coloro che hanno pi\u00f9 di 65 anni vivono al di sotto della soglia di povert\u00e0.\nCultura.\nUniversit\u00e0 e accademie.\nNell'area di Filadelfia ci sono pi\u00f9 di ottanta fra college, universit\u00e0, business school e altri istituti di istruzione terziaria. L'Universit\u00e0 della Pennsylvania \u00e8 stata fondata nel 1740 da Benjamin Franklin ed \u00e8 membro dell'Ivy League. A quest'universit\u00e0 fa capo la prestigiosa Wharton School di economia.\nL'universit\u00e0 con pi\u00f9 studenti \u00e8 la Temple University, seguita dalla Drexel University.\nAltri atenei cittadini sono la Thomas Jefferson University, la La Salle University dei Fratelli delle scuole cristiane, la Pennsylvania Academy of the Fine Arts, il Curtis Institute of Music.\nA Filadelfia ha sede l'American Philosophical Society, fondata anch'essa da Franklin.\nBiblioteche e archivi.\nLa citt\u00e0 annovera varie biblioteche, la principali delle quali \u00e8 la Free Library of Philadelphia, aperta nel 1894, con un patrimonio di pi\u00f9 di sette milioni di libri, e suddivisa in 54 sedi, presenti nei diversi quartieri cittadini. L'Athen\u00e6um of Philadelphia, situato presso Independence Hall e fondato nel 1814, ospita una collezione di documenti storici, artistici e architettonici.\nLa Library Company of Philadelphia, aperta nel 1731, possiede pi\u00f9 di volumi, che risalgono a prima della guerra di secessione. La biblioteca della societ\u00e0 americana di filosofia custodisce circa opere e cinque milioni di manoscritti. Il Rosenbach Museum &amp; Library contiene una collezione di manoscritti e libri rari.\nMusei.\nI principali musei di belle arti di Filadelfia sono il Philadelphia Museum of Art e la Barnes Foundation. Fra gli altri musei d'arte ci sono il Rodin Museum e il museo della Pennsylvania Academy of the Fine Arts.\nIl museo archeologico cittadino \u00e8 il Museo di archeologia e antropologia dell'Universit\u00e0 della Pennsylvania.\nL'educazione scientifica \u00e8 affidata al Franklin Institute (scienza e tecnica) e alla Academy of Natural Sciences (scienze naturali).\nL'Independence National Historical Park racchiude luoghi significativi della storia americana, fra cui Independence Hall, la Liberty Bell, la Prima banca degli Stati Uniti d'America, la Seconda banca degli Stati Uniti e il National Constitution Center.\nMusica.\nL'Orchestra di Filadelfia ha raggiunto fama internazionale grazie a direttori come Leopold Stokowski, Eugene Ormandy, Riccardo Muti, Wolfgang Sawallisch, Charles Dutoit.\nL'Academy of Music \u00e8 il teatro lirico della citt\u00e0, in cui si esibiscono l\"Opera Philadelphia\" e il \"Pennsylvania Ballet\".\nCinema.\nPur non essendo sede di importanti studi cinematografici, Filadelfia \u00e8 stata ed \u00e8 tuttora lo sfondo di numerosi film. Fra questi, i pi\u00f9 famosi sono probabilmente \"Giustizia privata\", film del 2009 diretto da F. Gary Gray e interpretato da Gerard Butler e Jamie Foxx, \"Philadelphia\", del 1993, diretto da Jonathan Demme con Tom Hanks e Denzel Washington e soprattutto l'intera saga di \"Rocky\", pugile fittizio interpretato da Sylvester Stallone.\nFra gli altri si segnalano \"L'esercito delle 12 scimmie\" (Terry Gilliam, 1996), \"Blow Out\" (Brian De Palma, 1981), \"Il mistero dei Templari (National Treasure)\" (Jon Turteltaub, 2004) , \"The Sixth Sense - Il sesto senso\" (M. Night Shyamalan, 1999), \"Una poltrona per due\" (John Landis, 1983), \"Il lato positivo - Silver Linings Playbook\" (David O. Russel, 2012).\nLa citt\u00e0 fa da sfondo anche alle vicende delle serie televisive \"Cold Case\", \"Le regole del delitto perfetto\" e \"C'\u00e8 sempre il sole a Philadelphia\".\nGeografia antropica.\nQuartieri.\nFiladelfia \u00e8 ufficialmente divisa in numerosi quartieri. Fra questi, i pi\u00f9 importanti sono Andorra, Roxborough, Northern Liberties, Old City, Bustleton, Somerton, Manayunk, Center City, Queen Village, Kensington, Frankford, University City, Strawberry Mansion, Chestnut Hill, Fishtown, Port Richmond, Germantown, Mount Airy, Wynnefield, Chinatown, Fox Chase, South Philly, Society Hill e il Museum District.\nEconomia.\nL'economia di Filadelfia \u00e8 basata sulla produzione industriale (acciaio, raffinerie, prodotti alimentari) e sui servizi finanziari. Filadelfia \u00e8 anche sede di una borsa valori.\nNel 1807 fu fondata a Filadelfia la United States Insurance Corporation, un'importante compagnia di assicurazione statunitense.\nLe pi\u00f9 importanti multinazionali con sede a Filadelfia sono la \"Aramark\" (servizi), la \"GlaxoSmithKline\" (prodotti farmaceutici), la \"Sunoco\" (petrolio e derivati), la \"Comcast\" (trasmissioni televisive via cavo), e la \"Pep Boys\" (meccanica).\nAnche il governo federale ha un ruolo importante nell'economia cittadina. In particolare, la filiale orientale della zecca degli Stati Uniti ha sede nei pressi del centro storico, cos\u00ec come una delle filiali principali della Federal Reserve. Per via della forte presenza di istituzioni federali, Philadelphia \u00e8 sede anche di un gran numero di studi legali.\nInfrastrutture e trasporti.\nTrasporto locale.\nIl trasporto pubblico entro la citt\u00e0 di Filadelfia \u00e8 fornito dalla \"SouthEastern Pennsylvania Transportation Authority\" (SEPTA), che \u00e8 responsabile per i servizi di autobus urbani, filobus, treni locali, metropolitana e tram urbani (tra cui la tranvia Girard Avenue, esercitata con vetture storiche) e interurbani (tranvie Media-Sharon Hill e Norristown), sia nel centro sia nell'area metropolitana (le linee della SEPTA Regional Rail arrivano ad esempio a Trenton, nel New Jersey, alcune decine di chilometri a nord del centro cittadino).\nUn'altra compagnia, la PATCO (\"Port Authority Transit Corporation\") gestisce la PATCO Speedline, collegamento con le localit\u00e0 del New Jersey (Camden, Collingswood, Haddonfield, Cherry Hill, Ashland e Lindenwold) che si trovano dirimpetto a Filadelfia, sull'altra riva del fiume Delaware.\nStrade e ferrovie.\nFiladelfia si trova sul cosiddetto corridoio di nord-est (Washington-Baltimora-Filadelfia-New York-Boston) servito dalle ferrovie dell'Amtrak.\nLa stazione dell'Amtrak sulla trentesima strada (notevole anche dal punto di vista architettonico) \u00e8 una delle pi\u00f9 importanti degli Stati Uniti; vi fanno scalo sia treni a lunga distanza dell'Amtrak sia treni locali della SEPTA e della \"New Jersey Transit\".\nFiladelfia giace anche sulla autostrada I-95, che corre lungo la costa orientale degli USA, dal Maine alla Florida. I collegamenti verso ovest sono invece assicurati dalla I-76 (nota con i nomi di \"Schuylkill Expressway\" nel primo tratto e di \"Pennsylvania Turnpike\" per il resto della sua estensione), che unisce Filadelfia e Pittsburgh, seconda citt\u00e0 della Pennsylvania. Le due sono collegate dalla I-676 (\"Vine Street Expressway\"), che corre sotto il centro cittadino.\nI collegamenti con il vicino New Jersey sono assicurati da tre ponti principali sul fiume Delaware, il Ponte Benjamin Franklin (I-676), il \"Ponte Walt Whitman\" (I-76) e il \"Ponte Betsy Ross\".\nAeroporti.\nEntro i confini cittadini si trovano due aeroporti, il \"Philadelphia International Airport\" (cod. PHL; parte di esso si estende per\u00f2 sul territorio della cittadina di Tinicum) e il \"Northeast Philadelphia Airport\" (cod. PNE).\nIl pi\u00f9 importante \u00e8 sicuramente il \"Philadelphia International Airport\", sede di tutte le grandi compagnie, per voli sia domestici sia internazionali. Questo aeroporto \u00e8 collegato al centro cittadino (e in particolare alla stazione ferroviaria) da una linea della metropolitana.\nInvece il \"Northeast Philadelphia Airport\" viene usato solo per voli privati (charter ed executive) e cargo.\nAmministrazione.\nA differenza di quanto accade in quasi tutto il resto degli Stati Uniti, dal punto di vista amministrativo la Contea di Filadelfia esiste solo nominalmente, in quanto tutte le sue funzioni sono state assunte dalla \"Citt\u00e0 di Filadelfia\" nel 1952. Citt\u00e0 e contea si estendevano sullo stesso territorio fin dal 1854.\nPotere esecutivo.\nLa citt\u00e0 di Filadelfia \u00e8 guidata da un sindaco, eletto direttamente dai cittadini per un mandato di 4 anni. Un sindaco non pu\u00f2 presentarsi per pi\u00f9 di due mandati consecutivi (ma pu\u00f2 presentarsi per un terzo mandato se lascia passare 4 anni dalla fine del secondo).\nIl sindaco attuale di Filadelfia \u00e8 democratico.\nPotere legislativo.\nNella citt\u00e0 di Filadelfia il potere legislativo \u00e8 esercitato da un \"Consiglio Cittadino\". Il consiglio \u00e8 composto di 17 membri, 10 dei quali rappresentano specifici distretti, mentre 7 rappresentano la citt\u00e0 in generale.\nPotere giudiziario.\nLa \"Corte delle lamentele comuni\" (\"Court of Common Pleas\") della contea di Filadelfia \u00e8 la corte processuale che generalmente ha competenza sulla citt\u00e0, ed \u00e8 finanziata e gestita dalla Citt\u00e0 di Filadelfia.\nPer casi di minore importanza e per le dispute sul traffico esistono una \"Corte Municipale\" e una \"Corte del Traffico\".\nLe tre corti d'appello della Pennsylvania hanno sedi a Filadelfia, e la Corte Suprema della Pennsylvania (che \u00e8 il massimo organo giudiziario dello Stato) si riunisce solitamente nella \"City Hall\" (municipio). Anche altri organi giudiziari dello Stato (la \"Corte superiore della Pennsylvania\" e la \"Corte del Commonwealth della Pennsylvania\") si riuniscono a Filadelfia diverse volte l'anno.\nGemellaggi.\nFiladelfia \u00e8 gemellata con:\nSport.\nFiladelfia \u00e8 una delle poche citt\u00e0 americane sede di squadre professionistiche in tutti i principali sport americani e nel calcio:\nTutti questi stadi sono stati costruiti recentemente (negli ultimi dieci anni) e hanno sostituito alcuni impianti storici quali il \"Veterans Stadium\" (abbattuto nel 2004) e il \"Wachovia Spectrum\" (successivamente utilizzato da alcune squadre minori e poi abbattuto).\nA Filadelfia aveva inoltre sede la Extreme Championship Wrestling (ECW), federazione di wrestling professionistico fallita nel 2001 e nota per il suo stile estremamente crudo e violento."}
{"id": "18565", "revid": "41851", "url": "https://it.wikipedia.org/wiki?curid=18565", "title": "Parco nazionale di Manu", "text": "Il parco nazionale di Manu in Per\u00f9 \u00e8 uno dei pi\u00f9 imponenti ed estesi parchi naturali di tutto il mondo.\nDescrizione.\nComprende migliaia di specie animali e vegetali tra cui l'ornitorinco che vive in questa riserva dal 1965 e fino ad oggi si \u00e8 ambientato e ha trovato il suo equilibrio naturale: esso era stato portato in questo stato dagli aborigeni d'Australia che volevano commercializzare con i peruviani per avere in cambio i loro pregiati prodotti. Questo favor\u00ec dunque lo sviluppo commerciale ed economico.\nIn questa riserva si pu\u00f2 ammirare la stupenda conifera indigena, tra le specie in via d'estinzione, che per la sua mole occupa circa un ettaro di terreno. Inoltre essa con le sue radici porta nutrimento per gli altri arbusti e piante anche di piccole dimensioni.\nNel 1977 fu dichiarato riserva della biosfera dall'Unesco e, tre anni pi\u00f9 tardi, patrimonio dell'umanit\u00e0.\nAl suo interno vivono diverse trib\u00f9 Indios, che conducono un'esistenza tradizionale, di caccia e pesca. \u00c8 probabile che alcune di loro non abbiano mai incontrato l'uomo bianco. Quelle conosciute, come i Machiguengas, gli Yaminahuas e gli Amahuacas, sono nemiche, tanto che il parco \u00e8 stato pi\u00f9 volte teatro di scontri.\nFlora.\nLa vegetazione \u00e8 ricchissima grazie alla variazione altitudinale che caratterizza l'area protetta. Tuttavia \u00e8 ancora poco conosciuta e le 1147 specie identificate sono solo una piccola parte delle di quelle esistenti nelle foreste tropicali che ricoprono le zone di pianura e di montagna. In un solo ettaro si possono contare anche 220 specie di piante diverse. Tra le specie meritevoli di menzione vi sono il mogano (\"Swietenia macrophylla\"), il cacao (\"Theobroma cacao\"), il \"cumaru\" (\"Dipteryx odorata\"), il cedro messicano (\"Cedrela odorata\") e il kapok (\"Ceiba pentandra\").\nFauna.\nLa fauna del parco conta oltre 800 specie di uccelli, tra cui il tinamo nero (\"Tinamus osgoodi\"), l'ara testablu (\"Primolius couloni\") e il pappagallino amazzonico (\"Nannopsittaca dachilleae\"); 200 di mammiferi, tra cui la scimmia lanosa bruna (\"Lagothrix lagotricha\"), il tamarino imperatore (\"Saguinus imperator\"), la volpe dalle orecchie corte (\"Atelocynus microtis\"), il giaguaro (\"Panthera onca\"), il gatto delle Ande (\"Leopardus jacobita\"), l'armadillo gigante (\"Priodontes maximus\"), il formichiere gigante (\"Myrmecophaga tridactyla\") e la lontra gigante (\"Pteronura brasiliensis\"); 77 di anfibi; 12 di rettili, tra cui il caimano nero (\"Melanosuchus niger\") e la tartaruga del rio delle Amazzoni (\"Podocnemis unifilis\").\nPunti di interesse.\nDal punto di vista archeologico i siti pi\u00f9 importanti sono quello di Mameria, situato sull'omonimo fiume e i petroglifi di Pusharo, situati presso il Rio Shinkibeni, affluente del Palotoa."}
{"id": "18573", "revid": "247222", "url": "https://it.wikipedia.org/wiki?curid=18573", "title": "Le Giovani Marmotte e la danza &quot;antiscolastica&quot;", "text": "Le Giovani Marmotte e la danza \"antiscolastica\" (Storm Dancers) \u00e8 una storia a fumetti scritta da Carl Barks e disegnata da Kay Wright. Venne pubblicata nel 1972, e Daan Jippes ne realizz\u00f2 una nuova versione nel 1992.\nStoria editoriale.\nLa rivista \"Huey, Dewey and Louie Junior Woodchucks\", che pubblicava le avventure delle Giovani Marmotte, per un certo periodo vide la collaborazione alternata ai testi di Jerry Siegel e Barks. Soprattutto il secondo, tornato in attivit\u00e0 dopo essersi ufficialmente ritirato su richiesta di Chase Craig - a quel tempo curatore editoriale della Western Publishing - realizz\u00f2 molte storie generalmente disegnate da altri artisti. In particolare questa venne disegnata da Kay Wright e pubblicata sul 12\u00b0 numero della collana nel gennaio 1972.\nNe venne poi realizzata una nuova versione dal disegnatore Daan Jippes pubblicata sul settimanale olandese \"Donald Duck\" il 27 marzo del 1992 e pubblicata in Italia come Le Giovani Marmotte e la danza tempestosa.\nTrama.\nQui, Quo, Qua, generali delle Giovani Marmotte, iniziano a fare una danza della pioggia per intasare i canali di scolo della scuola e saltare cos\u00ec un giorno di lezione. Purtroppo verr\u00e0 gi\u00f9 un ciclone che sconvolger\u00e0 l'intera citt\u00e0, distruggendo anche la scuola. Passata la tempesta, si sentono in colpa per i danni fatti, ma dalle previsioni meteorologiche scoprono che il ciclone era, invece, previsto."}
{"id": "18575", "revid": "245802", "url": "https://it.wikipedia.org/wiki?curid=18575", "title": "Zio Paperone e il disastro paperopolese", "text": "Zio Paperone e il disastro paperopolese (\"Uncle Scrooge - Duckmade disaster\") \u00e8 una storia a fumetti della Disney scritta da Carl Barks, che ha avuto diverse realizzazioni grafiche.\nStoria.\nDopo il \"pensionamento\", Carl Barks torn\u00f2 a lavorare per la Western, su insistenza di Chase Craig, realizzando una serie di sceneggiature, poi finite nelle mani di anonimi disegnatori. Anche questa, come molte altre, fin\u00ec tra le mani di Kay Wright, che pur restando un bravo disegnatore, non aveva la forza evocativa del Barks dei giorni migliori.\nLa storia narra di una rivolta cittadina ai danni di Paperone, accusato di aver costruito il suo deposito sopra un monumento storico per la citt\u00e0 di Paperopoli, ossia la casa di Cornelius Coot (in realt\u00e0 lo stesso Barks aveva spiegato, in Zio Paperone e il pozzo dei dollari, che il deposito \u00e8 situato dove un tempo sorgeva quel Forte Paperopoli pi\u00f9 volte menzionato nelle sue storie, che secondo Don Rosa \u00e8 stato utilizzato da Clinton Coot, figlio di Cornelius, come prima sede delle Giovani Marmotte).\nPaperone, restio al trasferimento del deposito, vi si barrica e respinge un primo, forsennato attacco della popolazione, cui si sono unite anche le Giovani Marmotte: solo i generali Qui, Quo e Qua, nipoti del magnate, riescono a rompere l'assedio e ad entrare per sentire le ragioni dello zio.\nLa sua resistenza, per\u00f2, non dura a lungo: i dimostranti, infatti, ritornano alla carica con l'ausilio delle carte bollate e, ingiunzione alla mano, Paperone \u00e8 costretto a sloggiare.\nIdea, allora, un trasporto straordinario per spostare il deposito con tutto il suo contenuto. Un oggetto di tal peso, per\u00f2, attraversando il ponte sul fiume Tulebug che lo avrebbe portato fuori citt\u00e0, crolla con tutto il ponte e finisce nel letto del corso d'acqua, senza per\u00f2 bloccarlo: resta, infatti, sospeso sopra la superficie dell'acqua, fermato dalle pareti del \"canyon\". Il fiume, durante la notte, si ingorssa, e l'acqua resta inevitabilmente bloccata fino a che non diventa cos\u00ec forte da portare con s\u00e9 anche il deposito. La citt\u00e0 sar\u00e0 allagata e il deposito ritorner\u00e0 al suo posto, sulla Collina Ammazzamotori, mentre il ricco papero dovr\u00e0 vedersela con la cittadinanza, che per\u00f2 non sar\u00e0 infuriata, ma anzi lo porter\u00e0 in trionfo. Infatti la grande quantit\u00e0 d'acqua finita in citt\u00e0 ha permesso di ripulire completamente la discarica comunale, scoprendo la dimora originale del fondatore della citt\u00e0, finita proprio l\u00e0 sotto.\nArriva Jippes.\nNel 1992, per\u00f2, Daan Jippes prende in mano i \"layout\" di Barks cos\u00ec malamente trattati e inizia a realizzare delle versioni filologicamente corrette con un tratto anche pi\u00f9 dinamico e duro di quello di Barks. I paperi di Jippes escono letteralmente fuori dalle tavole e spesso ritornano quegli \"inside joke\" che il \"Maestro dell'Oregon\" \u00e8 solito inserire tra le vignette delle storie e che sono presenti nelle sue sceneggiature, ma che per scelta del disegnatore o, pi\u00f9 spesso, per scelta di Craig non si trovano nella versione originale della storia. Nel caso del \"Disastro paperopolese\" Jippes recupera l'autocaricatura di Barks, che ritrae s\u00e9 stesso tra la folla di manifestanti che protestano contro Paperone e il suo deposito."}
{"id": "18576", "revid": "709565", "url": "https://it.wikipedia.org/wiki?curid=18576", "title": "L'ultima burba", "text": "L'ultima burba \u00e8 una serie di fumetti a strisce ideata da Leo Ortolani nel 1993 e pubblicata in Italia.\nTrama.\nLe gag sono ispirate dall'esperienza che lo stesso autore, Leonardo Ortolani, ha vissuto direttamente durante lo svolgimento del servizio militare di leva.\nLe strisce racconta principalmente la vita all'interno di una caserma militare italiana di un gruppo di reclute. \nStoria editoriale.\nLa serie venne pubblicata inizialmente, tra il 1993 e il 1994, sulla rivista \"Sturmtruppen\" edita dalla Franco Cosimo Panini Editore per un totale di 213 strisce. Successivamente, tra il 1994 e il 1995, l'autore realizza altre strisce che verranno poi pubblicate sulla testata \"Rat-Man Collection\" dal n. 33 del novembre 2002. Dopo l'esaurimento delle strisce con la numero 382 nel dicembre 2005, Ortolani decise, a seguito del successo riscontrato, di continuarne la realizzazione, cos\u00ec che dal n. 53 di \"Rat-Man Collection\" del febbraio 2006 ebbe inizio la nuova serie. La serie si \u00e8 aconclusa con la numero 444 pubblicata sul \"Rat-Man Collection\" n. 89 del marzo 2012."}
{"id": "18577", "revid": "15756", "url": "https://it.wikipedia.org/wiki?curid=18577", "title": "Stella di Teegarden", "text": "La Stella di Teegarden (2MASS J02530084+1652532), \u00e8 una stella nella costellazione dell'Ariete, che \u00e8 stata notata nel 2003 a causa del suo grande moto proprio (pari a 5,06\u00b10,03 secondi d'arco all'anno) su immagini prese dal programma NEAT della NASA. Si conoscono solo altre sette stelle con moti propri comparabili.\nIl nome della stella deriva da quello del capo del progetto che ha effettuato la scoperta, Bonnard J. Teegarden, un astrofisico del Goddard Space Flight Center.\nCaratteristiche.\nSi tratta di una debole nana rossa, una classe di stelle di bassa temperatura e luminosit\u00e0, con una massa di 0,08 M\u2299 appena sufficiente per essere in grado di innescare la fusione dell'idrogeno all'interno del suo nucleo; sotto quel limite sarebbe rimasta una nana bruna.. \u00c8 molto debole, con una magnitudine apparente di 15,4 (e una assoluta ancora minore, di 18,5), ed \u00e8 quindi visibile solo con telescopi di grandi dimensioni.\nSulla base delle prime misure, si pens\u00f2 che fosse la terza stella pi\u00f9 vicina al Sole. La bassa luminosit\u00e0 e il valore incerto della parallasse suggerivano per\u00f2 una distanza maggiore, anche se sempre tra le stelle pi\u00f9 vicine al Sole. Una ricerca compiuta nell'aprile 2004 da Todd J. Henry direttore del RECONS, ha rilevato una stima della distanza pari a 12,46 anni luce, stima ottenuta anche da G. Gatewood nel giugno 2004. Nel 2018 la misura della parallasse del satellite Gaia ha fissato la distanza in 12,495 anni luce.\nHa un'et\u00e0 di almeno 8 miliardi di anni, e questo la rende una nana rossa relativamente tranquilla. Generalmente le nane rosse nei primi miliardi di anni sono piuttosto instabili e attive, mostrando di frequente dei violenti brillamenti in grado di spazzar via l'atmosfera di un pianeta che si trovasse all'interno della sua zona abitabile, come osservato su nane rosse pi\u00f9 giovani e turbolente come Wolf 359 e Proxima Centauri.\nSistema planetario.\nNel giugno 2019, gli scienziati che conducono presso l'Osservatorio di Calar Alto in Spagna un studio per il consorzio CARMENES, hanno annunciato la scoperta di due esopianeti di dimensioni terrestri orbitanti nella fascia di abitabilit\u00e0 della stella di Teegarden. Le due sorelle della Terra, battezzate Teegarden b e Teegarden c, orbitano intorno alla propria stella madre in 4,9 e 11,4 giorni. Teegarden b ha il pi\u00f9 alto indice di somiglianza con la Terra tra i circa 4000 esopianeti scoperti fino ad oggi, con un ESI di 0,93."}
{"id": "18580", "revid": "167", "url": "https://it.wikipedia.org/wiki?curid=18580", "title": "Fisica quantistica", "text": ""}
{"id": "18582", "revid": "287204", "url": "https://it.wikipedia.org/wiki?curid=18582", "title": "Vladimir Michajlovi\u010d Komarov", "text": "Nell'ottobre 1964 ha comandato la missione Voschod 1, prima missione spaziale con una navicella con pi\u00f9 di un membro dell'equipaggio. Divenne il primo cosmonauta a volare nello spazio per una seconda volta quando venne selezionato per la missione Sojuz 1. Mor\u00ec a seguito dello schianto della capsula Sojuz a causa del malfunzionamento del paracadute, divenendo cos\u00ec, ufficialmente, il primo essere umano deceduto in una missione spaziale.\nBiografia.\nGiovent\u00f9 e carriera militare.\nVladimir Michajlovi\u010d Komarov nacque a Mosca, capitale dell'Unione Sovietica, il 16 ottobre 1927. A scuola inizi\u00f2 a mostrare una propensione verso la matematica, ma con lo scoppio della seconda guerra mondiale dovette lasciare gli studi e trasferirsi con la madre in una fattoria collettiva. Torn\u00f2 ben presto a Mosca e nel 1943 complet\u00f2 la settima classe della scuola secondaria n. 235. Subito dopo inizi\u00f2 a frequentare la scuola speciale di Mosca per l'aeronautica militare sovietica, nella quale gli studenti ricevevano un'educazione che, oltre all'aviazione, includeva anche la zoologia e le lingue straniere. \nNel giugno 1945 Komarov ottenne il diploma dalla scuola d'aviazione, nel settembre 1945 entr\u00f2 a far parte della scuola per piloti militari di Borisoglebsk e nel luglio 1946 pass\u00f2 alla scuola di Batajsk. Nel 1949 ottenne il diploma dalla scuola per piloti militari e nel dicembre dello stesso anno venne assegnato come pilota al 382\u00ba reggimento di aerei da combattimento della 42\u00aa divisione dell'aeronautica militare sovietica presso il distretto militare del Caucaso settentrionale, con sede a Groznyj. Qui incontr\u00f2 la futura moglie, Valentina Jakovlevna Kisel\u00ebva, dalla quale ebbe due figli: Evgenij, nato nel 1951, ed Irina, nata nel 1958.\nDall'ottobre 1952 all'agosto 1954 prest\u00f2 servizio come pilota nel 486\u00ba reggimento di aerei da combattimento della 57\u00aa armata aerea presso la base aerea di Muka\u010devo, nell'Ucraina occidentale. Nell'agosto 1954 entr\u00f2 a far parte dell'Accademia di ingegneria aeronautica militare \"N. E. \u017dukovskij\", dove si diplom\u00f2 nel 1959. Conclusa l'accademia, venne assegnato all'istituto di ricerca aeronautica, dove prest\u00f2 servizio come assistente ingegnere capo, testando nuovi modelli di aeromobili come pilota.\nCarriera da cosmonauta.\nAppena iniziata la carriera presso l'istituto di ricerca aeronautica, Komarov venne invitato a partecipare al primo processo di selezione di cosmonauti. Il 7 marzo 1960 Komarov fu uno dei 20 cosmonauti ammessi al primo gruppo di cosmonauti dell'aeronautica sovietica. Dal marzo 1960 ad aprile 1961 partecip\u00f2 al corso generale di formazione spaziale presso il centro di addestramento cosmonauti, superando gli esami finali il 3 aprile 1961 e venendo arruolato come cosmonauta dell'aeronautica il giorno dopo.\nNel giugno 1962 Komarov prese il posto di Georgij \u0160onin, che era stato sospeso dall'addestramento, e venne addestrato come riserva di Pavlo Popovy\u010d per la missione Vostok 4. Dal settembre 1962 inizi\u00f2 a partecipare all'addestramento per la missione Vostok 5, ma nell'aprile 1963 la missione venne rinviata per un'intensa attivit\u00e0 solare e nel mese di maggio dello stesso anno Komarov venne temporaneamente sospeso dall'addestramento per motivi di salute.\nDal giugno al settembre 1964 Komarov venne addestrato per la missione Voschod 1, che prevedeva il lancio di una navicella con tre membri dell'equipaggio. Nel mese di settembre vennero comunicati nomi e ruoli del primo equipaggio, dopo che ci furono diversi conflitti interni nelle scelte finali. Come comandante venne selezionato Vladimir Komarov, come medico Boris Egorov, come ingegnere di volo Konstantin Feoktistov. Il 12 ottobre 1964 alle ore 07:30 UTC prese il via la missione Voschod 1 dalla rampa di lancio n. 1 del cosmodromo di Bajkonur. Nel ruolo di comandante Komarov aveva il nomignolo di \"rubino\" (). Nel corso della seconda orbita intorno alla Terra, l'equipaggio trasmise uno speciale messaggio di saluto a tutti gli atleti che stavano disputando i giochi olimpici di Tokyo. La navicella complet\u00f2 in tutto quindici orbite attorno alla Terra, durante le quali vennero condotti esperimenti scientifici e Komarov tenne il comando della navicella orientandola lungo le orbite e conducendo esercizi di controllo manuale. \nLa mattina del 13 ottobre 1964 dopo 24 ore di missione la capsula coi tre membri dell'equipaggio inizi\u00f2 il rientro sulla Terra e la capsula, rallentata da un paracadute e da retrorazzi, atterr\u00f2 nei pressi di Kostanay. L'equipaggio venne, poi, trasferito alla base di Tjuratam, dove fece rapporto sulla missione. L'equipaggio attese invano una telefonata da parte del segretario generale Nikita Chru\u0161\u010d\u00ebv, per poi essere informati che Komarov avrebbe dovuto mandare un messaggio formale di saluto al nuovo segretario generale Leonid Bre\u017enev a seguito della destituzione di Chru\u0161\u010d\u00ebv. I tre cosmonauti vennero accolti dallo stesso Bre\u017enev il 19 ottobre 1964 a Mosca, dove venne organizzata una parata in loro onore nella piazza Rossa. Dopo la missione Komarov venne promosso colonnello e decorato col titolo onorario di eroe dell'Unione Sovietica.\nMissione Sojuz.\nSuccessivamente, Komarov venne assegnato alla missione Sojuz 1 assieme a Jurij Gagarin e Aleksej Leonov. Circa la pianificazione della missione sono presenti informazioni contrastanti che riportano Komarov come entusiasta del programma e promotore per accelerarne i tempi, ma anche Komarov come scettico sull'affidabilit\u00e0 tecnica della Sojuz. Il 20 aprile 1967 Komarov venne nominato pilota della Sojuz 1 e Gagarin pilota riserva. Il programma prevedeva il lancio della Sojuz 1 guidata da Komarov il 23 aprile e a 24 ore di distanza il lancio della Sojuz 2 con tre membri dell'equipaggio, che avrebbero condotto manovre di rendezvous e successivo scambio di equipaggi prima di rientrare sulla Terra. Il lancio della Sojuz 1 venne effettuato alle 00:35 UTC, ma poco dopo aver raggiunto la traiettoria d'orbita prevista iniziarono a manifestarsi i primi problemi. In particolare, il pannello solare di sinistra non si era aperto come previsto e, pertanto, l'alimentazione d'energia per la capsula non poteva essere garantita. Inoltre, a causa di altre anomalie il sensore stellare non si era attivato correttamente, cos\u00ec che Komarov non era in grado di orientare la navicella verso il Sole per potenziare la produzione di energia tramite il pannello solare di destra che si era aperto correttamente. Durante la seconda orbita Komarov stabil\u00ec un contatto radio con la base solo nel momento in cui sorvolava territorio sovietico, poich\u00e9 i trasmettitori radio a onde corte non funzionavano correttamente e, quindi, un collegamento perfetto pot\u00e9 essere garantito solo attraverso la banda UHF (frequenze ultra alte).\nAlle 10 del mattino venne cancellato il lancio della Sojuz 2 e iniziata la preparazione del rientro della Sojuz 1. Tra la tredicesima e la quindicesima orbita gli ingegneri dalla base e lo stesso Gagarin comunicarono a Komarov che avrebbe dovuto usare in maniera combinata il periscopio VSK-3 e i sensori ionici per le manovre manuali di orientamento della navicella spaziale nella fase di rientro sulla Terra. Il rientro prese il via all'alba del 24 aprile durante la diciannovesima orbita, dopo che Komarov riusc\u00ec a risolvere dei problemi nell'uso combinato del periscopio e dei sensori ionici e dopo che ebbe ricevuto tutte le istruzioni per la traiettoria di rientro. Komarov riusc\u00ec a guidare correttamente la navicella verso il rientro in atmosfera, ma il paracadute frenante della navicella, che avrebbe dovuto consentire al velivolo di atterrare in piena sicurezza, non si apr\u00ec al comando e la navicella si schiant\u00f2 al suolo. Squadre di soccorso accorsero sul luogo dello schianto subito dopo che venne avvistata la capsula nel suo rientro sulla Terra, e dopo che venne spento l'incendio scoppiato nei resti della navicella venne constatata la morte di Vladimir Komarov.\nNei giorni successivi venne istituita una commissione di inchiesta sull'incidente, che concluse l'investigazione affermando che il primo paracadute frenante non si era attivato correttamente perch\u00e9 non era stata esercitata la pressione necessaria per l'attivazione, cos\u00ec che neanche il paracadute frenante principale pot\u00e9 attivarsi e rallentare la discesa della capsula. Negli anni successivi vennero avanzate altre ipotesi circa l'incidente, tra le quali la possibilit\u00e0 che il paracadute e i suoi meccanismi fossero stati contaminati da un materiale polimerico termo-protettivo applicato in maniera non corretta all'involucro che lo conteneva, cos\u00ec come teorie su difetti di comunicazione.\nVladimir Komarov venne cremato e le sue ceneri sepolte presso la necropoli delle mura del Cremlino, uno dei pi\u00f9 alti onori per un cittadino sovietico, e decorato postumo con un secondo titolo onorario di eroe dell'Unione Sovietica."}
{"id": "18588", "revid": "125927767", "url": "https://it.wikipedia.org/wiki?curid=18588", "title": "Renania Settentrionale-Vestfalia", "text": "La Renania Settentrionale-Vestfalia, (in tedesco: \"Nordrhein-Westfalen\", , , abbreviato in \"NRW\" (, , in basso tedesco \"Noordrhien-Westfalen\") nota anche con la traduzione letterale Nordreno-Vestfalia, \u00e8 il \"land\" tedesco pi\u00f9 popoloso e il quarto per superficie. \u00c8 situato nella zona occidentale del paese e il suo capoluogo \u00e8 D\u00fcsseldorf, mentre la citt\u00e0 pi\u00f9 grande \u00e8 Colonia.\nGeografia fisica.\nLa Renania Settentrionale-Vestfalia confina con il Belgio (Vallonia) e i Paesi Bassi (province del Limburgo, della Gheldria e dell'Overijssel) a ovest e con gli stati tedeschi della Bassa Sassonia a nord, dell'Assia a sud-est e della Renania-Palatinato a sud.\nLo Stato \u00e8 imperniato sulla tentacolare regione urbana del Reno-Ruhr, che a sua volta gravita attorno al grande complesso industriale della Ruhr, in tedesco \"Ruhrgebiet\" (informalmente, \"Ruhrpott\"), composto dalle citt\u00e0 di Essen, Dortmund, Duisburg, Bochum e Gelsenkirchen. Tutte queste citt\u00e0 formano un vasto agglomerato, che si trova lungo il Fiume Ruhr. La Ruhr \u00e8 un tributario del Reno, che entra nello stato a sud ed esce a nord-ovest, verso i Paesi Bassi. Le principali citt\u00e0 sul Reno sono Colonia, D\u00fcsseldorf, Bonn e Duisburg.\nPer molti la Renania Settentrionale-Vestfalia \u00e8 sinonimo di aree industriali e citt\u00e0 conglomerate; gran parte della superficie dello Stato \u00e8 invece coperta da foreste e zone agricole. La parte meridionale della Foresta di Teutoburgo si trova nel nord-est dello stato. A sud-ovest lo stato condivide una parte dell'Eifel, situato sul confine con Belgio e Renania-Palatinato. Il sud-est \u00e8 occupato dalle regioni minormente popolate del Sauerland e del Siegerland.\nTra i fiumi principali che scorrono parzialmente attraverso la Renania Settentrionale-Vestfalia vi sono il Reno, la Ruhr, l'Ems, la Lippe e il Weser.\nStoria.\nLo Stato della Renania Settentrionale-Vestfalia fu creato nel 1946 per decreto dell'occupante britannico sul territorio fino ad allora appartenente alla Prussia e costituente l'ex provincia di Vestfalia e i distretti governativi di Aquisgrana, D\u00fcsseldorf e Colonia dell'ex provincia del Reno.\nNel 1947 l'ex Stato del Lippe venne fuso con la Renania Settentrionale-Vestfalia, portando agli attuali confini dello Stato.\nAmministrazione.\nLo stato consiste di 5 distretti governativi (\"Regierungsbezirke\"), divisi in 31 circondari (\"Kreise\") e 22 citt\u00e0 extracircondariali (\"kreisfreie St\u00e4dte\"). In tutto, la Renania Settentrionale-Vestfalia \u00e8 composto da 396 comuni (1997), comprese le citt\u00e0 extracircondariali.\nI circondari della Renania Settentrionale-Vestfalia:\nLe 22 citt\u00e0 extracircondariali (che non appartengono ad alcun circondario) sono:\nI circondari sono raggruppati in cinque distretti governativi, di cui ciascuno appartiene ad una delle due confederazioni territoriali (\"Landschaftsverb\u00e4nde\"):\nSociet\u00e0.\nReligione.\nChiesa cattolica 42%, Chiesa evangelica in Germania 28%.\nEconomia.\nLa Renania Settentrionale-Vestfalia produce oltre un quinto del prodotto interno lordo tedesco, e il suo reddito pro capite supera del 15 per cento la media europea. Le principali attivit\u00e0 economiche sono concentrate nella regione metropolitana Reno-Ruhr.\nNegli anni cinquanta e sessanta la Renania Settentrionale-Vestfalia era chiamata il \"Land del carbone e dell'acciaio\". Durante la ricostruzione successiva alla Seconda guerra mondiale, la Ruhr era una delle regioni industriali pi\u00f9 importanti d'Europa, contribuendo al rilancio dell'economia tedesca. Alla fine degli anni sessanta la regione fu colpita da ripetute crisi, che misero subito in difficolt\u00e0 l'industria manifatturiera locale, ad eccezione dell'industria pesante per un breve periodo.\nNonostante i cambiamenti produttivi e la crescita economica pi\u00f9 bassa della media nazionale, nel 2007 il Land ha generato un PIL di 529,4 miliardi di euro, il pi\u00f9 alto in Germania, pari al 21,8 per cento del reddito nazionale. Il Land ospita 37 delle cento maggiori aziende tedesche, ma il suo reddito pro capite \u00e8 il pi\u00f9 basso della parte occidentale del paese. Nel luglio 2014 il tasso di disoccupazione era dell'8,2%, il secondo in Germania. Nel 2009 la Renania Settentrionale-Vestfalia era il primo Land tedesco per investimenti, sia nazionali che stranieri, e nel febbraio 2014 \u00e8 stata annoverata tra le regioni pi\u00f9 promettenti dell'economia europea.\nBandiera.\nLa bandiera della Renania Settentrionale-Vestfalia \u00e8 un tricolore verde-bianco-rosso con gli stemmi combinati della provincia prussiana del Reno (linea bianca su sfondo verde), della Vestfalia (il cavallo bianco) e del Lippe (la rosa rossa).\nSecondo la leggenda, il cavallo sullo stemma della Vestfalia sarebbe quello che il condottiero Sassone Vitichindo cavalc\u00f2 dopo il suo battesimo. Altre teorie attribuiscono il cavallo a Enrico il Leone."}
{"id": "18589", "revid": "109458402", "url": "https://it.wikipedia.org/wiki?curid=18589", "title": "Duchi di Milano", "text": ""}
{"id": "18597", "revid": "6923", "url": "https://it.wikipedia.org/wiki?curid=18597", "title": "Sila", "text": "La Sila \u00e8 un vasto altopiano dell'Appennino calabro, che si estende per 150.000 ettari attraverso le province di Cosenza, Crotone e Catanzaro, suddivisa da nord a sud in Sila Greca, \"Sila Grande\" e \"Sila Piccola\" e caratterizzata dalla presenza di varie cime montuose, altipiani, folte zone boscose e laghi artificiali d'altura.\nSede del pi\u00f9 vecchio parco nazionale della Calabria, con decreto del presidente della Repubblica del 14 novembre 2002 sono stati istituiti il Parco Nazionale della Sila ed il relativo \"Ente\", che ricomprende i territori gi\u00e0 ricadenti nello \"storico\" \"parco nazionale della Calabria\" (1968), tutelando aree di rilevante interesse ambientale per complessivi 73.695 ettari.\nEntrata nell'immaginario collettivo per i suoi boschi e foreste miste di aghifoglie e latifoglie, i suoi altopiani, le sue cime arrotondate, i suoi laghi, le grandi nevicate, la presenza stabile dei lupi, quella stagionale dei funghi porcini, in un ambiente che a tratti ricorda quello nordico-scandinavo, dalle cime pi\u00f9 alte, a seconda della loro posizione nell'altopiano, \u00e8 possibile scorgere in giornate limpide l'Aspromonte a sud e il Massiccio del Pollino a nord, il Mar Tirreno a ovest, il Mar Ionio a est, la piana di Sibari a nord, la Piana di Sant'Eufemia e la Piana di Gioia Tauro, la Sicilia, l\u2019Etna e le isole Eolie a sud.\nEtimologia\nIl toponimo \"Sila\" deriva dalla denominazione di epoca romana \"Silva Brutia\", ossia \"selva, foresta dei Bruzi\", in quanto da essi abitata. Il termine latino potrebbe a sua volta derivare dal greco \"\u1f55\u03bb\u03b7\", [yle], col medesimo significato di \"foresta\".\nStoria.\nLa storia della Calabria \u00e8 molto vasta, ricordiamo che nell'Et\u00e0 del Bronzo vi era la civilt\u00e0 appenninica, che giungeva qui dall'Emilia. La civilt\u00e0 appenninica si caratterizza per un allevamento e un'agricoltura incentrati sulle risorse e sulla caccia-pesca. I Bruzi (in latino: \"Brettii o Bruttii),\" antico popolo di pastori e artigiani, vennero a contatto con i Greci che avevano colonizzato le zone costiere con la fondazione di Sibari, di Crotone, di Petelia, di Krimisa e con loro probabilmente stabilirono inizialmente rapporti di \"buon vicinato\".\nIl pi\u00f9 importante insediamento di et\u00e0 greca (VI-III secolo a.C.), in Sila, \u00e8 costituito dal santuario scoperto - a breve distanza da Camigliatello Silano - nel lago artificiale Cecita ad opera della soprintendenza per i beni archeologici della Calabria.\nDopo la distruzione di Sibari avvenuta nel 510 a.C. ad opera dei Crotoniati, essi continuarono ad abitare prevalentemente nelle zone interne. Solo molto pi\u00f9 tardi, dopo le guerre puniche, Roma inizi\u00f2 ad interessarsi a tutta la Calabria ed anche a questo territorio montano traendone soprattutto legname pregiato utilizzato nella costruzione di navi e per l'estrazione della pece (\"pix bruttia\"). Scavi ad opera della Soprintendenza per i Beni Archeologici della Calabria hanno messo in luce un importante insediamento di et\u00e0 romana dedicato all'estrazione e lavorazione della pece, attivo tra il III secolo a.C. ed il III secolo d.C..\nCon la caduta dell'Impero romano d'Occidente ebbero luogo le invasioni barbariche. Nel VI secolo i Bizantini ristabilirono l'ordine, la pratica dell'allevamento e dell'agricoltura. Nell'VIII secolo i Longobardi sottrassero molti terreni a Costantinopoli. Le successive invasioni arabe lungo le coste calabre costituirono la decadenza definitiva dei Bizantini. Dal 1045 al 1060 si sostituirono i Normanni che contribuirono a diverse fondazioni monastiche che diedero vita (nel XII secolo) alla costruzione delle abbazie cistercensi. Alcuni esempi sono l'Abbazia di Santa Maria della Matina a San Marco Argentano,l'Abbazia di Sant'Angelo de Frigillo a Mesoraca, l'Abbazia di Santa Maria di Acquaformosa, l'Abbazia di Santa Maria della Sambucina a Luzzi, l'Abbazia di Santa Maria di Corazzo a Castagna, frazione di Carlopoli e l'Abbazia Florense a San Giovanni in Fiore.Nel 1224 una concessione imperiale di Federico II di Svevia dotava l'Abbazia di Sant'Angelo de Frigillo di Mesoraca di una grande area silana da utilizzare per il libero pascolo e l'estrazione della pece,comprendeva : Ciricilla, Caput Tacina, Pisarello e Gariglione. I monasteri furono luoghi di studio, centri di cultura e di stimolo per la rinascita agricola.\nLe genti delle coste migrarono verso le pendici dell'altopiano silano, dove fondarono i cosiddetti Casali. In quell'epoca venne realizzato un monastero ad opera di Gioacchino da Fiore intorno al quale si svilupp\u00f2 il primo centro abitativo dell'altopiano: San Giovanni in Fiore. Tra il 1448 e il 1535 molti esuli dall'Albania si insediarono nelle terre del versante ionico della Sila creando alcune comunit\u00e0 dette Sila Greca. I comuni di lingua albanese sono circa trenta. I loro usi, costumi e tradizioni sono rimasti inalterati nel tempo. Il territorio successivamente appartenne alle diverse dinastie regnanti; da ultimi i Borbone prima che tutto il Sud e le Isole vennero annesse al Regno d'Italia dopo la spedizione dei Mille ad opera di Garibaldi. Solo nei decenni scorsi venne realizzata la Paola Cosenza Crotone, per iniziativa di Giacomo Mancini nel 1974, oggi SS 107 che attraversa tutto l'altipiano dal Tirreno allo Jonio.\nPer rompere l'isolamento dei paesi montani, in inverno piuttosto forte a causa della neve, vennero realizzate, con opere di ingegneria a volte spettacolari come viadotti e tracciati di montagna, alcune ferrovie: la Cosenza-Camigliatello-San Giovanni in Fiore delle Ferrovie Calabro Lucane (a scartamento ridotto) e la Paola-Cosenza a cremagliera, delle Ferrovie dello Stato. Molti villaggi agricoli finirono per diventare insediamenti a carattere turistico. Nel dopoguerra si cerca di dare un impulso allo sviluppo dell'altopiano silano istituendo l'Opera per la valorizzazione della Sila.\nGeografia fisica.\nOrografia.\nI rilievi pi\u00f9 alti sono: Monte Botte Donato (1.928\u00a0m), Monte Nero (1.881\u00a0m), Montagne della Porcina (1.826\u00a0m), Serra Stella (1.813\u00a0m), Monte Curcio (1.768 m, \"Colli Pirilli\" (1.766\u00a0m), Monte Gariglione (1.765\u00a0m), Monte Scorciavuoi (1.745\u00a0m), Monte Timpone Bruno (1.742 m), Monte Femminamorta (1.730\u00a0m), Monte Volpintesta (1.729\u00a0m), Monte Pettinascura (1.689\u00a0m), \"Serra Ripollata\" (1.682\u00a0m), \"Cozzo del telegrafo\" (1.679\u00a0m), \"Monte Funnente\" (1.674\u00a0m), Monte Carlomagno (1.669\u00a0m), \"Timpone della Guardiola\" (1.667\u00a0m), \"Timpone Morello\" (1.665\u00a0m), \"Monte Altare\" (1.653\u00a0m), \"Timpone Vecchio\" (1.648\u00a0m), Monte Scuro (1.633\u00a0m), \"Cozzo del Principe\" (1.600\u00a0m), \"Timpone della Monaca\" (1.598\u00a0m), Monte Paganella (1.526\u00a0m) e Monte Zigomarro (1.506\u00a0m), Monte Giove(1.239\u00a0m).\nClima.\nLa Sila \u00e8 posta in una zona di convergenza della circolazione atmosferica mediterranea tra Mar Tirreno meridionale a ovest e Mar Ionio ad est. Il clima della Sila varia generalmente al variare della quota. Ad altitudini minori il clima presenta tratti tipici mediterranei, osservabili sia dal punto di vista termico, sia dal punto di vista floristico. Analizzando le varie stagioni, si osserva che: \nOltre i 1.100-1.200 metri si osserva soprattutto il clima di montagna, caratterizzato da temperature medie inferiori e stagione estiva pi\u00f9 breve. Durante la stagione estiva, i temporali di calore pomeridiani producono precipitazioni maggiori rispetto alle aree poste a quote pi\u00f9 basse, con frequenti grandinate e con temperature che raramente superano i 27 \u00b0C anche nell'altopiano, mentre durante la stagione invernale si hanno maggiori precipitazioni, per lo pi\u00f9 nevose, che possono provocare accumuli anche consistenti e duraturi. Questi, oltre i 1.700 metri, possono protrarsi anche fino a maggio.\nLe precipitazioni medie si attestano attorno ai 1.200\u00a0mm annui, con differenze tra i diversi settori. Le aree occidentali beneficiano maggiormente dei flussi perturbati atlantici, con precipitazioni invernali spesso abbondanti, mentre le aree orientali beneficiano soprattutto dei flussi sciroccali e orientali, che possono portare precipitazioni notevoli, ma distribuite durante i tempi meno equamente, quindi non sempre regolari. \nIn inverno, durante le ondate di gelo, l'altopiano silano pu\u00f2 raggiungere picchi negativi ragguardevoli, dovuti soprattutto all'effetto albedo. In tempi recenti, spiccano i -24,6 \u00b0C segnati dalla stazione di Nocelle, sebbene possano raggiungersi punte di -28\u00b0 nelle aree pi\u00f9 soggette ad inversione. Sulle cime le temperature medie invernali si attestano attorno ai -1 \u00b0C, -2 \u00b0C, con accumuli nevosi che possono raggiungere anche i 3,4 metri di spessore. \nIl massiccio Silano caratterizza molto il regime pluviometrico e termico delle aree circostanti. Grazie alla sua presenza, le aree costiere del crotonese e le pianure del Marchesato beneficiano poco o per niente dei flussi perturbati da ovest, che provocano precipitazioni anche abbondanti sul tirreno cosentino; viceversa, durante i flussi perturbati da est, sud-est, nord est, le aree costiere settentrionali e orientali godono di buone precipitazioni, a differenza dei settori tirrenici. In questi casi i venti sciroccali spesso non riescono a penetrare nella Valle del Crati, incastonata tra la Catena Costiera e le vette silane, e questo pu\u00f2 provocare in inverno ottime nevicate da addolcimento su Cosenza e aree limitrofe.\nIdrologia.\nLa Sila \u00e8 la parte territoriale pi\u00f9 piovosa della Calabria e vi sono ubicati i principali bacini idrici della regione, inoltre vi hanno le loro sorgenti i principali corsi d'acqua regionali. Gli attuali laghi silani sono tutti artificiali realizzati, nella prima met\u00e0 del XX secolo, per la produzione di energia elettrica. Essi sono stati realizzati in aree particolarmente paludose, presso ampie vallate, particolarmente favorevoli nell'ospitare bacini idrici, considerando la posizione geografica e la geologia del terreno.\nI principali corsi d'acqua sono il fiume Crati e il fiume Neto, i due pi\u00f9 lunghi ed importanti fiumi della Calabria. Ad essi si associano una serie di affluenti, alcuni molto rilevanti per simbiosi biogenetica.\nAltri fiumi sono l'Ampollino, l'Arvo, il Crocchio.\nI laghi silani, tutti di origine artificiale, sono il lago Cecita, il lago Ampollino, il lago Arvo e il lago Ariamacina.\nDa segnalare \u00e8 la presenza accertata di alcuni laghi del passato, estinti migliaia di anni fa a causa di forme di erosione delle loro soglie. Questi laghi sono il Mucone, che interessava pressoch\u00e9 l'areale dell'attuale lago Cecita, e il lago Trionto, sito in localit\u00e0 Difesella di Trionto.\nIn entrambi i casi sono state trovate tracce di depositi pleistocenici contenenti materiale organico, elementi che farebbero presupporre l'esistenza dei laghi.\nAltri laghi sono il Lago del Savuto, il Lago Passante e il Lago Votturino.\nFlora.\nLa Sila, le cui caratteristiche paesaggistiche richiamano alla memoria scenari montani nordici, presenta un patrimonio floristico di grande valore scientifico. La flora silana \u00e8 composta da pi\u00f9 di 900 specie. Alcune di queste sono esclusive dei rilievi calabresi come la Soldanella calabrese e la Luzula calabra, altre sono esclusive dell'Appennino meridionale come l'acero della variet\u00e0 Acer lobelii e altre ancora sono esclusive dell'Appennino calabro-peloritano come la Rosa viscosa.\nNumerose sono le erbe officinali presenti. Ad esempio citiamo la valeriana, il sambuco, la malva, l'ortica e lo stesso pino di cui si raccolgono, per scopi medicinali, le gemme.\nAd eccezione di poche radure, utilizzate in genere come pascoli, in Sila domina il bosco sia di pineta pura, sia come pino consociato a faggio o faggio con abete bianco. Gran parte dei prati silani sono di origine secondaria, cio\u00e8 derivano dalla distruzione del bosco primogenio.\nNei prati utilizzati come pascolo le specie floristiche foraggiere si indeboliscono e tendono a diffondersi specie non commestibili come piante che contengono sostanze tossiche ad esempio l'asfodelo ed il narciso oppure piante dotate di robuste spine come la Genista silana, pianta particolarmente endemica. Quest'ultima pianta \u00e8 una leguminosa a fiori gialli, originaria delle coste europee dell'oceano Atlantico, che in Italia vegeta solo in Sila ed in Aspromonte.\nL'area boschiva silana si pu\u00f2 far ricadere in due fasce altimetrico-climatiche caratterizzate da una diversa specie di pianta predominante.\nLa prima fascia \u00e8 quella del Pino laricio. Comprende zone come la Fossiata, Gallopane, Colle del Lupo, Cozzo del Principe, Macchia della Giumenta e il Fallistro dove si trovano 50 superbi esemplari ultrasecolari di Pino laricio. In questa prima fascia, il Pino laricio, trova il suo ambiente ottimale e vi domina incontrastato. Al limite inferiore della fascia del Pino laricio, questa pianta, si mescola con il cerro o con il castagno. Al limite superiore, invece, si mescola con il faggio. Il pino tende ad occupare le pendici esposte a sud, il faggio quelle rivolte al nord.\nLa seconda fascia \u00e8 denominata fascia del faggio perch\u00e9 questa pianta vi ha trovato l'ambiente ottimale per il suo sviluppo. Comunque, in vaste zone come sul Monte Gariglione, Macchia dell'Orso e Vallone Cecita, il faggio si trova mescolato con l'abete bianco.\nNel sottobosco sono diffuse la felce aquilina ed arbusti delle rosacee come la rosa canina. Negli ambienti pi\u00f9 umidi si trova una felce particolare, \"Blechnum spicant\", ed il lampone.\nFauna.\nIl territorio silano ospita la fauna tipica delle zone appenniniche. \u00c8 ancora presente, con un nucleo storico, il lupo malgrado le persecuzioni, la scomparsa del suo habitat ideale e la rarefazione dei mammiferi selvatici che costituiscono la sua base alimentare.\nIl lupo, protetto dalla legge dal 1976, nei decenni passati era in via di estinzione, ma grazie all'istituzione del Parco Nazionale della Calabria \u00e8 stata possibile una ricolonizzazione di questo carnivoro sia all'interno che all'esterno dell'area protetta. Attualmente \u00e8 presente in Sila uno dei nuclei storici e pi\u00f9 consistenti di lupo dell'Appennino.\nNumerosa \u00e8 la rappresentanza, sull'Altopiano, dei piccoli predatori. Il gatto selvatico \u00e8 piuttosto elusivo, ma vive in diverse aree della Sila. La volpe \u00e8 diffusa e attacca ancora i pollai dei casolari silani.\nDiverse specie di mustelidi sono presenti in Sila anche se, per la loro rarit\u00e0 e per le loro abitudini notturne, \u00e8 difficile avvistarli. Ci riferiamo al tasso, il pi\u00f9 grande della famiglia (raggiunge i 90\u00a0cm.) con le caratteristiche bande nere su fondo chiaro che partendo dal naso passano per gli occhi e le orecchie; alla martora, abile predatrice di scoiattoli; alla faina che si distingue dalla martora per la macchia bianca anzich\u00e9 gialla sul petto; alla donnola ed alla puzzola. Un progetto di ricerca, attuato recentemente da parte del Parco Nazionale della Sila, riguarda la rarissima lontra, in passato presente in diverse zone della Sila e oggi confinata in alcune aree, un eccezionale avvistamento si \u00e8 registrato nel mese di maggio del 2013, all'interno di un'area mantenuta segreta, ricadente nel Parco Nazionale della Sila, ad opera degli agenti della Polizia Provinciale di Cosenza, in servizio presso il distaccamento operativo di San Giovanni in Fiore (CS). Tra i roditori sono presenti il ghiro, lo scoiattolo nero caratteristico dell'Italia meridionale e delle montagne della Sila, il quercino e il moscardino. Rara e particolare la presenza del driomio, roditore che compare solo nell'arco alpino orientale e sui rilievi calabri tra cui la Sila.\nAltri mammiferi attualmente presenti in Sila sono il capriolo ed il cervo. Il cervo si era estinto all'inizio del secolo scorso e da poco pi\u00f9 di un decennio \u00e8 presente in particolar modo nella Sila grande grazie alla reintroduzione attuata da parte del Corpo Forestale dello Stato. Il capriolo invece \u00e8 stato oggetto negli anni passati, di un'azione di ripopolamento ed oggi \u00e8 presente su tutti i settori dell'altipiano. Sono presenti anche il cinghiale e la lepre, sia la specie italica sia quella comune.\nFra la popolazione ornitologica nidificante sono presenti dei rapaci come: l'astore, lo sparviero, la comunissima poiana, il sempre pi\u00f9 raro nibbio reale, che nidifica nelle pendici orientali della Sila, il biancone che ancora \u00e8 presente con pochissime coppie e il rarissimo gufo reale. Altri rapaci notturni nidificano dalle aree marginali e interne, come il gufo comune Asio otus, il barbagianni, l'allocco e la civetta. Tra i corvidi, vive il corvo imperiale, dove in alcune aree \u00e8 presente con colonie di centinaia di individui. Diffusissima ed infestante \u00e8 la cornacchia grigia avvistabile in grandi stormi. Fra i picidi, in Sila, vivono il picchio verde, il picchio rosso maggiore, minore e mezzano, quest'ultimo una rarit\u00e0 assieme al picchio nero. Nidifica anche il torcicollo. Non \u00e8 raro osservare, nei laghi silani, gabbiani reali, germani reali, svassi maggiori, aironi bianchi maggiori e aironi cenerini, sia tutto l'anno che nei periodi di migrazione. Sulla Sila nidifica anche il lucherino, il regolo, lo stiaccino, la passera scopaiola, lo spioncello, il prispolone e il crociere. Sono presenti anche nidificazioni della passera lagia, del regolo, della cincia bigia, della tottavilla, della tordela, dello zigolo muciatto, del merlo acquaiolo, del passero solitario e di tante altre specie. \nNel periodo primaverile-estivo \u00e8 possibile avvistare lo stiaccino, il culbianco, la balia dal collare, il lu\u00ec verde, il calandro e l'averla piccola, tutte specie nidificanti nel comprensorio . Negli anni, le osservazioni ornitologiche hanno consentito di documentare il passaggio di diverse specie: falco pescatore, albanella pallida, albanella reale, albanella minore, falco di palude, cavaliere d'Italia, gru, piviere tortolino. In inverno \u00e8 stata segnalata la presenza della peppola e avvistato il ciuffolotto. Osservati durante il periodo migratorio, la monachella, il codirossone, l'averla cenerina, l'averla capirossa e la ghiandaia marina.\nIn una zona interna dell'Altopiano della Sila sono presenti pure alcune piccole colonie nidificanti di un variopinto uccello migratore transahariano, il gruccione. Quest'uccello, in Italia, nidifica in pianura e nella bassa collina; quella della Sila, sarebbe la nidificazione alla quota pi\u00f9 elevata del Paese.\nNel Parco Nazionale della Sila, a partire dall'inverno 2016 \u00e8 stato per la prima volta documentato l'eccezionale svernamento della rarissima Cicogna nera (\"Ciconia nigra\").\nL'avifauna della Sila \u00e8 descritta in una check-list pubblicata in una prima edizione nel 2019 e aggiornata nel 2021.\nTra gli anfibi che vivono in Sila si segnalano, oltre alle comuni rana verde, raganella e rospo, anche la salamandra pezzata e la salamandrina dagli occhiali esclusiva dell'Appennino meridionale.\nTra i rettili \u00e8 presente il ramarro verde, che raggiunge i 40 centimetri, e serpenti come la vipera, il biacco, il cervone. La vipera \u00e8 diffusa e si trova nelle forme a dorso grigio, a dorso scuro e ventre chiaro, a dorso completamente nero. Il biacco \u00e8 un comunissimo serpente interamente nero, non velenoso, di abitudini diurne. Il cervone \u00e8 il pi\u00f9 grande rettile dell'Altopiano. Questo serpente, che pu\u00f2 superare i due metri di lunghezza, \u00e8 denominato, in dialetto, \"mpasturavacche\" per la credenza che si nutra del latte dei bovini che attingerebbe direttamente dalle mammelle una volta bloccate le mucche attorcigliandosi alle loro zampe. Emblematica la scoperta fatta alcuni anni fa, in Sila fu rinvenuto e documentato un rarissimo caso di albinismo completo nel serpente cervone, probabilmente l'unico caso chiaramente documentato.\nLa trota fario \u00e8 il pesce pi\u00f9 diffuso nei corsi d'acqua e nei laghi silani. Nonostante i numerosi sbarramenti, dovuti agli impianti idroelettrici, ancora oggi si riescono a pescare esemplari di anguilla. Nei bacini silani \u00e8 presente la trota lacustre.\nComuni interessati.\nIl territorio \u00e8 diviso tra 37 comuni: (nell'elenco ne figurano 38 - Longobucco, Vaccarizzo Albanese e Celico vengono ripetuti)\nTali comuni ricadevano nella Comunit\u00e0 montana Silana e nella Comunit\u00e0 montana Sila Greca. Il comune pi\u00f9 vasto della Sila e della Calabria \u00e8 San Giovanni in Fiore (Cosenza) con i suoi 27.945 ettari di cui pi\u00f9 della met\u00e0 ricadenti nel Parco.\nEconomia.\nL'economia della Sila \u00e8 basata essenzialmente sull'allevamento di ovini e caprini tipicamente al pascolo, sulla pastorizia con la lavorazione dei derivati del latte, sulla coltivazione di foraggio e prodotti tipici locali e sul turismo montano, estivo e invernale nelle maggiori localit\u00e0 montane. Antichi mestieri erano anche quelli di carbonai, fungaioli, scalpellini e tessitori.\nInfrastrutture.\n\u00c8 attraversata dalle seguenti strade: \nEra presente una volta:\nAttivit\u00e0 possibili.\nLa Sila \u00e8 sede di numerosi campeggi attrezzati,\nTrenino storico della Sila.\nNelle stagioni estive e invernali, le Ferrovie della Calabria organizzavano un viaggio in treno da Camigliatello Silano a San Nicola Silvana Mansio, sulla linea Cosenza - San Giovanni in Fiore. Questa linea a scartamento ridotto, attualmente limitata a Spezzano della Sila per quanto riguarda il servizio regolare, ha trovato in questo breve tratto un grande e importante impiego turistico. Infatti il viaggio su carrozze storiche, datate 1932, al traino di locomotive a vapore FCL del gruppo 350, 400 e 500, o, in caso di manutenzione delle stesse, locomotore diesel, rappresentava una grande attrattiva per i turisti e per gli appassionati di ferrovie, affascinati dai paesaggi che questa ferrovia attraversa.\nStazioni sciistiche.\nSono presenti due principali stazioni sciistiche: Lorica e Camigliatello Silano con i loro impianti di risalita e relative piste da sci per lo sci alpino. Sono anche praticabili lo sci escursionismo nei boschi e negli altipiani lo sci nordico. Altre localit\u00e0 turistiche sono Trepid\u00f2, Cupone, Villaggio Mancuso, Villaggio Racise, Fago del Soldato, Tirivolo, il Centro Fondo Carlomagno."}
{"id": "18598", "revid": "287814", "url": "https://it.wikipedia.org/wiki?curid=18598", "title": "Maratea", "text": "Maratea (IPA: , \"Marathia\" in dialetto marateota, ) \u00e8 un comune italiano di abitanti della provincia di Potenza, unico centro della Basilicata ad affacciarsi sul Mar Tirreno, attraverso il golfo di Policastro.\nIl 10 dicembre 1990 il presidente della repubblica Francesco Cossiga ha insignito il comune con il titolo onorifico di \"Citt\u00e0\", titolo di cui comunque Maratea gi\u00e0 si vantava in base a un decreto del 1531 firmato da Carlo V d'Asburgo.\nGeografia fisica.\nIl territorio di Maratea si estende per poco meno di 68 km\u00b2. Ha per confini indicativi a nord il comune di Sapri in Campania e Rivello, a sud quello di Tortora in Calabria, a est Trecchina e da dopo di essa il resto della provincia di Potenza e a ovest il mare.\nCi\u00f2 rende Maratea l\u2019unico comune della propria provincia ad affacciarsi sul mare e l\u2019unico della Basilicata sul Tirreno.\nLa costa si stende per circa 32 km, variegata da insenature, grotte, scogli, secche e spiagge per lo pi\u00f9 ciottolose. Grosso modo al centro della costiera si trova il porto. Lungo il tratto meridionale della costa si distingue invece la piccola isola di Santo Janni.\nNumerose le grotte sparse nel territorio, a catasto ne risultano 132 tra marine e terrestri. Tra queste si segnala la \"Grotta di Marina\" con molte stalattiti e stalagmiti.\nIl territorio marateota \u00e8 per lo pi\u00f9 costituito da rilievi, con pochi pianori e terrazzamenti su cui insistono gli insediamenti antropici. Montagne e colline bagnano per lo pi\u00f9 i costoni direttamente sul mare, creando pittoreschi panorami e scorci visivi.\nGeologia e morfologia.\nLa storia della geologia del territorio di Maratea \u00e8 iniziata durante l'Anisico e il Miocene inferiore.\nEsso evidenzia diverse zone succedute attraverso episodi di metamorfismo durante l'Appiano, i cui depositi terrigeni pi\u00f9 antichi si presentano fortemente tettonizzati. Questa conformazione si \u00e8 originata tra il Langhiano ed il Tortoniano e ha interessato i depositi accostandoli, sovrapponendoli ed elevandoli sino alla formazione della dorsale carbonatica che caratterizza l'area.\nI depositi presso la costa sono formati da calcilutiti, calcareniti grigie e brune con marne, e calcari conglomeratici.\nLa dorsale \u00e8 allungata in direzione appenninica, da nord-ovest a sud-est, delimitata verso il mare e verso l'interno da versanti ripidi che dalla costa si innalzano sino a raggiungere i 1505 metri con il monte Coccovello.\nOrografia.\nLa gran parte del territorio di Maratea \u00e8 costituito da montagne e colline, con una sola area pianeggiante in prossimit\u00e0 della foce del fiume Noce e del confine con la Calabria.\nI rilievi montuosi della zona nord presenta episodi orografici plastici e di alto livello paesaggistico, con i versanti montuosi che calano direttamente sul mare. I rilievi sono costituiti per lo pi\u00f9 da calcari dolomitici, e le pareti rocciose presentano caratteristiche variazione cromatiche, passando dal verde boschivo al rosso della nuda roccia calcarea.\nI principali monti di questo sistema sono:\nLa parte centrale \u00e8 caratterizzata da un sistema montuoso a forma di Y, anch'essi costituiti da formazioni di calcare dolomitico. I rilievi di questo sistema sono:\nLa parte pi\u00f9 meridionale del territorio apre grandi vallate attraversate da torrenti alluvionali. Le formazioni montuose, di grande valore paesaggistico, costituiscono tre piani di visione: la costa rocciosa, con al largo le isolette della \"Matrella\" e di \"Santo Janni\", la zona costiera quasi pianeggiante, caratterizzata da un verde boschivo e le pareti rocciose perpendicolari alla costa. Solo due gli episodi montuosi notevoli:\nIdrografia.\nNel territorio di Maratea scorre un solo fiume, il Noce, la cui foce segna il confine con la Calabria.\nMolti i torrenti che scorrono tra i monti del territorio, ma solamente quello detto \"Fiumicello\", che sfocia in mare presso l'omonima frazione, non ha carattere stagionale o alluvionale. I pi\u00f9 lunghi corsi d'acqua sono di questo tipo sono il \"canale di Montescuro\", che scorre alle falde del \"Coccovello\", e quello del \"Carr\u00f2so\", che nasce presso Brefaro e sfocia nel Noce.\nIl reticolo idrografico della zona a nord del \"monte San Biagio\" \u00e8 scarsamente sviluppato in superficie, ma ben presente nel sottosuolo, che nella \"valle di Maratea\" d\u00e0 origine a numerose sorgenti, tra le quali si ricordano quella di \"Sorgimpi\u00e0no\", di \"San Basile\", e di \"Cavalero\".\nLa zona a sud presenta invece un pi\u00f9 evidente reticolo superficiale, con numerosi torrenti alluvionali che scorrono in profondi valloni verso il mare o verso il Noce.\nFlora e fauna.\nLa flora del territorio di Maratea \u00e8 tipica macchia mediterranea.\nLa tipica vegetazione \u00e8 costituita prevalentemente da lecci, per cui si segnala il bosco de \"Ilicini\", formato da caratteristici lecci in miniatura resi nani dalla salsedine, cos\u00ec come esemplari di fillirea, lentisco, cisti, mirto, carrubo, corbezzolo, carpinella e siliquastro. A nord della costa si incontra una folta pineta, anche se decimata da due incendi, uno sviluppatosi nel 2009 e l\u2019altro nel 2012.\nSui monti si trovano macchie di arbusti sparsi, accompagnati da carrubi, fichi d'India, ulivi, e viti. I versanti dei monti in parte riparati dall'eccessiva illuminazione del Sole ospitano anche boschi fitti, come sul monte San Biagio, dove si sviluppa un carpineto.\nIn pi\u00f9, nei pressi della frazione Marina di Maratea, si trova un endemismo floristico degno di nota: la presenza, sulle rocce di \"Punta Caina\", di una stazione puntiforme (l'unica presente in Basilicata) di \"Primula di Palinuro\" (\"Primula palinuri\"),\nun raro e protetto endemismo delle coste tirreniche, il cui fragile areale si presenta estremamente ridotto e puntiforme.\nPer quanto riguarda la fauna, oltre alle specie comuni, si possono trovare simpatici cuccioli di cinghiali nei boschi e il grande falco pellegrino che svetta nel cielo sopra la costa.\nMisure di protezione ambientale.\nPer la protezione delle fitocenosi e dei preziosi endemismi sono state istituite nel territorio comunale di Maratea ben quattro aree SIC (Sito di importanza comunitaria), facenti parte della rete europea \"Natura 2000\":\nGli habitat di pregio, di interesse comunitario, sono i seguenti:\nClima.\nSecondo i dati medi del trentennio 1961-1990, la temperatura media del mese pi\u00f9 freddo, gennaio, si attesta a +8,7\u00a0\u00b0C, mentre quella del mese pi\u00f9 caldo, agosto, \u00e8 di +23,4\u00a0\u00b0C. Maratea presenta un clima mite, caratterizzato da estati calde e umide e inverni generalmente miti e molto piovosi. Le frazioni pi\u00f9 vicine al mare, presentano un clima lievemente pi\u00f9 mite rispetto al centro, che si presenta pi\u00f9 rigido d'inverno, \u00e8 pi\u00f9 caldo d'estate.\nIsole.\nLungo la costa di Maratea si affaccia la piccola isola di Santo Janni.\nPoco pi\u00f9 grande di uno scoglio, dista circa 500 m dalla costa. L\u2019isolotto prende il nome da un'antica cappella dedicata a San Giovanni, da cui il nome corrotto dal dialetto, e ospita, in particolare nei suoi fondali, un'area archeologica sottomarina tra le pi\u00f9 importanti del Mediterraneo.\nSull\u2019isola si segnala anche un endemismo zoologico: il cosiddetto \"Drago di Santo Janni\", una lucertola bruno-azzurra, che vive confinata sugli anfratti rocciosi dell'isolotto, sottoposta a specifiche tutele.\nOrigini del nome.\nDiverse sono le interpretazioni date al significato del toponimo \"Marath\u00eca\", antico nome ancora conservato nel dialetto. \u00c8 opinione comune che il nome sia di derivazione greca ed \u00e8 quasi universalmente accettata la tesi di Giacomo Racioppi, che vuole il nome derivante dalla parola \"marathus\" (\"m\u00e0rathos\", \u03bc\u03ac\u03c1\u03b1\u03b8\u03bf\u03c2, \"finocchio selvatico\") e col significato di \u00abterra dove cresce il finocchio selvatico\u00bb.\nAltra tesi, diffusa gi\u00e0 nel XVIII secolo e tuttora piuttosto diffusa, \u00e8 quella che il nome sia invece il composto del latino \"m\u00e0ris\" e del greco \"th\u00e9a\", cio\u00e8 \u00abdea del mare\u00bb o \u00abspettacolo del mare\u00bb a seconda del significato attribuibile alla seconda parola.\nStoria.\nIl territorio di Maratea \u00e8 abitato almeno sin dal Paleolitico medio, epoca a cui risalgono le prime testimonianze archeologiche. Un primo insediamento stabile nacque sul promontorio di \"Capo la Timpa\", a ridosso del moderno Porto, dove \u00e8 stato ritrovato un villaggio dell'et\u00e0 del Bronzo.\nContemporaneamente alla colonizzazione magnogreca, gruppi indigeni di cultura enotria continuarono ad abitare almeno la costa e da qui intrattennero rapporti di scambio e commercio con i navigatori del Mediterraneo. Il modello insediativo cambi\u00f2 con la conquista romana, nel III secolo a.C., quando ai villaggi indigeni si sostituirono le \"villae\" patrizie. I commerci perdurarono: le \"villae\" producevano prodotti agricoli e ittici e li smistavano attraverso l\u2019approdo naturale costituito dall\u2019isola di Santo Janni, sui cui fondali esiste il pi\u00f9 grande sito archeologico subacqueo di epoca romana del Mediterraneo.\nNel Medioevo, le esigenze difensive e la nuova centralit\u00e0 di agricoltura e pastorizia spinsero le popolazioni a fissare dimora sulla cima dei monti. Sulla cima del monte San Biagio nacque il centro di Marathia, attestato per la prima volta nella storia scritta nel 1079. All\u2019epoca probabilmente il paese era gi\u00e0 passato dal dominio bizantino a quello normanno, e nel 1131 conflu\u00ec nel Regno di Sicilia e Puglia.\nSubentrati gli Angioini agli Svevi, durante la guerra del Vespro Maratea resistette a numerosi attacchi da parte degli almugaveri aragonesi. Alla fine del conflitto il paese rientr\u00f2 nel Regno di Napoli.\nLa cittadina fortificata sul monte (poi chiamata popolarmente \"Castello\") non era per\u00f2 in grado di soddisfare i ritrovati stimoli commerciali offerti dal mare in epoca moderna. Un secondo centro sorse su un versante della stessa montagna: \u00e8 l\u2019attuale centro storico, detto anche \"Borgo\". Qui si concentr\u00f2 gradualmente la vita economica e culturale della comunit\u00e0 e qui si raccoglievano e smistavano le merci provenienti o diretti da Napoli e dall\u2019entroterra lucano, garantendo a Maratea una florida economia.\nAlla conquista napoleonica del Regno di Napoli, Maratea sub\u00ec un drammatico assedio al suo \"Castello\", difeso eroicamente da Alessandro Mandarini, colonnello borbonico marateota egli stesso. Dopo sei giorni di resistenza, Mandarini ottenne l'armistizio e la vita salva per tutti gli insorti.\nDopo la Restaurazione e la nascita del Regno delle Due Sicilie, la scena della vita culturale e politica della comunit\u00e0 di Maratea fu calcata da numerosi patrioti, martiri del Risorgimento, tra cui si segnala Costabile Carducci, deputato di Capaccio ucciso da sicari borbonici sulla spiaggia di Acquafredda nel 1848.\nNel 1860 Maratea venne coinvolta nei moti della Basilicata per l\u2019Unit\u00e0 e nel 1861 con essa entr\u00f2 a far parte del Regno d'Italia. Anche nel nuovo scenario unitario Maratea vant\u00f2 uomini di profilo nazionale, quale fu, nel panorama ecclesiastico, il cardinale Casimiro Gennari.\nMaratea entr\u00f2 nel XX secolo con debole modernizzazione: nel 1894 era arrivata la ferrovia, nel 1921 l'energia elettrica. Maratea divenne per\u00f2 una stazione balneare gi\u00e0 prima delle guerre mondiali, e, a partire dal Dopoguerra, entr\u00f2 nel panorama nazionale quale meta turistica ambita e rinomata.\nIl 10 agosto 2015 il comune di Maratea ha formalizzato la propria candidatura per entrare a far parte della lista dei patrimoni dell\u2019Umanit\u00e0 UNESCO.\nSimboli.\nLo stemma civico di Maratea fu adottato nel XVI secolo, in sostituzione di uno pi\u00f9 antico, che raffigurava una sirena sdraiata nuda sugli scogli.\nLo stemma attuale \u00e8 disegnato come:\nIl nuovo e l'antico stemma comunale sono stati sintetizzati nell'artistica fontana de \"La Sirena\", opera in bronzo dello scultore Alessandro Romano, che troneggia al centro di \"piazza Vitolo\".\nBlasonatura del gonfalone:\nLo stemma \u00e8 completato dal motto \u00ab\"Regia Civitas, Marisque Dea\"\u00bb, che ricorda lo stato storico di \"Citt\u00e0 Regia\" goduto da Maratea sin dal XV secolo e ricorda l'antico stemma della sirena (che si pu\u00f2 considerare una dea del mare). Lo stato di \"Citt\u00e0 Regia\" \u00e8 ribadito anche dalla corona, e il legame della citt\u00e0 con il mare dal fatto che le torri poggiano proprio sulle onde.\nDiverse sono invece le interpretazioni sull'identit\u00e0 delle torri. Tutte poste nel \"Borgo\", secondo alcune fonti sarebbero state costruite nel 1573 per difendere l'abitato che era privo di mura difensive, ma questa tesi non mette d'accordo tutti gli storici.\nQuella centrale \u00e8 molto probabilmente la torre inglobata nel corpo della Chiesa di Santa Maria Maggiore, quella di destra viene identificata con la torre del \"Palazzo Eredi Picone\", mentre quella di sinistra \u00e8 stata identificata con la \"Torre d'Alitto\", posta nel rione \"Galata\", ai piedi dell'abitato.\nOnorificenze.\nIl comune di Maratea si fregia del titolo di citt\u00e0 ottenuto con D.P.R. n. 6529 del 10 dicembre 1990, titolo che la cittadina gi\u00e0 vantava dal 1531 per decreto di Carlo V d'Asburgo.\nMonumenti e luoghi d'interesse.\nArchitetture religiose.\nStatua del Redentore.\nSi trova sulla vetta del monte San Biagio, sovrastante il centro storico di Maratea. \u00c8 stata completata nel 1965, con un impasto di cemento misto a Breccia medicea, da Bruno Innocenti, scultore fiorentino, su idea di Stefano Rivetti.\nCon i suoi 22 metri di altezza circa, \u00e8 la statua pi\u00f9 alta d'Italia e la sessantaseiesima pi\u00f9 alta del mondo, nonch\u00e9 il pi\u00f9 famoso monumento di Maratea. Raffigura il Cristo Redentore, dopo la Resurrezione, in un'iconografia molto distante da quella tradizionale. In pi\u00f9, un particolare effetto ottico fa s\u00ec che osservandola da lontano pare guardare il mare, invece ha lo sguardo rivolto verso i monti della Lucania.\nChiese.\nPer le sue innumerevoli chiese, cappelle e monasteri, Maratea \u00e8 detta la \"citt\u00e0 delle 44 chiese\".\nTra le pi\u00f9 rilevanti:\nMonumenti minori.\nLa colonna votiva a San Biagio, posta in fronte alla chiesa dell'Annunziata nella piazza di Maratea, fu eretta per volere di popolo il 13 luglio 1758. Essa si compone di tre corpi: una base squadrata, un'antica colonna di marmo (che tradizione vuole essere stata ripescata al largo della costa presso Marina) e la statua del santo a figura intera.\nSulla base si trova l'iscrizione:\nIl piccolo e semplice monumento, eretto nel 1788 dal cittadino Gerardo Laurelli a memoria della scomparsa di uno dei suoi figli, si trova di fronte alla chiesa dell'Addolorata. \u00c8 composto da una guglia su cui trova posto una piccola statua della Madonna Addolorata, raffigurata nella classica iconografia.\nSulla base si trovano incise le parole:\nIl semplice monumento, in pietra e cemento, fu costruito nel 1941 per iniziativa del podest\u00e0 Biagio Vitolo sulla cima del \"monte San Biagio\". Nel 1963 la croce fu smontata per far posto al cantiere del monumento al Redentore e ricostruita, insieme all'annesso belvedere, su un'altura nella valle di Maratea, nei pressi del cimitero centrale.\nArchitetture civili.\nPalazzi e residenze nobiliari.\nSito nel rione \"Casaletto\", ha un portale su cui si trova un bassorilievo raffigurante un angelo. Sottoposto alla tutela del Ministero dei beni culturali nel 1991, ha un caratteristico angiporto che permette il passaggio sotto un piano.\nSi trova in localit\u00e0 \"Secca di Castrocucco\". Fu costruito nel XVI secolo e, nel 1860, ospit\u00f2 per una notte Giuseppe Garibaldi, di passaggio durante la spedizione dei Mille. L'edificio si distingue per la presenza di due massicce torri circolari, che rendono l'aspetto di una fortificazione. Il palazzo \u00e8 sotto la tutela del Ministero dei beni culturali dal 1979.\nArchitetture militari.\nCastello di Castrocucco.\nSito nei pressi della frazione omonima, si trova su un grande costone di roccia sospeso sopra la SS 18. Nel 2005 \u00e8 stato sottoposto a tutela dal Ministero dei beni culturali e proclamato monumento nazionale. Tutta l'area circostante \u00e8 stata anche individuata quale Sito di Interesse Comunitario dall'Unione europea. Il castello fu abbandonato nel XVII secolo, e pertanto presenta un pessimo stato di conservazione. Sono comunque ancora distinguibili alcuni elementi, come la porta, i bastioni e alcuni tratti della mura.\nMura, torri e porte di Maratea \"Castello\".\nL'antica Maratea, posta sulla cima del \"monte San Biagio\", \u00e8 soprannominata dai marateoti \"Castello\" perch\u00e9 era un tempo fortificata con mura, bastioni e torri.\nQuesti elementi non sono pi\u00f9 ben distinguibili nell'ammasso di rovine che costituisce il sito, ma sono ancora presenti resti di alcune di queste strutture, di cui fu ordinata la distruzione dopo l'assedio napoleonico del 1806. Nulla rimane delle due porte d'accesso alla cittadina, mentre i tratti delle antiche mura sono ancora esistenti.\nDi fronte alla basilica di S. Biagio, sono presenti due torri diroccate, originariamente poste a guardia di una delle due porte.\nUn'altra struttura simile si pu\u00f2 scorgere nella parte alta dell'antico nucleo urbano, mentre nei pressi dell'attuale asse viario si vede chiaramente il rudere di una torre quadrangolare con una grande feritoia sul lato esterno.\nTorri Costiere.\nSulla costa di Maratea si notano, disposte come fari, sei torri costiere anti-corsare, risalenti alla fine del XVI secolo.\nAltro.\n\u00c8 una piccola grotta naturale, aperta al di sotto del fondo stradale della SS 18 nei pressi della frazione Marina. Ha stalattiti e stalagmiti.\nSiti archeologici.\nMaratea ospita numerosi siti di interesse archeologico.\nIl promontorio detto \"Capo la Timpa\" \u00e8 stato a lungo oggetto di ricerche archeologiche, che hanno riportato alla luce un insediamento indigeno in capanne che visse, a pi\u00f9 riprese, dal XV secolo a.C. fino al III secolo a.C.. I rinvenimenti del periodo romano si concentrano principalmente intorno all'isola di Santo Janni, dove \u00e8 stato scoperto il pi\u00f9 grande giacimento del Mediterraneo di ancore e anfore di questo periodo. Altro sito dello stesso periodo storico \u00e8 quello presso la \"Secca di Castrocucco\", dove \u00e8 stata rinvenuta una \"villa marittima\" romana. Per la storia medioevale i protagonisti sono il sito del \"Castello\" e il Castello di Castrocucco, entrambi siti non ancora oggetto di ricerche sistematiche. Degne di attenzione sono anche le sei torri costiere presenti sul territorio, di cui tre restaurate.\nSociet\u00e0.\nEtnie e minoranze straniere.\nSebbene la presenza straniera sia ridotta rispetto alla media nazionale, i residenti di nazionalit\u00e0 non italiana sono 114, pari al 2,18% della popolazione marateota. L'unica comunit\u00e0 nazionale numericamente significativa \u00e8 quella rumena con 68 residenti.\nDialetto.\nIl dialetto marateota, pur appartenente alla famiglia dei dialetti lucani, si discosta sensibilmente da quelli dei paesi circostanti per fonetica che per grammatica.\nI vocaboli derivano principalmente dal greco antico e dal latino, da cui il dialetto prende in blocco le desinenze nella coniugazione dei verbi. Inoltre non mancano etimologie spagnole, osche e addirittura arabe.\nTradizioni e folclore.\nFesta della traslazione delle reliquie di San Biagio.\nLe manifestazioni pi\u00f9 note e diffuse del folklore di Maratea sono legate alle feste religiose. Su tutte spicca la festa dell'anniversario della traslazione delle reliquie di San Biagio, che dura un'intera settimana, dal primo sabato di maggio fino alla seconda domenica del mese.\nQuesta festa, che si affianca quella religiosa del 3 febbraio, ha origini remote, e vuole celebrare l'arrivo delle reliquie del santo a Maratea, avvenuta, secondo alcuni, nel mese di maggio del 732. Nel 1695 venne istituito, con il consenso del vescovo di Cassano, il protocollo della manifestazione.\nIl primo sabato del mese si tiene la prima processione della statua argentea del santo, detta \"San Biagio va per la terra\", che si svolge per le strade del \"Castello\". Dopo alcuni giorni di preghiera, il secondo gioved\u00ec del mese si svolge la seconda processione, detta \"San Biagio scende dal Castello\", in cui la statua viene trasportata, attraverso un antico sentiero, dal \"Castello\" al \"Borgo\". Questa \u00e8 una processione davvero particolare, in quanto il simulacro del santo viene coperto da un panno rosso fino all'arrivo alla localit\u00e0 detta \"Capo Casale\": ci\u00f2 avviene poich\u00e9 l'atto del passaggio della statua tra le due parrocchie di Maratea \u00e8 qualcosa di strettamente privato, come stabilito nel 1781 dopo una lite tra i due parroci, infatti il sacerdote che porta la statua non indossa n\u00e9 cotta n\u00e9 stola. A \"Capo Casale\" la statua viene spogliata e consegnata alla \"responsabilit\u00e0\" del sindaco, che qui consegna al santo le chiavi della citt\u00e0, rendendolo simbolicamente la massima autorit\u00e0 di Maratea. Subito dopo la statua viene trasportata nella chiesa di Santa Maria Maggiore.\nIl secondo sabato di maggio si tiene la terza processione, in cui il busto argenteo di San Biagio attraversa in pompa magna le strade del \"Borgo\".\nArrivati alla domenica che segue, si tiene l'ultima processione, detta \"San Biagio torna al Castello\", in cui la statua, nuovamente coperta dal manto rosso, ripercorre all'indietro l'antico sentiero per ritornare alla Basilica al \"Castello\", sua sede abituale. In seguito alla ricollocazione della statua nella Basilica, avviene saltuariamente il fenomeno della Manna, certificato gi\u00e0 in una bolla papale del 1562.\nIstituzioni, enti e associazioni.\nMaratea vanta un ricco panorama di associazioni ed enti del Terzo Settore. Dal 2018 la parte preponderante di questi enti si sono riuniti nel \"Forum delle Associazioni\", un ente che si prefigge di coordinarne l'azione e tutelarne gli interessi. Questo \"Forum\" ha sede in un antico mulino di propriet\u00e0 comunale, posto nella contrada Onda della valle di Maratea, restaurato ed adibito a scopi sociali.\nTra le associazioni che operano sul territorio marateota si segnalano la pro loco \"La Perla\", nata nel 2010, l'associazione \"Amici di Maratea\", fondata nel 1996 e il locale centro culturale, che gestisce la biblioteca comunale.\nL'ospedale civile di Maratea fu fondato per volere di Giovanni Di Lieto, che il 12 aprile 1734 lasci\u00f2 in testamento una rendita e un palazzo per dare il via alla primitiva struttura. Ripristinato dopo esser stato soppresso per motivi poco chiari durante il decennio francese, nel 1831 il re Ferdinando II delle Due Sicilie lo proclam\u00f2 ospedale distrettuale per tutta l'area del Lagonegrese. Nei primi anni del Novecento fu spostato nell'ex convento dei Paolotti e li rimase fino agli anni settanta del secolo. All'inizio del XXI secolo i reparti di ginecologia, pediatria e ortopedia vennero chiusi e incorporati al vicino ospedale di Lagonegro, in linea con il progetto di costituire l\u00ec l'ospedale unico di zona e trasformare l'ospedale di Maratea in un polo multispecialistico per la riabilitazione dai traumi motori da parte dell'INAIL. Tale progetto fu duramente contestato dalla popolazione e, in parte, dall'amministrazione comunale scaturita dalle elezioni del 2001. Negli ultimi tempi tale progetto \u00e8 stato rivalutato ma \u00e8 ancora in attesa di realizzazione. Nell'ospedale marateota sono funzionanti i reparti e i laboratori di chirurgia oculistica, fisioterapia, nefrologia ed endocrinologia, oltre ai servizi di pronto soccorso, radiologia, dialisi e farmacia. Pi\u00f9 recente \u00e8 l\u2019istituzione della RSA (Residenza Sanitaria Assistenziale) che rappresenta un'eccellenza nel territorio ed ospita molti pazienti, tra cui ragazzi con disturbi intellettivi, lungodegenti. In seguito alla epidemia di Malattia da Coronavirus in Italia, per i mesi estivi del 2020 il plesso ospedaliero di Maratea \u00e8 stato scelto per ospitare una struttura dedicata.\nDal 1964 esiste anche una casa di riposo intitolata a \"Maria Consolatrice\".\nCultura.\nIstruzione.\nScuole.\nMaratea ha una lunghissima tradizione culturale, vantando sin dal XVI secolo la presenza di \u00abmaestri di grammatica\u00bb.\nLa scuola elementare inizi\u00f2 a funzionare con l\u2019obbligo di frequenza dall\u2019anno scolastico 1889/90.\nFino al 16 settembre 2010 esistevano diversi plessi scolastici per le elementari, poi riunite in un'unica scuola che per la prima volta raccoglie gli scolari di tutto il comune.\nUnico altro plesso \u00e8 quello del \"Sacro Cuore\", scuola parificata dell'antico istituto di educazione \"De Pino\", nato nel XVIII secolo.\nLa locale scuola media statale, invece, fu avviata nel 1952 ed \u00e8 intitolata al cardinale Casimiro Gennari.\nPer l'istruzione superiore figurano:\nEsiste, inoltre, una scuola di alti studi sullo sviluppo gestita dalla Fondazione Francesco Saverio Nitti - associazione compartecipata dalla Regione Basilicata, dal Comune di Maratea e da quello di Melfi - con sede nella villa dello statista lucano nella frazione Acquafredda. Questa scuola, aperta il 4 marzo 2012, offre per tre mesi a trenta allievi (giovani studenti laureati, preferibilmente in possesso di master o dottorato, paganti retta o borsisti) 360 ore di formazione su temi inerenti allo sviluppo del Mezzogiorno, ed ha acquisito presto un certo prestigio grazie alla presenza, nel corpo docenti e comitato scientifico, di personalit\u00e0 come Giuseppe Galasso, Antonio Lerra e Fabrizio Barca.\nMusei.\nNel Palazzo De Lieto \u00e8 presente una mostra archeologica subacquea dove si possono ammirare le ancore e le anfore di epoca romana ritrovate nei fondali di Maratea. Inoltre il palazzo viene utilizzato come sede di eventi espositivi.\nBiblioteca comunale.\nLa biblioteca comunale \u00e8 sita nel cosiddetto \"Parco Tarantini\". \u00c8 stata aperta nel 1975. La biblioteca conserva molti volumi rari inerenti allo studio della storia di Maratea e ospita l'archivio storico del centro culturale locale. Nel dicembre 2011 \u00e8 stata aggiunta anche una sezione per i bambini.\nMedia.\nTelevisione.\nMaratea \u00e8 apparsa per la prima volta in televisione il 25 agosto 1958 in una trasmissione andata in onda sul Programma Nazionale. Dopo innumerevoli programmi dedicati alla natura e al turismo, \u00e8 stata scelta per ospitare, il 31 dicembre 2017, la diretta del programma \u201cL'anno che verr\u00e0\u201d per il Capodanno di Rai 1.\nTelefilm e telenovele ambientati o girati a Maratea:\nRadio.\nDal 26 luglio 2010 sono iniziate le trasmissioni di \"Maratea Web Radio\", la prima web radio della Basilicata. Questa emittente ha la particolarit\u00e0 di trasmettere solo musica autoprodotta di giovani o aspiranti artisti.\nIn passato, a Maratea \u00e8 nata ed ha prosperato, con grande seguito negli anni ottanta, l'emittente \"Radio 91 Maratea\", una delle prime radio libere lucane. Sorta nella seconda met\u00e0 degli anni settanta, edita dalla SCM 91, Radio 91 aveva sede in via Casimiro Gennari 21 e trasmetteva su 94,4\u00a0mHz, 103\u00a0mHz, e 103,7\u00a0mHz. Ha cessato l'attivit\u00e0 nel 2006, cedendo testata, concessione e impianti a una societ\u00e0 potentina che per\u00f2 non ha proseguito nell'originario progetto editoriale.\nCinema.\nFilm ambientati o girati a Maratea:\nFilm indipendenti e cortometraggi:\nA Maratea sono stati girati anche i videoclip dei brani \"Quante parole che non dici\" (2014) di Arisa e \"Non \u00e8 detto\" (2018) di Laura Pausini.\nCucina.\nLa cucina marateota \u00e8 un misto di sapori di frutti della terra e del mare. Diversamente dalla tradizionale cucina lucana, dove il pesce \u00e8 poco usato, quella marateota include un largo impiego di prodotti ittici dato lo sbocco sul mare. Le antiche ricette locali, di cui alcune sono scomparse perch\u00e9 sostituite dalle moderne abitudini alimentari, sono basate su tradizioni che legavano un determinato piatto a un certo periodo dell'anno o a un'occasione particolare.\nTra le varie pietanze, meritano una menzione particolare le \"lag\u00e0ne\": queste sono un particolare impasto di farina, olio, sale e uova, tagliato in strisce di 2,5 cm di larghezza. Queste derivano direttamente dalle \"lag\u00e0ni\" degli antichi Romani.\nTra le ricette troviamo:\nMaratea presenta nove prodotti agroalimentari tradizionali:\nEventi.\nMaratea ospita numerose manifestazioni culturali, che prendono luogo principalmente nella stagione estiva o nelle sue vicinanze. A partire dal 2011, l'insieme degli eventi estivi viene riassunto nel cartellone del \u00ab\"Maratea Scena\"\u00bb, il festival di eventi pi\u00f9 lungo d'Italia.\nGli eventi vertono per lo pi\u00f9 nell'ambito culturale, come rassegne letterarie, musicali, teatrali e cinematografiche, ma vengono programmati anche seminari e convegni di studi e manifestazioni organizzate che mirano alla promozione e alla scoperta del patrimonio naturalistico della cittadina.\nTra le varie manifestazioni comprese si segnalano il \"Premio Maratea\", istituito nel 1983, e il festival cinematografico \"Marateale\" (fino al 2014 chiamato \"Maratea Film Festival - Giornate del Cinema Lucano\"), nato nel 2009.\nGeografia antropica.\nMaratea si compone di due nuclei, posti sulla cima e sul fianco del \"monte San Biagio\", a cui fanno capo nove frazioni, dislocate sulla costa e nell'entroterra.\nIl nucleo superiore di Maratea \u00e8 la citt\u00e0 antica, chiamata tradizionalmente \u00ab\"Castello\"\u00bb perch\u00e9 fu fortificata con mura e bastioni, mentre quello inferiore \u00e8 il centro storico, chiamato invece \u00ab\"Borgo\"\u00bb in quanto privo di fortificazioni particolari. Questa duplicit\u00e0 urbana di Maratea era puntualmente notata dai viaggiatori che hanno descritto la citt\u00e0 nel corso dei secoli:\nAi piedi del monte si trova poi una valle, popolata di molte contrade.\nAl comune di Maratea appartengono nove frazioni. Sei quelle sulla costa: Castrocucco, Marina, Fiumicello-Santavenere, Porto, Cersuta ed Acquafredda. Nell'interno, oltre le montagne che si affacciano sul mare, si trovano le frazioni montane Santa Caterina, Massa e Brefaro.\nSuddivisioni storiche.\nI due nuclei di Maratea si svilupparono in tempi e modi diversi, non del tutto noti agli storici. La citt\u00e0 superiore, posta sulla cima del \"monte San Biagio\", \u00e8 per immemore tradizione la pi\u00f9 antica, e i suoi abitanti fondarono quella inferiore sul versante settentrionale dello stesso monte durante l'et\u00e0 medioevale.\nI due appellativi derivano dalle fortificazioni della citt\u00e0 antica, cos\u00ec come puntualizzato dalle fonti letterarie:\nI due centri presentano notevoli differenze nell'impianto urbano l'una dall'altra, dovuti alle caratteristiche dei loro siti e all'epoca del loro sviluppo. Solo la citt\u00e0 inferiore \u00e8 popolata; mentre la superiore \u00e8 abbandonata e in rovina.\nIl Castello.\nIl \"Castello\" \u00e8 il nome con cui i marateoti indicano colloquialmente la citt\u00e0 vecchia di Maratea, sita sulla cima del \"monte san Biagio\".\nQuesto antico centro, ora disabitato e in gran parte ridotto in stato di rudere, nacque probabilmente in et\u00e0 alto-medioevale, sebbene sul sito non manchino tracce archeologiche di un insediamento di et\u00e0 romana.\nA differenza di altri luoghi lucani con lo stesso appellativo, il soprannome \"Castello\" non si deve alla presenza di una fortezza o di un vero e proprio maniero sul sito, ma al fatto che la cittadina fosse posta in cima a una rupe inespugnabile e protetta da mura di cinta, bastioni e torri, che la difesero dagli attacchi subiti del 1440 e del 1495, ma che furono distrutti dopo la resistenza del 1806.\nLe abitazioni presentavano caratteristiche di \u00abminiaturizzazione\u00bb: ogni vano era circa 1/4 pi\u00f9 piccolo del normale, per economizzare lo spazio e ridurre al minimo la dispersione del calore, garantito da un forno per la panificazione di cui disponevano tutte le case. In ogni dimora trovava posto anche una cisterna per l'acqua, in quanto sulla cima del monte non vi sono sorgenti. Non mancavano comunque palazzi e residenze pi\u00f9 grandi, riservate alle famiglie pi\u00f9 agiate, e su tutte spicca \"Palazzo Ventapane\", grandioso edificio di cui si scorge ancora la loggia esagonale.\nLa viabilit\u00e0 all'interno era costituita da stradine, vicoli, angiporti e scalinate, e solo due porte permettevano l'accesso alla cittadina fortificata: \"Porta Santa Maria\", posta alle mura meridionali, e \"Porta dei Carpini\", posta su quelle settentrionali.\nLe difficili condizioni abitative del sito, esposto alle intemperie e alla caduta di fulmini, unite al pendolarismo dei contadini che coltivavano le terre della valle sottostante, furono i presupposti per la nascita della nuova Maratea. Divenute queste citt\u00e0 di pari dignit\u00e0 chiamate a governare congiuntamente il territorio nel XVI secolo, la cittadina, chiamata \"Maratea superiore\" nei documenti giuridici e sulle mappe, perse rapidamente peso politico in favore della consorella, ma si mantenne sempre cuore religioso della comunit\u00e0, in quanto custode delle reliquie di San Biagio di Sebaste, patrono di Maratea.\nDopo essere stata teatro della resistenza contro i soldati napoleonici, venuti a conquistare il Regno di Napoli, ed essere quindi stata mutilata delle sue fortificazioni artificiali, il processo di spopolamento accrebbe, e gi\u00e0 nel 1808 la sua municipalit\u00e0 fu soppressa e incorporata completamente a quella dell'altra Maratea con il nome popolare di \"Castello\".\nIl Borgo.\nIl \"Borgo\" (pi\u00f9 frequentemente indicato come \"il Paese\") \u00e8 il centro storico della citt\u00e0 di Maratea. Si trova arroccato su un costone di roccia del \"monte san Biagio\" che lo rende invisibile dal mare, e quindi, in antichit\u00e0, al sicuro dalle insidie dei Saraceni. Questa posizione ha il grave svantaggio di isolare la cittadina dai raggi solari nel mese di dicembre e di gennaio, bloccati dalla cima della montagna sovrastante.\nNato come sobborgo dell'antica Maratea, questo \u00e8 dal 1808 l'unico capoluogo comunale. Fu edificato dagli abitanti del \"Castello\" che coltivavano le terre della valle sottostante. Questi, secondo la tradizione\nEspansosi con la costruzione di nuovi casali, nel 1434 il \"Borgo\" si emancip\u00f2 dalla circoscrizione ecclesiastica di San Biagio al \"Castello\", costituendo la chiesa di Santa Maria Maggiore parrocchia autonoma. Nel XVI secolo si elev\u00f2 a dignit\u00e0 di citt\u00e0, distinguendosi dall'altra con il nome di \"Maratea inferiore\", formando una propria amministrazione che governava congiuntamente con l'antica Maratea il territorio.\nAccresciuto ulteriormente, nel 1676 fu teatro di un assalto banditesco, sedato grazie all'intervento dei soldati del \"Castello\".\nIl \"Borgo\" presenta una struttura urbanistica diseguale e caotica, dovuta all'asperit\u00e0 del sito: i palazzi e le abitazioni pi\u00f9 grandi, persino alcune chiese, sono formate con l'unione di piccole case e altre strutture. Oltre agli edifici sacri, tra cui figurano l'antica chiesa di San Vito, la settecentesca chiesa dell'Annunziata, la seicentesca chiesa dell'Addolorata, la chiesa dell'Immacolata e la chiesa di Sant'Antonio; le emergenze architettoniche principali sono gli antichi palazzi della nobilt\u00e0 marateota: \"Palazzo De Lieto\", che dal 1734 ospit\u00f2 il primo ospedale di Maratea, \"Palazzo Calderano\", \"Palazzo D'Orlando\", \"Palazzo De Filippo\", \"Palazzo Eredi Picone\" e \"Palazzo Gennari\".\nLa viabilit\u00e0, chiusa in tortuosi ma pittoreschi vicoli, si apre in un lungo corso, detto \"la Piazza\", alle cui estremit\u00e0 si trovano due colonne votive, ingrandito nel novecento con l'apertura di due piazzali: \"Piazza Biagio Vitolo\" e \"Piazza Giovanni Buraglia\".\nLa valle.\nLa grande valle compresa tra i monti \"San Biagio\" e \"Cerreta\" (o \"Cerrita\"), anticamente luogo dedicato alla pastorizia e all'agricoltura, negli ultimi cinquant'anni \u00e8 stata oggetto di una massiccia azione di urbanizzazione. La valle di Maratea \u00e8 infatti ricolma di una miriade di case sparse che, sebbene rappresentino un unico grande agglomerato senza una precisa identit\u00e0 urbana, sono convenzionalmente divise in rioni:\nComuni confinanti.\nMaratea confina con quattro comuni, due lucani, uno campano e uno calabrese: Rivello, Trecchina, Sapri e Tortora.\nUna delle particolarit\u00e0 di Maratea \u00e8 quella di avere, a nord e sud, linee di confine che delimitano contemporaneamente provincia e regione.\nIl confine nord con Sapri \u00e8 il cosiddetto \"Canale di Mezzanotte\", attraversato da un piccolo ponte della SS 18 che permette il passaggio dalla Basilicata alla Campania. Il \"monte Coccovello\" delimita il confine con Rivello, mentre il \"passo della Colla\" segna il passaggio da Maratea a Trecchina, comune con cui confinano anche i monti presso Brefaro. Il confine sud con Tortora \u00e8 delimitato dal fiume Noce che, sfociando nei pressi di Castrocucco, segna il passaggio dalla Basilicata alla Calabria.\nEconomia.\nMaratea ha uno dei pi\u00f9 alti redditi pro-capite della Basilicata; la parte preponderante delle attivit\u00e0 economiche locali si concentrano intorno al settore del turismo, tanto per la ricettivit\u00e0 che per le attivit\u00e0 commerciali connesse.\nTurismo.\nMaratea \u00e8 conosciuta con l'appellativo turistico di \"Perla del Tirreno\".\nDurante il XIX secolo Maratea era frequentata per \u00ab\"l\u2019uso dei Bagni estivi\"\u00bb; nel 1927 \u00e8 documentata la presenza di numerosi affittacamere, localizzati per lo pi\u00f9 tra il Porto e Fiumicello-Santavenere.\nNel Dopoguerra, la comunit\u00e0 di Maratea tent\u00f2 di far ripartire l\u2019economia locale anche grazie al turismo. L\u2019amministratore Biagio Vitolo e il locale imprenditore Antonio Cernicchiaro idearono diversi progetti, tra cui un'escursione di gitanti, il 10 aprile 1950, sulla cima del monte San Biagio e alle grotte di Marina, nel tentativo di promuovere le risorse religiose e naturalistiche a fini turistici.\nAlle deboli forze locali si affianc\u00f2 l\u2019aiuto decisivo di Stefano Rivetti di Val Cervo, imprenditore biellese, giunto a Maratea a met\u00e0 anni \u201950 per intercettare i finanziamenti della Cassa del Mezzogiorno. A Rivetti si deve la costruzione del primo moderno albergo e la promozione su vasta scala del territorio.\nL'attrattiva si concentra principalmente sulla balneazione, e sui luoghi di interesse artistico. Praticamente inesistente per\u00f2 \u00e8 ancora il turismo legato ai beni storici, di cui il territorio \u00e8 molto ricco.\nInfrastrutture e trasporti.\nStrade.\nLe principali arterie stradali nel comune di Maratea sono:\nFerrovie.\nSulla linea Napoli-Reggio Calabria si trovano tre stazioni nel comune di Maratea: la stazione centrale, quella di Acquafredda e quella di Marina.\nPorti.\nIl porto di Maratea, sito nella frazione omonima, \u00e8 un approdo turistico.\nSport.\nI principali sport praticati a Maratea sono il calcio e la pallavolo.\nLa squadra di calcio della citt\u00e0 \u00e8 il \"F.C. Maratea 2004\" che milita nel girone B della Prima Categoria. Nato nel 2004, ha come colori sociali il granata ed il bianco.\n\u00c8 esistita anche una squadra di calcio a 5, l\"'A.S.D. Real Maratea\", che ha militato con due squadre in serie C1 e nella categoria juniores. I colori sociali erano il blu e il verde.\nMaratea \u00e8 stata scelta pi\u00f9 volte per ospitare le gare del campionato nazionale di Beach Volley. A Maratea \u00e8 stato inoltre stabilito, il 21 settembre 2002, il record mondiale di immersione in apnea, da parte di Alessandro Rignani Lolli.\nCiclismo.\nTappe del Giro d'Italia con arrivo/partenza a Maratea\nIl comune ospita una gara ciclistica nel periodo della festa di San Biagio.\nImpianti sportivi.\nIl principale impianto sportivo \u00e8 lo \"Stadio Europa\", campo di calcio con pista di atletica, spogliatoi sotterranei e tribuna con copertura.\nIl comune di Maratea possiede diversi impianti tennistici e di calcetto."}
{"id": "18599", "revid": "1957733", "url": "https://it.wikipedia.org/wiki?curid=18599", "title": "Pixel", "text": "Un pixel, in computer grafica, \u00e8 l'unit\u00e0 minima convenzionale della superficie di un'immagine digitale. I pixel, disposti in modo da comporre una griglia fissa rettangolare, per la loro piccolezza e densit\u00e0 appaiono fusi in un'unica immagine. Il termine \u00e8 la contrazione di \"picture element\", cio\u00e8 \"elemento di immagine\".\nStoria.\nUn precursore nell'arte\nGeorges Seurat, leader del movimento neoimpressionista del tardo XIX secolo, sfruttava l'accostamento dei colori puri tenuti fra loro divisi e il principio della ricomposizione retinica. Cos\u00ec facendo, i minuscoli tratti o puntini che compongono l'opera vengono ricomposti e fusi dalla retina dell'occhio dell'osservatore, secondo lo stesso principio che determina la percezione di un'immagine digitale.\nStoria del termine\nIl termine \"pixel\" compare per la prima volta in due diversi SPIE Proceedings del 1965, negli articoli di Fred C. Billingsley del Jet Propulsion Laboratory del Caltech. L'alternativa \"pel\" compare nel \"Proceedings of the IEEE\" del 1967, pubblicato da William F. Schreiber del MIT. Sia pixel che pel si diffusero entro i campi dell'elaborazione dell'immagine e del video coding per pi\u00f9 di un decennio prima di apparire nei libri di testo nei tardi anni Settanta, per poi divenire onnipresenti negli ambiti della computer grafica, display, stampanti, scanner, fotocamere, e tecnologie correlate, con vari e spesso contrastanti significati.\nIl pixel materiale.\nPur considerando il termine \"pixel\" spesso legato alla descrizione virtuale dell'immagine, esso \u00e8 utilizzato anche per indicare alcuni degli elementi che compongono uno schermo CRT, LCD o al plasma. Anch'essi sono disposti entro una griglia fissa rettangolare, e sono formati ciascuno da tre cellette (dette \"subpixel\"), ognuna delle quali gestisce un colore tra i tre primari della sintesi additiva: rosso, verde, blu.\nSchermo CRT.\nNel caso di un televisore o monitor a tubo catodico, la luce viene dai fosfori, sostanze chimiche che brillano quando vengono colpite dagli elettroni. Dal fondo del tubo catodico vengono inviati raggi di elettroni che scorrono sullo schermo, da un lato all'altro e dall'alto in basso: ciascun raggio determina un colore dei fosfori e varia in intensit\u00e0 mentre si sposta. Queste variazioni fanno brillare i fosfori in base a quanto colore primario \u00e8 necessario in quel determinato punto. L'occhio dell'osservatore confonde la luce dei fosfori individuali e vede solo il risultato della combinazione delle luci dei tre colori dei fosfori, cio\u00e8 l'immagine complessiva su schermo.\nSchermo al plasma.\nLo schermo di un televisore al plasma presenta un grande numero di cellette racchiuse tra due lastre di vetro, e gas come l'argon, il neon o lo xeno sono usati per produrre i colori e la luminanza, insieme a una piccola quantit\u00e0 di vapori di mercurio. Ogni pixel di uno schermo al plasma consiste di tre scomparti (dove si trovano i fosfori), appunto il rosso, il verde e il blu. Una corrente nel gas eccita gli atomi di mercurio, in modo da causare la creazione di plasma. Il plasma emette una luce ultravioletta che porta i fosfori a brillare. Cos\u00ec, dalla miscela di rosso, verde e blu possiamo ottenere le diverse tonalit\u00e0 di colore.\nI tre colori possono essere accesi individualmente o simultaneamente, ma non \u00e8 possibile incrementarne o diminuirne l'intensit\u00e0, n\u00e9 pi\u00f9 n\u00e9 meno. Per essere in grado di ottenere le gradazioni nei rispettivi livelli di luminosit\u00e0 dei colori, la cella rossa, verde o blu viene riscaldata solo per un certo periodo di tempo, ovvero applicando la modulazione di larghezza dell'impulso. Un riscaldamento breve comporta un colore pi\u00f9 scuro, uno pi\u00f9 prolungato comporta un colore pi\u00f9 chiaro.\nDisplay LCD.\nIn un display a cristalli liquidi, \u00e8 posta una lampada posteriore come fonte di illuminazione, e la quantit\u00e0 di luce che attraversa il display \u00e8 controllata mediante una maggiore o minore rotazione delle onde luminose tra due filtri polarizzatori. Se un impulso elettrico attraversa i cristalli liquidi, li torce in modo da permettere alla luce di passare attraverso il filtro frontale, in quanto quest'ultimo \u00e8 ruotato di 90\u00b0 rispetto a quello posteriore. Perci\u00f2, i pixel visibili sono quelli che vengono attraversati da onde luminose traverse, ovvero che hanno subito un cambiamento di andamento da verticale a orizzontale (Fig.1). Al contrario, i pixel totalmente spenti sono quelli che non vengono raggiunti dalle onde luminose, in quanto vengono bloccate dal filtro frontale perch\u00e9 mantengono l'andamento verticale (Fig.2).\nPixel virtuale e visualizzazione.\nRaster e vettoriale.\nUna rappresentazione vettoriale di un'immagine consiste di istruzioni e parametri per disegnare l'immagine finale, elemento per elemento, a partire da primitive geometriche come linee, curve, poligoni, e testo. Un formato raster rappresenta un livello pi\u00f9 basso di astrazione dei dati dell'immagine. Esso contiene una rappresentazione campionata di qualsiasi immagine catturata o sintetizzata, e perci\u00f2 offre risorse di memorizzazione pi\u00f9 generali. Poich\u00e9 i sistemi di visualizzazione stessi vengono \"indirizzati\" in questo modo, la destinazione finale per tutte le rappresentazioni grafiche \u00e8 effettivamente raster; un'immagine in formato vettoriale, per essere visualizzata, viene infatti \"rasterizzata\" eseguendo le appropriate istruzioni di disegno e campionando il risultato.\nNel senso pi\u00f9 generale, un'immagine raster \u00e8 costituita da una griglia rettangolare di pixel. Ogni pixel \u00e8 un campione di informazione in un'area finita di una sorgente grafica spazialmente continua, centrato in una particolare posizione geometrica sul piano.\nPer i calcoli al computer, si necessita di una conveniente astrazione che sia indipendente dalle specifiche di qualsiasi dispositivo, cos\u00ec da usarla per ragionare sul come produrre o interpretare i valori memorizzati nelle immagini. Questa astrazione prevede che le immagini siano funzioni definite su aree bidimensionali\u00a0\u2013 il pi\u00f9 delle volte rettangoli. Cos\u00ec, possiamo astrarre un'immagine come una funzioneformula_1dove formula_2 \u00e8 un'area rettangolare e formula_3 \u00e8 l'insieme dei possibili valori di pixel. Il caso pi\u00f9 semplice \u00e8 un'immagine in scala di grigio ideale, dove ciascun punto nel rettangolo possiede solo luminosit\u00e0 (non colore); e possiamo dire che formula_4 (reali positivi). Un'immagine a colori ideale, con valori di rosso, verde e blu a ciascun pixel, ha formula_5.\nQuesta nozione astratta di immagine continua si lega a quella di immagine raster se si considera che un pixel materiale, con i suoi subpixel rossi, verdi e blu, \u00e8 progettato in modo che il colore medio dell'immagine sulla propria faccia sia controllato dal corrispondente valore del pixel nell'immagine raster. Ad ogni pixel si associa una stringa di bit che contiene informazioni quali le coordinate di posizione nella griglia e il codice del colore. L'insieme di tutte le informazioni dei pixel virtuali costituisce la mappatura in bit dell'immagine, chiamata comunemente con il termine inglese \"bitmap\" (che per\u00f2, in senso stretto, indica solo le immagini monocrome; per immagini in scala di grigio o a colori, si usa \"pixmap\").\nVisualizzazione su schermo.\nPer visualizzare l'immagine su un monitor CRT, il cannone elettronico deve sapere precisamente quali pixel devono essere \"accesi\" durante la scansione, perci\u00f2 viene usato un \"frame buffer\", ossia una memoria hardware programmabile. \u00c8 richiesto almeno un bit di memoria (\"0\" o \"1\") per ciascun pixel, e vi sono tanti bit allocati in memoria quanti sono quelli del display. L'area di memoria contenente i valori di uno specifico bit per ciascun pixel di un'immagine, \u00e8 detta \"bit plane\" (livello di bit) del frame buffer. Poich\u00e9 la memoria \u00e8 un dispositivo digitale e la scansione su schermo \u00e8 analogica, occorrono dei convertitori digitale-analogico (DAC). Un DAC prende il segnale dal frame buffer e produce un segnale analogico equivalente per operare con il cannone elettronico nel CRT.\nUn solo bit plane crea un'immagine in bianco e nero, e per avere una figura realistica sarebbero necessari i livelli di grigio. Per controllare l'intensit\u00e0 (o gradazione) di un pixel, bisogna usare un certo numero di bit plane all'interno del frame buffer. Per esempio, se si usano 3 bit plane in un singolo frame buffer, \u00e8 possibile creare 8 (o 23) combinazioni di livelli di intensit\u00e0 (o gradazioni) per lo stesso pixel (000-001-010-011-100-101-110-111, dove 000 \u00e8 il nero e 111 \u00e8 il bianco). I valori intermedi controlleranno l'intensit\u00e0 del \"colpo\" del cannone elettronico sul pixel. Il processo di mappatura dell'immagine, in questo caso in valori di grigio discreti, \u00e8 detto \"quantizzazione\". Generalmente, i dati dell'immagine sono quantizzati in 256 valori di grigio, quindi ciascun pixel occupa 8 bit o 1 byte.\nNei sistemi a colori, il CRT \u00e8 equipaggiato con un cannone elettronico per ciascun colore, di solito tre: uno per il rosso, uno per il verde, e uno per il blu. I dati per ciascuno dei tre colori devono essere memorizzati separatamente. Il frame buffer richiede un minimo di 3 bit plane \u2013 uno per ciascuno dei tre colori RGB; ci\u00f2 pu\u00f2 generare 8 colori differenti. Se si desiderano pi\u00f9 colori, occorre aumentare il numero di bit plane per ciascun colore. Per esempio, se ognuno dei tre colori RGB ha 8 bit plane (un totale di 24 bit plane nel frame buffer con tre DAC 8-bit), il numero totale di colori disponibili nell'immagine sarebbe di 224 = 16.777.216.\nCollegare a ciascun DAC 8-bit una tabella dei colori, o CLUT (\"color look up memory table\"), migliora l'efficienza della scheda video e riduce l'occupazione di memoria a un terzo dello spazio richiesto. In questo caso, nel frame buffer l'informazione registrata non corrisponde direttamente al valore di colore che si pu\u00f2 visualizzare, ma a un codice che individua nella CLUT il colore effettivo; ci\u00f2 permette di variare i colori di un'immagine senza modificare il codice originario, compiendo un'operazione chiamata elaborazione in falso colore: in pratica cambiando il valore contenuto nel posto della tabella cui indirizzano tutte le locazioni nel frame buffer che contengono lo stesso codice, il loro colore viene simultaneamente cambiato in un nuovo colore a scelta. Ciascun colore pu\u00f2 essere selezionato da una tavolozza di 224 \u2248 16,8 milioni di colori, ma in genere a causa delle dimensioni della tabella, solo un massimo di 256 colori pu\u00f2 essere visualizzato simultaneamente.\nLa pixel replication.\nNei televisori, e specialmente i quelli con schermo CRT, il display raramente ha lo stesso numero di pixel dell'immagine che viene visualizzata. Considerazioni del genere rompono il collegamento diretto tra i pixel dell'immagine (virtuali) e i pixel del display (materiali). Sarebbe meglio intende l'immagine raster come una descrizione indipendente dal dispositivo (\"device-independent\") dell'immagine da visualizzare, e il display come un dispositivo atto ad approssimare quell'immagine ideale. Per esempio, molte schede grafiche supportano oggi varie risoluzioni, come 640\u00d7480, 800\u00d7600, 1024\u00d7768, ecc. Il numero di subpixel sul display ovviamente non cambia se si cambia il numero di pixel virtuali che li guidano.\nEcco che si pu\u00f2 parlare di \"pixel replication\", ovvero di una tecnica che prevede la sostituzione di ogni pixel con un blocco di dimensioni N\u00d7N di pixel, per cui l'immagine viene ingrandita per un fattore di scala N. Con la replicazione dei pixel, l'immagine diventa pi\u00f9 grande ma pi\u00f9 grossolana, dato che non viene fornita alcuna nuova informazione oltre a quella gi\u00e0 contenuta nella descrizione originaria. \u00c8 soprattutto la perdita di qualit\u00e0 visiva dell'immagine, in seguito a un ridimensionamento, la prima differenza tra la grafica raster e la grafica vettoriale. Inoltre, questo \u00e8 stato un argomento usato da Alvy Ray Smith per dimostrare che il pixel in realt\u00e0 non \u00e8 un piccolo quadrato, ma un punto campione. Il contrario della pixel replication \u00e8 detto \"pixel drop\", e si verifica quando il numero di pixel virtuali \u00e8 maggiore di quello dei pixel materiali.\nCaratteristiche del pixel.\nRisoluzione\nIl numero di pixel sul monitor \u00e8 definito dalla sua \"addressability\" (\"indirizzabilit\u00e0\"), che \u00e8 il numero di pixel singolarmente comandabili. L'addressability \u00e8 solitamente espressa nella dimensione orizzontale e in quella verticale. Perci\u00f2, un monitor con una addressability di 1600\u00d71200, ha 1600 pixel nella dimensione orizzontale e 1200 nella verticale. A volte ci si riferisce alla addressability con la parola \"risoluzione\".\nI moderni schermi per computer sono progettati con una \"risoluzione nativa\", che fornisce l'immagine pi\u00f9 netta tra quelle che lo schermo \u00e8 in grado di produrre. Tipiche risoluzioni native per gli LCD sono le seguenti: per i display a 17 pollici, 1024\u00d7768, per i 19 pollici \u00e8 di 1280\u00d71024, per i 20 pollici \u00e8 di 1600\u00d71200, e per i display a 22-24 \u00e8 di 1920\u00d71080. Generalmente, gli LCD dovrebbero essere quasi sempre visualizzati alla risoluzione nativa, perch\u00e9 cambiare le impostazioni dello schermo pu\u00f2 produrre artefatti che deteriorano la qualit\u00e0 dell'immagine. Normalmente, una risoluzione non nativa viene mostrata meglio su uno schermo CRT che su un LCD.\nForma del pixel\nAdobe Premiere Pro (un software di video editing) per interpretare una clip correttamente ha bisogno di sapere, insieme ad altre cose, il \"pixel aspect ratio\", cio\u00e8 la forma geometrica dei pixel. L'aspect ratio, o rapporto d'aspetto, \u00e8 il rapporto che intercorre tra la larghezza e l'altezza di un'immagine digitale o del display di un monitor. Per esempio, in un monitor 16:9, la larghezza \u00e8 circa 1,78 volte pi\u00f9 grande dell'altezza (in un monitor la cui altezza del display \u00e8 di 29,9\u00a0cm, la larghezza sar\u00e0 circa 29,9\u00a0cm \u00d7 1,78 = 53,1\u00a0cm). Anche i pixel possono avere rapporti d'aspetto diversi. Di solito le immagini digitali e i monitor per computer hanno pixel quadrati (1:1), mentre i video li hanno rettangolari. Un video NTSC ha di solito una risoluzione di 720\u00d7480 pixel, perci\u00f2 non ha un rapporto d'aspetto di 4:3, ma di 3:2. Tuttavia, esso sembra averlo di 4:3 perch\u00e9 i pixel del video sono leggermente pi\u00f9 alti che larghi.\nColore e sub-pixelTrasmettere a uno schermo monocromatico dei valori di pixel pari a 0, manterr\u00e0 i pixel considerati spenti. Al contrario, valori pari a 1 li accender\u00e0. Come detto, si possono usare dei livelli di bit per ottenere diverse gradazioni di grigio. I display a colori usano delle triadi rosse, verdi e blu, che creano un'illusione ottica di un colore specifico.\nBit per pixel\nIl numero di colori distinti che possono essere rappresentati da un pixel dipende dal numero di bit per pixel (bpp):"}
{"id": "18610", "revid": "125420740", "url": "https://it.wikipedia.org/wiki?curid=18610", "title": "Renania-Palatinato", "text": "La Renania-Palatinato (in tedesco \"Rheinland-Pfalz\", in tedesco palatino \"Rhoilond-Palz\") \u00e8 uno dei 16 stati federati della Germania situato nella parte sud-occidentale del paese. Lo stato fu istituito nel 1946 comprendendo la parte meridionale della provincia prussiana del Reno, la provincia Reno-Assia dello Stato popolare d'Assia, la parte occidentale della Provincia di Nassau e la gran parte della regione storica del Palatinato. Occupa una superficie di e ha circa 4 milioni di abitanti. La capitale \u00e8 Magonza.\nGeografia fisica.\nLa Renania-Palatinato confina a nord con la Renania Settentrionale-Vestfalia, a est con l'Assia e il Baden-W\u00fcrttemberg, a sud con la regione francese dell'Alsazia e con il Saarland e a ovest con il Lussemburgo e il Belgio (Vallonia). L'asse principale dello stato \u00e8 il fiume Reno, che forma il confine con Baden-W\u00fcrttemberg e Assia a sud-est, prima di scorrere lungo la parte settentrionale della Renania-Palatinato. Altri fiumi che attraversano lo stato sono la Mosella (\"Mosel\"), il Saar e il Lahn, tutti tributari del Reno.\nIl territorio \u00e8 caratterizzato da sistemi collinari e di rilievi appartenenti al Massiccio scistoso renano come la parte meridionale dell'Eifel situata nella parte nord-ovest dello stato, pi\u00f9 a meridione un vasto altopiano di origine vulcanica, l'Hunsr\u00fcck, la parte occidentale del Westerwald e quella nord-occidentale del Taunus. Sia la valle del Reno sia quella della Mosella formano dei paesaggi affascinanti, che comprendono alcuni dei luoghi pi\u00f9 significativi della Germania, dal punto di vista storico.\nIl \"land\" comprende tre regioni storiche: la Provincia del Reno (\"Rheinprovinz\"), l'Assia Renana (\"Rheinhessen\") e il Palatinato (\"Pfalz\"). I terreni collinari nel sud dello stato sono detti foresta del Palatinato (\"Pf\u00e4lzerwald\"). Il lago principale dello stato \u00e8 il Laacher See, nella zona della Eifel si trovano numerosi Maar (laghi formatisi in caldere vulcaniche).\nStoria.\nLo stato della Renania-Palatinato venne istituito nel 1946 dalla fusione del Palatinato Renano con la parte meridionale della provincia prussiana della Renania e con parti dell'Assia (Assia-Renana) che si trovano sulla sponda occidentale del Reno. Nel suo territorio fu in funzione dal 1940 al 1945 il campo di concentramento di Hinzert.\nGoverno.\nLa Renania-Palatinato \u00e8 una democrazia parlamentare. Ogni cinque anni, tutti gli abitanti sopra i 18 anni eleggono i membri del Landtag della Renania-Palatinato. Questo parlamento di stato (o legislatura), elegge quindi il premier e conferma i membri del gabinetto. La Renania-Palatinato \u00e8 l'unico stato tedesco ad avere un ministero per la viticoltura.\nAmministrazione.\nLa Renania-Palatinato \u00e8 divisa in 24 circondari e 12 citt\u00e0 extracircondariali.\nDi seguito i circondari:\nE le 12 citt\u00e0 extracircondariali, che non appartengono cio\u00e8 ad alcun circondario:\nEconomia.\nIl vino \u00e8 un elemento assolutamente imprescindibile nel Land. Infatti nessun altro Land tedesco ha un legame altrettanto stretto con l'enologia. Ahr, Assia-Renana (Rheinhessen), Mosel, Nahe, Reno medio e Palatinato sono le sei pi\u00f9 importanti regioni vinicole del Land.\nBASF, Boehringer Ingelheim, Gerolsteiner Brunnen, Bitburger, Schneider Kreuznach sono le maggiori aziende presenti nel territorio; la regione \u00e8 servita dall'Aeroporto di Francoforte-Hahn.\nLa Renania-Palatinato esporta met\u00e0 delle sue produzioni industriali, rappresentate principalmente dal vino, dai prodotti chimici e farmaceutici, dai componenti per auto e da alcuni manufatti locali tra cui gemme, ceramica, vetro e pelli. Il Land deve buona parte del suo sviluppo alle piccole imprese.\nSociet\u00e0.\nReligione.\nChiesa cattolica 45,7% (diocesi di Limburgo, diocesi di Magonza, diocesi di Spira, diocesi di Treviri), Chiesa evangelica in Germania 31,4%."}
{"id": "18613", "revid": "701660", "url": "https://it.wikipedia.org/wiki?curid=18613", "title": "Modellismo ferroviario", "text": "Il modellismo ferroviario o ferromodellismo (in tempi recenti \u00e8 pi\u00f9 frequentemente usato il termine fermodellismo, introdotto nel 1951 e reso popolare da Italo Briano) \u00e8 quella branca del modellismo che si occupa della costruzione di riproduzioni in scala ridotta di ferrovie, di rotabili e di tutto ci\u00f2 che ha attinenza diretta o indiretta con essi.\nDal \"trenino elettrico\" al modellismo.\nCon l'avvento dei cosiddetti trenini elettrici, simili al genere usato dai bambini, con locomotive alimentate a bassa tensione attraverso le rotaie o da una linea aerea \u00e8 diventata comune la costruzione di diorami ovvero riproduzioni di scene statiche oppure di \"plastici\" dove il materiale rotabile viene ambientato in un contesto geografico. La differenza sostanziale tra il diorama e il plastico \u00e8 che il primo \u00e8 la riproduzione molto dettagliata di una porzione di paesaggio ferroviario, mentre il secondo \u00e8 costituito da uno o pi\u00f9 itinerari ferroviari operativi che possono a volte raggiungere decine e anche centinaia di metri.\nIn questo caso, il ferromodellista pu\u00f2 occuparsi di diversi aspetti:\ncercando in ogni caso di riprodurre fedelmente i dettagli di localit\u00e0, tracciati, orari ferroviari e materiale.\nScale e scartamenti.\nIl materiale ferromodellistico si raggruppa per scala (\"scale\" in inglese, \"spur\" in tedesco, \"\u00e9chelle\" in francese), che determina la dimensione del modello relativa al reale, e per scartamento, che determina la distanza tra le due rotaie che compongono il binario. Capita infatti che binari in scartamento tale da rappresentare la larghezza standard in una determinata scala vengano usati come tratte a scartamento ridotto in una scala superiore.\nLa maggior parte delle scale e degli scartamenti hanno origine da scelte commerciali di qualche produttore. L'associazione ferromodellistica europea MOROP riconosce i seguenti standard:\nPer scartamenti reali inferiori a 1250 mm, al nome della scala viene aggiunto il suffisso:\nAd esempio, la Ferrovia Genova Casella riprodotta in un diorama con rapporto dimensionale 1:87 sar\u00e0 in scala H0m e user\u00e0 i binari con scartamento di 12\u00a0mm come la scala TT ma con le traversine riprodotte in 1:87 come la H0.\nLe pi\u00f9 commerciali e vendute sono la H0 ed N. \nLa scelta della scala con cui riprodurre gli elementi \u00e8, nella costruzione di un diorama, la prima che deve essere compiuta, e viene generalmente effettuata in base allo spazio disponibile.\nLa scala 1 e la scala 0 sono generalmente riservate a grandi realizzazioni in parchi o giardini.\nUna scala di introduzione statunitense e risalente agli anni 30, recentemente riscoperta e in corso di \"osservazione\", \u00e8 la TT. Questa scala (1:120) ha la caratteristica di buon compromesso tra spazio necessario alla realizzazione di un plastico e la qualit\u00e0 del dettaglio riproducibile sia sui rotabili che negli ambienti e i suoi particolari. TT deriva da Table Top, cio\u00e8 l'iniziale intento di proporre una scala che permetta di realizzare un circuito completo e fruibile che potesse occupare agevolmente il tavolo della cucina di casa.\nEsiste anche la scala IIm (o LGB, dal nome del principale produttore) con il rapporto di 1:22,5, idonea alla costruzione di tracciati anche all'aperto; lo scartamento \u00e8 uguale a quello della scala 1 (ovvero 45\u00a0mm).\nUn discorso pi\u00f9 esteso \u00e8 necessario per la Scala G. Questa infatti non \u00e8 una scala vera e propria ma identifica tutti i treni che circolano su binario con scartamento di 45\u00a0mm anche all'aperto. In esse il rapporto di riduzione va da 1:13 a 1:32 a seconda che si riproduca una ferrovia con scartamento da 600\u00a0mm o a scartamento ordinario. La scala G \u00e8 un'estensione della scala creata da LGB nata con lo scopo di espandere le possibilit\u00e0 delle ferrovie da giardino.\nMateriale rotabile.\nI modelli in scala di locomotive o vagoni o carri merci possono avere varia origine.\nAutocostruzione ed elaborazione.\nUn certo numero di appassionati costruisce da s\u00e9 i propri modelli ferroviari in scala utilizzando in genere lamierini di ottone lavorati o fotoincisi. Pi\u00f9 recentemente si \u00e8 diffuso l'uso di fogli di materiale plastico tagliati e incollati secondo l'esigenza, anche se il materiale prevalentemente utilizzato \u00e8 l'ottone in fogli, tubetti e profilati con sezioni e spessori sottili; per l'esecuzione di particolari minimi e dettagli si ricorre spesso alla fotoincisione chimica.\nUn settore minore dell'autocostruzione \u00e8 quello che si dedica al montaggio di scatole o kit di montaggio prodotti dall'industria del settore.\nL'elaborazione dei rotabili consiste nel restaurarli o nel creare modelli non prodotti commercialmente, ma che si ispirano a materiale rotabile realmente circolante.\nCostruzione artigianale.\nSoprattutto in epoca recente si \u00e8 sviluppato un consistente numero di costruttori di modelli ferroviari a livello artigianale. I modelli, spesso di grande pregio, colmano alcune lacune di produzione industriale e a volte vengono prodotti in serie limitate e numerate per collezionisti. Ultimamente si stanno diffondendo negli Stati Uniti dei modelli in scala 1:2 con scartamento reale; si tratta soprattutto di modelli \"da giardino\" per chi ha una casa molto grande con giardino esterno.\nProduzione industriale.\nSono numerose nel mondo, soprattutto in Europa occidentale, Stati Uniti e Giappone le case che producono modelli ferroviari in scala. Alcune sono molto note come \"Arnold, M\u00e4rklin, Fleischmann, Hornby, Roco, Bachmann, Kato\", altre meno note come Piko, Tillig e Mehano, industria slovena affacciatasi sul mercato in maniera autonoma. La Mehano ha operato per lungo tempo, fin dagli anni sessanta sul mercato statunitense come produttore per conto della AHM, azienda leader di mercato ma che si rivolgeva alla produzione jugoslava per contenere i costi e collaborato a lungo anche con la Rivarossi, con la quale condivise anche gli stampi di vari modelli, ma non la meccanica. Il grosso dei produttori si concentra sulla scala H0, mentre solo alcuni trattano varie scale come la N, la TT e la 0, mentre la sola M\u00e4rklin crea modelli in scala Z. Il settore \u00e8 in contrazione da alcuni anni, e anche i marchi famosi sono a rischio di chiusura o acquisizione, come la M\u00e4rklin, finita nel 2008 in amministrazione controllata, o hanno scelto di battere nuove strade come la Bachmann statunitense che ha dedicato parte della sua produzione a modelli di treni cinesi.\nPer quanto riguarda le aziende italiane, nel passato erano soprattutto rilevanti \"Rivarossi\" e \"Lima\", i cui marchi, a seguito di difficolt\u00e0 economiche sono stati acquisiti (assieme alla tedesca Arnold, alla francese Jouef e alla spagnola Electrotren) dal gruppo inglese Hornby che ha trasferito in Cina tutta la produzione modellistica. Dopo l'assorbimento, l'attenzione allo specifico ambito del materiale rotabile italiano \u00e8 diminuita: il che ha lasciato spazio alla ViTrains, all'azienda lombarda Acme e all'azienda sarda Os.Kar., rimaste praticamente sole a essere specializzate in modelli delle FS, che si stanno conquistando il mercato dei modelli di un certo pregio, ma di costo non eccessivo. Fino agli anni sessanta a Milano esisteva la ditta Conti (operante a Bollate dal 1889); nel 1947 aveva creato la \"Co.Mo.Ge\" (Costruzione Motori Giocattoli Elettrici) producendo i treni elettrici Conti, prima in zama e poi in pressofusione, non troppo realistici ma oggi ricercati dai collezionisti. Tra 1960 e 1969 furono commercializzati dalla ditta \"Oreste Cicchetti &amp; C.\" di Milano. Di recente \u00e8 apparsa sul mercato la ATM (Treni Antonini) azienda italiana rivolta alla produzione di classici FS in scala H0.\nAlimentazione e controllo.\nEsistono due diverse modalit\u00e0 di alimentazione e controllo: analogico e digitale.\nNel caso analogico, l'alimentazione pu\u00f2 essere a corrente continua (c.c.), usualmente a 12 Volt, oppure a corrente alternata (c.a.), generalmente a 14 Volt. L'alimentazione viene erogata da un trasformatore (con annesso raddrizzatore se l'alimentazione \u00e8 a c.c.), oppure da una pila (solo per c.c.). Il controllo delle motrici avviene modulando la tensione erogata dal trasformatore (o pila) tramite un reostato.\nNel caso di alimentazione a c.c. ciascuna rotaia \u00e8 collegata ad un polo (positivo e negativo) dell'alimentatore. In questo caso la corrente elettrica arriva al motore del modello generalmente tramite le ruote che poggiano sulle rotaie, o pi\u00f9 raramente mediante altri dispositivi striscianti. Nel caso di alimentazione a corrente alternata una fase \u00e8 captata dai due binari tramite le ruote della motrice, mentre l'altra \u00e8 ottenuta tramite un pattino che striscia su una terza rotaia posata al centro del binario (spesso sostituita con spilli annegati in ogni singola traversina).\nNelle realizzazioni pi\u00f9 complesse e realistiche uno dei due poli pu\u00f2 essere trasmesso al motore attraverso la linea di alimentazione aerea tramite il pantografo installato sui modelli riproducenti locomotive elettriche o elettrotreni (in modo analogo ai treni veri).\nA partire dagli anni '80 ha iniziato a diffondersi il controllo digitale, pi\u00f9 flessibile ma pi\u00f9 costoso. Al posto dei complessi cablaggi necessari per sezionare elettricamente il tracciato per permettere la circolazione simultanea di pi\u00f9 convogli, \u00e8 sufficiente un unico circuito elettrico in corrente alternata portante (tipicamente a 20 Volt) che viene modulata da una centralina elettronica digitale. I decoder installati all'interno dei mezzi di trazione rispondono ad un sistema di indirizzi precedentemente configurati su un binario separato detto di programmazione. I decoder sono in grado di trasmettere al motore del modello la corrente raddrizzata e con la tensione desiderata. Inoltre possono controllare sistemi accessori quali luci, dispositivi sonori ecc. Lo stesso circuito, tramite opportuni decoder, pu\u00f2 controllare scambi e altri dispositivi elettromagnetici, come gli sganciavagoni. Vi sono varie tipologie di sistemi digitali, tra le quali la pi\u00f9 diffusa \u00e8 il Digital Command Control (DCC).\nEpoche.\nIl modellismo ferroviario si sta indirizzando sempre pi\u00f9 non solo al perfetto rispetto della scala di riduzione, ma anche all'uniformarsi di tutti gli altri aspetti, in primo luogo della cosiddetta \"livrea\", cio\u00e8 la riproduzione dei colori e degli altri segni distintivi.\nPer quello che riguarda le ferrovie, in Europa, sono state definite 6 epoche (indicate con un numero romano), suddivise a loro volta in periodi (indicati con una lettera minuscola dell'alfabeto latino), nel quale collocare in maniera congrua modelli e infrastrutture, solo parzialmente corrispondenti tra le varie nazioni europee. \nDiorami.\nIl modellismo ferroviario statico o \"diorama\" \u00e8 la rappresentazione in scala di scenette inerenti al mondo ferroviario e/o di treni di ogni epoca, senza avere meccanismi per il loro movimento su rotaia.\nRiviste di modellismo ferroviario.\nIl numero delle riviste di modellismo \u00e8 sufficiente a mostrare la passione esistente negli Stati Uniti e in Europa.\nMusei.\nIn diverse parti del mondo sono sorti veri e propri \"musei\" di modellismo ferroviario."}
{"id": "18614", "revid": "1745361", "url": "https://it.wikipedia.org/wiki?curid=18614", "title": "Stazione", "text": "Trasporti.\nUna stazione \u00e8 un punto di scambio di passeggeri o merci in un sistema di trasporto a rete; pu\u00f2 essere:"}
{"id": "18615", "revid": "125432592", "url": "https://it.wikipedia.org/wiki?curid=18615", "title": "Saarland", "text": "Il Saarland (in tedesco palatino \"Saarlond\", in francese \"Sarre\", in latino \"Saravia\", in italiano letteralmente: \"Terra della Saar\") \u00e8 uno dei 16 \"L\u00e4nder\" federati della Germania. Ha una superficie di e abitanti; la capitale \u00e8 Saarbr\u00fccken.\nGeografia fisica.\nLo stato federato confina con la Francia (Grand Est) a sud, il Lussemburgo ad ovest e la Renania-Palatinato a nord e ad est.\nPrende il nome dal fiume Saar, che \u00e8 un affluente della Mosella e scorre attraverso lo stato da sud a nord-ovest. La maggior parte degli abitanti vive in un conglomerato di citt\u00e0 nei pressi del confine francese, attorno alla capitale, Saarbr\u00fccken.\nStoria.\nIl territorio del protettorato anglo-francese della Saar venne istituito nel 1920 in accordo con quanto stabilito dal Trattato di Versailles. Comprendeva porzioni della provincia prussiana della Renania e del Palatinato Renano. L'area venne posta dalla Societ\u00e0 delle Nazioni sotto controllo anglo-francese per 15 anni. Dopo questo periodo si tenne un plebiscito per l'autodeterminazione della Saar, 13 gennaio 1935: il 90,7% dei votanti espresse la volont\u00e0 di unirsi alla Germania. I Nazisti chiamarono la regione \"Westmark\".\nDopo la seconda guerra mondiale il Saarland ricadde sotto protettorato francese. Francia e Germania decisero nel 1954 di istituire un Saarland indipendente, ma questo progetto venne rifiutato da un referendum. In nuove consultazioni franco-tedesche si giunse a un nuovo accordo, secondo il quale al Saarland sarebbe stato permesso riunirsi alla Germania (Trattato di Lussemburgo, 27 ottobre 1956). Il 1\u00ba gennaio 1957 il Saarland divenne nuovamente parte della Germania.\nSociet\u00e0.\nReligione.\nChiesa cattolica 65,1 %, Chiesa evangelica in Germania 19,6 %.\nLingue e dialetti.\nIl trattato della Saar stabil\u00ec che il francese - e non l'inglese, come negli altri \"Land\" tedeschi - sarebbe dovuto rimanere come prima lingua straniera insegnata nelle scuole del Saarland; tale consuetudine continua ad essere largamente osservata sebbene non sia pi\u00f9 obbligatoria ed attualmente una grossa parte della popolazione dello Stato \u00e8 in grado di parlare francese sia per via della prossimit\u00e0 geografica alla Francia sia per l'insegnamento scolastico. Saarbr\u00fccken \u00e8 anche sede del \"Deutsch-Franz\u00f6sisches Gymnasium\" (scuola superiore tedesco-francese). Nel gennaio 2014 il governo dello Stato federale del Saarland ha annunciato la propria intenzione di rendere la regione completamente bilingue, tedesca e francese, entro il 2043.\nEconomia.\nLe principali fonti di reddito del Saarland sono la costruzione di automobili, la siderurgia, la fabbricazione di ceramica e la produzione di programmi per computer. In passato il Land aveva un importante settore minerario.\nAmministrazione.\nIl Saarland \u00e8 diviso in sei circondari (\"Landkreis\"):\nSport.\nCalcio.\nNel 1946 fu costituita la Federcalcio e ripartirono i campionati, dopo il blocco durante l'occupazione prima americana e poi francese. Nel 1950 la Federazione della Saar entr\u00f2 a far parte della FIFA, in tempi quindi precedenti alla rinata federazione della Germania dell'Ovest, e diede vita alla Nazionale di calcio della Saar. La panchina fu affidata a Helmut Sch\u00f6n, futuro commissario tecnico della Germania Occidentale, che la guid\u00f2 dal 1950 al 1956 disputando 19 partite (di cui 9 contro nazionali \"A\"), comprese le gare di qualificazione al . Nel 1956 la Federazione della Saar conflu\u00ec nella neo-Federazione della Germania dell'Ovest. Curiosit\u00e0 storica: la Nazionale ha affrontato due volte la Germania Ovest ed in entrambe le gare venne sconfitta (0-3 e 1-3). Durante la sua esistenza furono impiegati, complessivamente, 42 giocatori."}
{"id": "18616", "revid": "228587", "url": "https://it.wikipedia.org/wiki?curid=18616", "title": "Portishead", "text": ""}
{"id": "18619", "revid": "110157", "url": "https://it.wikipedia.org/wiki?curid=18619", "title": "Accademia ligustica di belle arti", "text": "L'Accademia ligustica di belle arti di Genova, fondata nel 1751, riunisce le funzioni di scuola di formazione artistica e di museo. L'aggettivo \"ligustica\" deriva dal nome della regione Liguria, dall'originario nome dei Liguri nell'Antichit\u00e0 (Lygies).\nSituata nella centrale piazza De Ferrari e circondata da un ombroso porticato che si prolunga fino al vicino teatro Carlo Felice, ha avuto fra i suoi docenti personaggi di fama internazionale tra i quali i pittori Cesare Viazzi, Giannetto Fieschi e Mario Chianese, l'artista \"performativo\" Cesare Viel, il fotografo Fredrick Clarke e il pittore informale neo-espressionista Roberto Merani.\nTra i pi\u00f9 noti diplomati dell'Accademia ligustica vi sono l'italo-britannica Vanessa Beecroft (nata a Genova nel 1969 ma residente a New York, conosciuta per le sue \"performance\") e l'attore genovese Gilberto Govi.\nIl palazzo dell'accademia.\nIl palazzo che attualmente ospita l'Accademia, sita al numero civico 5 di piazza De Ferrari, fu costruito sul sito del demolito convento di San Domenico, su progetto di Carlo Barabino. L'iter progettuale, partito nel 1826 per poi concludersi nel 1831, di pari passo alla demolizione di chiesa e convento di San Domenico, pass\u00f2 attraverso varie proposte.\nFu dapprima costruito il porticato sui lati Nord ed Ovest, destinato ad una caserma; quindi avrebbe dovuto far parte di un edificio porticato che circondava tutta la piazza; infine con la costruzione del Teatro Carlo Felice sul sito della chiesa, divenne sede inoltre della Biblioteca civica Berio - dal 1831 al 1997 - e dell'Accademia Ligustica. Il palazzo sub\u00ec diversi danni alla struttura nel corso dei bombardamenti aerei nel 1942.\nInizialmente la facciata a Levante, su via Vernazza, non era porticata, ma addossata alla collina, e ospitava la sala di Santo Varni. Con l'apertura di via XX Settembre e con essa di via Vernazza (1900 ca.), venne prolungato il portico anche su questo lato demolendo il salone di Varni.\nIl museo.\nAll'interno dell'Accademia si trova un museo (solo le opere pi\u00f9 importanti sono visibili al pubblico, le altre sono consultabili da studiosi) con interessanti opere di autori attivi tra il Duecento e il Quattrocento: Francesco d'Oberto, Nicol\u00f2 da Voltri, Donato de' Bardi, Nicol\u00f2 Corso, Manfredino Bosilio, Antonio Semino, Perin del Vaga e Luca Cambiaso (\"Cristo davanti a Caifa\").\nTra gli autori del Sei e Settecento sono invece rappresentati: Bernardo Strozzi, Giovanni Battista Paggi, Luciano Borzone, Giovanni Andrea Ansaldo, Domenico Fiasella, Gioacchino Assereto, Giovanni Andrea De Ferrari, Giovanni Benedetto Castiglione, Sinibaldo Scorza, Orazio De Ferrari, Valerio Castello e Domenico Piola.\nL'Ottocento \u00e8 invece rappresentato da: Giberto Borromeo Arese, Tammar Luxoro, Ernesto Rayper, Alfredo d'Andrade, Serafin Avendano, Luigi Bechi, Serafino De Tivoli, Giuseppe Abbati, Vincenzo Cabianca, Domenico Morelli, Cesare Viazzi, Nicol\u00f2 Barabino.\nIl XX secolo vede rappresentanti come: Plinio Nomellini, Rubaldo Merello, Giuseppe Cominetti, Giuseppe Sacheri, Andrea Figari, Antonio Discovolo, Oscar Saccorotti, Eso Peluzzi.\nCompletano la collezione due dipinti di Anton Raphael Mengs e opere di Plinio Nomellini, Aldo Bosco, Cecilia Ravera Oneto e Plinio Mesciulam\nOltre ai quadri fanno parte del patrimonio dell'Accademia anche sculture, calchi, disegni, stampe e ceramiche."}
{"id": "18620", "revid": "113289098", "url": "https://it.wikipedia.org/wiki?curid=18620", "title": "Del Connell", "text": "\u00c8 stato un importante sceneggiatore della Disney che ha scritto e supervisionato un gran numero di storie, oltre che a creare famosi personaggi come SuperPippo. \nBiografia.\nConnell incomincia a collaborare allo Studio Disney nel 1939, dove viene assegnato al \"Character Model Department\", dove venivano creati i personaggi che poi verranno utilizzati dagli animatori nei lungometraggi animati e in questa veste partecipa alla realizzazione lungometraggi come \"Fantasia\" (1940), \"Dumbo\" (1941) e \"Il drago riluttante\" (1941). Dopo quattro anni di servizio militare, nel 1945 ritorna a collaborare con la Disney come sceneggiatore collaborando a film come \"I tre caballeros\" del 1945 e \"Alice nel Paese delle Meraviglie\" del 1951. Nel 1950 passa a lavorare per la Western dove, per gli albi da questa editi, ha sceneggiato fumetti con personaggi della Disney come Topolino, Paperino e soprattutto Paperone e in particolare realizza storie per i vari speciali (\"Vacation Parade\", \"Christmas Parade\", ...). Di questo periodo sono le seguenti storie: \"Paperino e il Natale in grigio\" (1953), disegnata da Jack Bradbury, \"Paperino in Il grande scambio\" (1954), con i disegni di Tony Strobl, \"Paperino e l'ospitalit\u00e0 del Vecchio Sud\" (1952), con i disegni di Bob Moore, \"Paperino e il becco del tesoro\" (1955), su disegni di Dick Moores. Suoi sono anche gli adattamenti di lungometraggi come Alice nel Paese delle Meraviglie, su disegni di Riley Thomson e Bob Grant, Peter Pan e Lilli e il Vagabondo, disegnati da Al Hubbard, col quale realizza, nel 1956 il primo albo dedicato a Lillo, il figlio di Lilli e del Vagadondo. Come quasi tutti gli artisti in forza alla Western, anche Del si occupa anche di personaggi della Warner (Bugs Bunny, Porky Pig), della MGM (Tom &amp; Jerry, Barney Bear) e quelli creati da Walter Lantz (Picchiarello, Andy Panda).\nNel 1956, Connell diventa direttore editoriale, carica che terr\u00e0 fino al 1984: in queste vesti supervisioner\u00e0 migliaia di storie e illustrazioni che ogni anno l'editore pubblicher\u00e0 sugli albi a fumetti e sui libri illustrati. Tale impegno, per\u00f2, non gli impedisce di creare nuovi personaggi: prima, con l'altro curatore editoriale Chase Craig, crea Super Pippo, inizialmente disegnato da Paul Murry (1965), quindi il Prode Cavaliere, una sorta di supereroe del Medioevo che, con un cavallo volante e una lancia multiuso, sempre accompagnato dal fido scudiero Ciccio, affrontava pericoli e nemici per proteggere gli indifesi contadini. La serie, che anticipa cos\u00ec di alcuni anni l'idea che sta alla base dell'Ispettore Gadget, esordisce nel 1979 con i disegni di Pete Alvarado. A tutto ci\u00f2 affianca anche l'impegno come sceneggiatore delle strisce quotidiane e delle tavole settimanali di Topolino, disegnate da Floyd Gottfredson e Manuel Gonzales, lavoro che lo terr\u00e0 impegnato a partire dal 1968 fino al 1988, anno del suo ritiro in quel di Tehachapi, nel sud della California, dove ha vissuto fino alla sua scomparsa, avvenuta il 12 agosto 2011.\nRiconoscimenti.\nNel 2011 ha ricevuto un premio alla carriera per sceneggiatori, il Bill Finger Award."}
{"id": "18623", "revid": "1305887", "url": "https://it.wikipedia.org/wiki?curid=18623", "title": "8\u00bd", "text": "8\u00bd \u00e8 un film del 1963 diretto e co-sceneggiato da Federico Fellini. La pellicola ottenne, tra gli altri riconoscimenti, l'Oscar al miglior film straniero e ai migliori costumi nel 1964.\nLa pellicola vede come protagonista Marcello Mastroianni nel ruolo di Guido Anselmi, un regista confuso alle prese con la sua prossima opera.\n\u00c8 considerato uno dei capolavori di Fellini ed una delle migliori pellicole cinematografiche di tutti i tempi, fonte d'ispirazione per generazioni di registi. \u00c8 stato inserito nella lista dei 100 film italiani da salvare, ed \u00e8 stato inoltre classificato al 51\u00ba posto nella classifica dei 500 migliori film della storia dalla rivista \"Empire\".\nTrama.\nGuido Anselmi, un affermato regista di quarantatr\u00e9 anni, sta elaborando il suo prossimo film. Egli si trova a trascorrere un periodo di riposo in una stazione di cure termali (il set reale fu ambientato nel Lazio, e principalmente a Roma). Guido cerca in quella localit\u00e0 di coniugare i propri problemi fisici (stanchezza cardiaca) con quelli della produzione del film, ancora allo stato di preparazione.\nLa quiete che vorrebbe \u00e8 continuamente minata dalla presenza delle maestranze del film (produttore, tecnici, attori) che soggiornano nel suo stesso albergo e che vedono in lui l'unico appoggio sicuro. Ma il suo spirito creativo si \u00e8 inaridito e non riesce a dare una direzione chiara al suo progetto cinematografico. Oltretutto, ai suoi problemi professionali si aggiungono grattacapi sentimentali.\nL'amante lo raggiunge alle terme e poco dopo arriva anche sua moglie. Sollecitato dal produttore, interrogato dai suoi assistenti e dagli attori che vogliono capire quale storia stia per raccontare, quali intenzioni vorrebbe esprimere, cerca di imbastire alla meglio una trama: un bilancio fatto di rapporti con personaggi reali e di fantasticherie, ricordi, sogni, che si inseriscono all'improvviso negli avvenimenti concreti delle sue giornate e delle sue notti. Dei suoi sogni fanno parte i ricordi del padre e della madre, morti, con i quali egli discorre teneramente, come con persone vicine.\nContinui dubbi e incertezze si palesano attraverso una crisi esistenziale senza via d'uscita, in cui non riesce a dare un senso al suo rapporto con gli altri e al suo passato. E tutto questo non fa che rendere consapevole quello smarrimento che egli si porta dentro da anni e che le cure della esistenza quotidiana e del lavoro avevano in parte mascherato. In un onirico, fatato affresco di immagini si alternano un centinaio di personaggi di contorno, tra cui spiccano: un intellettuale, che gli \u00e8 stato messo alle calcagna dal produttore, la moglie, l'amante e la protagonista femminile del film in produzione.\nI giorni trascorrono mentre i fatti reali, i ricordi e le fantasie del regista si accavallano sempre pi\u00f9 fino a diventare indistinguibili. Il produttore fa visionare a Guido i provini gi\u00e0 girati, e presso la scenografia di un'enorme piattaforma di lancio per un'astronave indice una conferenza stampa in cui finalmente il regista dovr\u00e0 raccontare a tutti quelle che sono le sue intenzioni riguardo al film, ma in realt\u00e0 il regista \u00e8 sempre pi\u00f9 confuso, non ha idea di cosa vuole raccontare, n\u00e9 di come farlo.\nLa sua confusione professionale rispecchia la sua confusione esistenziale: \u00e8 la fine della sua carriera e della sua stessa vita: egli decide di abbandonare la regia del film durante la conferenza stampa. Ma proprio quando tutto sembra essere finito, quando i giornalisti si sono allontanati e le maestranze iniziano a smontare il set di un film che non si far\u00e0 pi\u00f9, Guido ha la percezione che tutto quello che gli accade intorno, tutte le persone che ha conosciuto e che con lui hanno percorso la strada della vita, nel bene e nel male, sono parte di lui.\nTutti insieme in un girotondo circense roteano intorno a lui, che li dirige, ma che da loro riceve, un dare-avere indistinguibile. Nel carosello finale con tutti i personaggi del film, il regista, che ha ora riconquistato l'innocenza e la gioia di vivere, si rivede bambino.\nLa genesi.\nDopo aver girato \"Le tentazioni del dottor Antonio\", episodio del film corale \"Boccaccio '70\", per la testa di Fellini comincia a girare l'idea di un nuovo film, ma non un'idea precisa, piuttosto un accumulo di idee vaghe che tentano di mescolarsi tra di loro. Quando parla del progetto all'amico Ennio Flaiano questi sembra pi\u00f9 scettico che convinto; come si pu\u00f2 filmare il pensiero di un uomo, la sua immaginazione, i suoi sogni?\nLa scrittura della sceneggiatura non procede, non c'\u00e8 un progetto preciso e Fellini non ha neanche un titolo da dargli: si accontenta per ora del provvisorio \"8\u00bd\", poich\u00e9 questa pellicola viene dopo sei film interamente da lui diretti (\"Lo sceicco bianco\", \"I vitelloni\", \"La strada\", \"Il bidone\", \"Le notti di Cabiria\" e \"La dolce vita\") pi\u00f9 tre \"mezzi\" film, in quanto codiretti con altri registi (cio\u00e8 \"Luci del variet\u00e0\", girato assieme ad Alberto Lattuada, l'episodio \"Agenzia Matrimoniale\" ne \"L'amore in citt\u00e0\" e l'episodio \"Le tentazioni del dottor Antonio\" in \"Boccaccio '70\").\nMa quando tutto \u00e8 pronto sorge un problema di cui Fellini non ha parlato a nessuno: il film non c'\u00e8 pi\u00f9, l'idea che aveva in testa \u00e8 sparita. Quando \u00e8 ormai deciso a comunicare la disfatta al produttore Angelo Rizzoli, Fellini viene interrotto da un capo macchina di Cinecitt\u00e0 che lo chiama per festeggiare il compleanno di un macchinista.\nTra i festeggiamenti gli arrivano gli auguri per il nuovo film, che ormai non c'\u00e8 pi\u00f9, ma una volta seduto su una panchina arriva il lampo di genio: il film parler\u00e0 proprio di questo, di un regista che voleva fare un film ma non si ricorda pi\u00f9 quale, cosicch\u00e9 il protagonista, Guido Anselmi, interpretato da Marcello Mastroianni, diventa la proiezione di Fellini stesso per un nuovo capolavoro del regista, con cui arriver\u00e0 al terzo premio Oscar della sua carriera, forse il pi\u00f9 importante di tutti.\nMastroianni non fu comunque la prima scelta: all'inizio infatti Fellini pens\u00f2 a Laurence Olivier o Charlie Chaplin. Anche per avere Sandra Milo, Fellini dovette lottare, perch\u00e9 il marito di lei si opponeva al suo ritorno al cinema, dopo la delusione del film \"Vanina Vanini\" di Roberto Rossellini. Rimasero invece fin dall'inizio Anouk Aim\u00e9e, gi\u00e0 presente ne \"La dolce vita\", e Claudia Cardinale, che per la prima volta non venne doppiata e che stava lavorando contemporaneamente anche a \"Il Gattopardo\".\nAll'uscita del film in diverse copie distribuite in Italia alcune scene erano virate (in seppia in certe copie, in azzurro in altre): si trattava, come spiegava una didascalia all'inizio del film, delle scene che rappresentavano ci\u00f2 che era sognato o immaginato dal protagonista. Il viraggio fu deciso dalla casa distributrice per facilitare agli spettatori la distinzione fra scene reali e non, specie nell'ottica della distribuzione in mercati stranieri.\nAltre sequenze invece Fellini le volle sovraesposte (cio\u00e8 eccessivamente luminose, effetto ottenuto in fase di stampa dei positivi), come la sequenza alla fonte, quando Marcello \u00e8 in fila con altre persone, con il suo bicchiere in mano. Questo aspetto volutamente abbacinato della scena \u00e8 andato perduto purtroppo con il recente restauro del film. I restauratori hanno rifatto la sequenza con un perfetto bianco e nero estremamente contrastato, tradendo cos\u00ec le originali intenzioni di Fellini.\nProduzione.\nLe riprese del film si sono svolte tra il maggio e l'ottobre 1962 negli studi di Cinecitt\u00e0, a Roma.\nCome dir\u00e0 lo stesso Fellini in una intervista:\nAccoglienza.\nIl film venne accolto positivamente dalla critica in modo pressoch\u00e9 unanime, sull'aggregatore di recensioni Rotten Tomatoes il film ha ottenuto un punteggio medio del 98% sul 100%, su Metacritic ha invece ottenuto un voto di 91 su 100, su Imdb il pubblico lo ha votato con 8.0 su 10.\nElogiato in particolare da Morando Morandini (in \"Storia del cinema\" di Adelio Ferrero), Giovanni Grazzini (il Corriere della Sera) e Fran\u00e7ois Truffaut che cos\u00ec ne parla: \"Fellini mostra che un regista \u00e8 prima di tutto un tizio che dalla mattina alla sera viene seccato da un mare di gente che gli pone domande alle quali non sa, non vuole o non pu\u00f2 rispondere. La sua testa \u00e8 piena di piccole idee divergenti, di impressioni, di sensazioni, di desideri nascenti e si pretende da lui che dia certezze, nomi precisi, cifre esatte, indicazioni di luogo e di tempo. Lo si pu\u00f2 ammirare ovunque: lo scetticismo di sua cognata (\u00abHallo, come sta il nostro venditore di fumo\u00bb), gli rivolta lo stomaco. Il solo mezzo per vendicarsi \u00e8 di integrare di forza la cognata nelle sue fantasticherie erotiche, per esempio quella dell'harem in cui raggiunger\u00e0, tra le altre, una bella sconosciuta che noi spettatori abbiamo intravista al telefono nella hall dell'albergo ma che avremmo giurato che Mastroianni-Guido non avesse notata! Tutti i tormenti che possono distruggere le energie di un regista prima delle riprese sono qui accuratamente enumerati in questa cronaca che sta alla preparazione di un film come Rififi sta alla elaborazione di un colpo.\"\nIncasso accertato nelle sale a tutto il 30 giugno 1965: \u00a3 729.172.439. Guadagn\u00f2 inoltre 50 690 $ al Box-office degli Stati Uniti.\nIl regista Martin Scorsese lo ha inserito nella lista dei suoi dodici film preferiti di tutti i tempi, in seconda posizione.\nIl film \u00e8 stato inoltre selezionato tra i 100 film italiani da salvare.\nNel 2008 la rivista Empire lo inser\u00ec al 51\u00ba posto nella lista dei 500 migliori film della storia."}
{"id": "18625", "revid": "5695", "url": "https://it.wikipedia.org/wiki?curid=18625", "title": "Destino ultimo dell'universo", "text": "Il destino ultimo dell'universo, ovvero la questione se l'universo sia destinato a finire, e in caso affermativo come e quando si concluder\u00e0 la sua evoluzione, \u00e8 un tema fortemente dibattuto nella storia dell'umanit\u00e0 a livello mitologico, religioso e filosofico (vedi escatologia). Nel contesto della scienza moderna, esistono diverse teorie in merito.\nTeorie scientifiche sul destino dell'universo.\nFino a poco tempo fa, anche la visione scientifica dell'Universo era quella di un'esistenza eterna e senza cambiamenti. Dopo la scoperta di un universo in espansione (legge di Hubble) ad opera di Edwin Hubble all'inizio del XX secolo, la nozione di un inizio e, di conseguenza, di una fine fu all'improvviso soggetta all'investigazione scientifica.\nLe teorie sull'universo possono essere divise in quattro categorie maggioritarie: \nIl primo gruppo non \u00e8 discusso in questo articolo, perch\u00e9 nega l'idea stessa di una fine dell'Universo e spesso anche l'idea di un Big Bang come previsto dal modello standard della cosmologia. In queste teorie, qualche tipo di attivit\u00e0 significativa pu\u00f2 durare per sempre.\nTutte le teorie standard devono conciliarsi inoltre con la relativit\u00e0 generale, che fornisce uno sfondo teorico comune per le speculazioni cosmologiche. La maggior parte di queste teorie sono soluzioni delle equazioni della relativit\u00e0 generale, cambiando parametri come la densit\u00e0 media, la costante cosmologica, e cos\u00ec via. Le teorie scientifiche che non si riconoscono nella relativit\u00e0 e nella meccanica quantistica, oppure che negano il Big Bang e il modello standard della cosmologia (come la teoria dello stato stazionario o la cosmologia newtoniana) sono costituenti la cosiddetta cosmologia non standard, trattata nell'apposita voce.\nLe teorie su nascita, sviluppo e destino dell'universo che accettano il modello standard si possono dividere anche in due gruppi maggioritari a seconda della tipologia di evoluzione prevista per il nostro universo in accordo con la relativit\u00e0:\nRuolo della forma dell'universo.\nNel modello del Big Bang, il destino ultimo dell'universo dipende dalla sua forma, e dall'ammontare dell'energia oscura in esso presente.\nUniverso chiuso.\nDato il parametro di densit\u00e0 (\u03a9), se \u03a9&gt;1, la geometria dello spazio \u00e8 chiusa come la superficie di una sfera. La somma degli angoli di un triangolo \u00e8 maggiore di 180 gradi e non esistono rette parallele; tutte le rette si incontrano ad un certo punto. La geometria di questo universo \u00e8, su larga scala, ellittica.\nIn un universo chiuso, quando manca l'effetto repulsivo dell'energia oscura, la gravit\u00e0 fermerebbe l'espansione dell'universo, che inizierebbe quindi a collassare in un'unica singolarit\u00e0 (\"Big Crunch\") analoga al Big Bang. Ad ogni modo, se l'universo contiene una grande quantit\u00e0 di energia oscura (come suggerito da recenti scoperte), l'espansione pu\u00f2 continuare indefinitamente anche se \u03a9&gt;1.\nUniverso aperto.\nSe \u03a9&lt;1, la geometria dello spazio \u00e8 aperta, curva negativamente come la superficie di una sella. Gli angoli di un triangolo sommati danno un valore minore di 180 gradi, e le rette che non si incontrano non sono mai equidistanti; hanno un punto di distanza minima e continuano a separarsi. La geometria dell'universo \u00e8 iperbolica.\nAnche senza energia oscura, un universo curvo negativamente si espande indefinitamente, rallentando di poco il suo moto a causa della forza di gravit\u00e0. Con l'energia oscura l'espansione non solo \u00e8 continua, ma \u00e8 pure in accelerazione. Le possibilit\u00e0 circa il destino ultimo di un universo aperto sono o il Big Freeze (e quindi una morte termica), o il Big Rip, in cui l'accelerazione provocata dall'energia oscura diventa cos\u00ec forte che supera gli effetti delle forze gravitazionale, elettromagnetica e nucleare debole.\nUniverso piatto.\nSe la densit\u00e0 media dell'universo \u00e8 esattamente uguale alla densit\u00e0 critica, ovvero \u03a9=1, allora la geometria dell'universo \u00e8 piatta: come nella geometria euclidea la somma degli angoli di un triangolo \u00e8 di 180 gradi, e le parallele sono sempre equidistanti e non si incontrano mai.\nSenza energia oscura, un universo piatto si espande per sempre a un ritmo decrescente, raggiungendo asintoticamente lo zero. In presenza di energia oscura invece, l'espansione rallenta inizialmente, ma aumenta in seguito. Il destino ultimo di un universo piatto \u00e8 simile a quello di un universo aperto: la morte termica, cio\u00e8 un \"Big Freeze\", o il Big Rip. La maggior parte dei dati astrofisici sono interpretati come parte di un universo piatto. Per\u00f2, secondo la teoria dell'inflazione eterna, sostenuta da dati osservativi, l'espansione continua comunque in maniera caotica (inflazione caotica) e in ogni direzione ma a densit\u00e0 diversa, fino a formare bolle di infiniti universi: alcuni sono destinati a finire in un Big Rip, altri no, e l'intero universo sarebbe eternamente esistente.\nTeorie sulla fine dell'universo.\nIl destino dell'universo \u00e8 determinato dalla densit\u00e0 dell'universo, come visto sopra. La maggior parte delle prove raccolte finora, basate su misurazioni della velocit\u00e0 d'espansione e della densit\u00e0 di massa, sostengono che l'universo non collasser\u00e0, poich\u00e9 spinto dall'energia oscura, una forza disgregante che per ora \u00e8 pi\u00f9 potente della materia oscura e della gravit\u00e0, che sono invece forze attrattive.\nI principali modelli evolutivi dell'universo pi\u00f9 diffusi tra i cosmologi sono l'inflazione (specialmente la variante dell'inflazione eterna) e l'universo oscillante o modello ciclico.\nTeorie dell'universo con esistenza apparentemente finita.\nBig Freeze e morte termica.\nIl Big Freeze (o Big Chill) \u00e8 uno scenario in cui la continua espansione provocherebbe un universo troppo freddo per sostenere la vita. Potrebbe avvenire nel caso di una geometria piatta o iperbolica, poich\u00e9 tali sistemi sono condizione necessaria per la continua espansione dell'universo. La teoria \u00e8 sostenuta, almeno per quanto riguarda l'universo osservabile, dalla maggioranza dei fisici e dei cosmologi.\nL'universo raggiungerebbe uno stato di massima entropia in cui tutto risulterebbe essere omogeneo e non vi sarebbero gradienti. L'espansione accelerata a causa dell'energia oscura supera la gravit\u00e0 della materia oscura e della materia normale.\nPer esempio, questa \u00e8 una possibile cronologia, basata sulle teorie fisiche contemporanee, di un universo aperto che va incontro ad una morte termica:\nAlla fine la materia e l'energia si dissolveranno anch'esse, i buchi neri assorbiranno il restante, evaporando poi tramite la radiazione di Hawking; solo i fotoni continueranno ad esistere, senza gravit\u00e0. Alcuni scienziati, che accettano il modello, sostengono che il tempo si fermer\u00e0 e si annulleranno le dimensioni e le distanze. Questa teoria \u00e8 basata sulla costante di Hubble, ed \u00e8 sostenuta da molti fisici, tra cui Alexei Filippenko (uno degli scopritori dell'energia oscura); era considerata verosimile anche da Margherita Hack. Con il multiverso \u00e8 la teoria oggi pi\u00f9 diffusa fra i fisici teorici. Stephen Hawking ha sostenuto che non si pu\u00f2 affermare che l'universo ha avuto un vero inizio o che avr\u00e0 una vera fine. \nFuturo dell'universo espanso.\nQuello che succede oltre 101500 anni \u00e8 speculativo. Se lo stato di vuoto corrente \u00e8 un falso vuoto, il vuoto pu\u00f2 decadere in uno stato di energia pi\u00f9 bassa (disastro della metastabilit\u00e0 del vuoto).\nPresumibilmente, gli stati estremi di bassa energia implicano che gli eventi quantici localizzati diventino fenomeni macroscopici maggiori piuttosto che trascurabili eventi microscopici, perch\u00e9 le perturbazioni pi\u00f9 piccole fanno la differenza pi\u00f9 grande in questa era (come accade negli stati anomali della materia, ad esempio il condensato di Bose-Einstein), quindi non si pu\u00f2 dire cosa pu\u00f2 accadere nello spazio o nel tempo. Si percepisce che le leggi della \"macro-fisica\" verranno meno e prevarranno le leggi della \"fisica quantistica\".\nL'universo potrebbe evitare la morte termica attraverso il tunneling quantistico casuale, le transizioni quantistiche e le fluttuazioni quantistiche, data la probabilit\u00e0 non nulla di produrre un nuovo Big Bang in circa 10101056 anni, ossia ben prima dell'assorbimento di tutta la materia nei buchi neri dopo formula_2, e la loro evaporazione. \nIn un tempo infinito potrebbe esserci una diminuzione spontanea dell'entropia, come predicibile dal teorema di ricorrenza di Poincar\u00e9, che predica come in certi momenti possa essere contraddetto il secondo principio della termodinamica.\nLe possibilit\u00e0 di cui sopra sono basate su un semplice tipo di energia oscura simile ad una costante cosmologica o una forma di energia del vuoto, ma la fisica dell'energia oscura \u00e8 ancora un'area di ricerca molto attiva e la forma attuale potrebbe essere molto pi\u00f9 complessa, come nella cosiddetta teoria della quintessenza. Ad esempio, durante l'inflazione, l'energia oscura ha agito sull'universo in modo molto diverso rispetto a oggi, quindi \u00e8 possibile che possa innescare un altro periodo inflazionistico in futuro. Fino a quando l'energia oscura non sar\u00e0 meglio compresa, i suoi possibili effetti sono difficilissimi da prevedere o parametrizzare.\nCi sono quattro principali scenari del nostro universo dopo una morte termica:\nBig Rip.\nNel 2003, la rivista inglese \"New Scientist\" pubblic\u00f2 un articolo di Robert R. Caldwell, Marc Kamionkowski e Nevin N. Weinberg in cui essi, in base ad alcune osservazioni, facevano l'ipotesi che la fine dell'universo possa avvenire come un \"Big Rip\" (Grande Strappo), che distruggerebbe la struttura fisica dell'universo.\nIn un universo aperto, la relativit\u00e0 generale prevede che questo avr\u00e0 un'esistenza futura indefinita, ma che raggiunger\u00e0 una condizione in cui la vita, come la intendiamo noi, non potr\u00e0 esistere. In questo modello la costante cosmologica causa un'accelerazione del ritmo di espansione dell'universo.\nPortata all'estremo, un'espansione costantemente accelerata significa che ogni oggetto fisico dell'Universo sar\u00e0 alla fine fatto a pezzi e quindi ridotto a particelle elementari non legate tra loro. Lo stato finale sar\u00e0 un gas di fotoni, leptoni e protoni (o solo i primi due se il protone decade) che diventer\u00e0 sempre meno denso. Le implicazioni finali possono essere le stesse del Big Freeze: un universo freddo e inerte per sempre o qualcosa di nuovo. Pur essendo una versione accelerata dal Big Freeze, anche lo spazio vuoto qui verr\u00e0 distrutto e lo spaziotempo svanir\u00e0; allo stato attuale molti fisici per\u00f2 credono che non si verificher\u00e0, poich\u00e9 l'energia oscura non supera di cos\u00ec tanto la gravit\u00e0 da causare un Big Rip, ma il rapporto \u00e8 inferiore, quindi al massimo potrebbe causare il Big Freeze.\nModello di Baum-Frampton.\nLauris Baum e Paul H. Frampton hanno proposto un ulteriore modello di universo ciclico, strettamente collegato al Big Rip; il modello di Baum-Frampton implica che un piccolissimo istante prima del Big Rip implicante la completa distruzione del tessuto cosmico dello spaziotempo, dell'ordine di 10^(-27) secondi, lo spazio si dividerebbe in un gran numero di volumi indipendenti. Questi volumi di spazio sono correlati a \u201cuniversi osservabili\u201d, che vengono contratti ad una dimensione estremamente piccola, dell'ordine della lunghezza di Planck. Ognuno di tali volumi di spazio non conterrebbe materia o energia per la presenza del Big Rip, quindi - come nel modello di Penrose - l'entropia in ogni singolo volume si ridurrebbe praticamente a zero, rimanendo sostanzialmente inalterata durante questa contrazione. Successivamente il modello seguirebbe lo scenario del \u201cBig Bang\u201d, con entropia nuovamente crescente a causa dell'inflazione cosmica nella creazione dell'universo. Questo accadrebbe in ogni \u201cvolume\u201d di spazio derivato dall'universo originale, traducendosi in un numero straordinariamente grande, ma finito, di nuovi universi.\nBig Crunch.\nLa teoria del Big Crunch \u00e8 una visione simmetrica della vita dell'Universo. Cos\u00ec come il Big Bang ha iniziato un'espansione cosmologica, questa teoria suppone che la densit\u00e0 media dell'Universo sia sufficiente a fermare l'espansione e ad iniziare una contrazione cosmica. Il fisico Andrej Linde \u00e8 possibilista su questa teoria.\nNon si sa bene quale sarebbe il risultato: una semplice estrapolazione vedrebbe tutta la materia e lo spazio-tempo dell'Universo collassare in un punto matematico, una singolarit\u00e0 gravitazionale adimensionale, ma a queste scale occorrerebbe considerare gli effetti della meccanica quantistica, ignorati dalla relativit\u00e0 generale. Alcuni usano quest'opportunit\u00e0 per postulare un universo oscillante, che inizia di nuovo ad espandersi (vedi anche: Gravit\u00e0 quantistica).\nQuesto scenario non elimina la teoria che il Big Bang fosse preceduto da un Big Crunch di un universo precedente. Se ci\u00f2 avviene ripetutamente si ha un universo oscillante. L'universo potrebbe quindi consistere di un'infinita sequenza di universi finiti, ognuno dei quali finito con un Big Crunch coincidente con il Big Bang del successivo. Sarebbe a questo punto inutile distinguere un Big Bang da un Big Crunch, e si parlerebbe di singolarit\u00e0 ricorrenti.\nMultiverso.\nDal punto di vista scientifico il concetto di multiverso \u00e8 stato proposto in modo rigoroso per la prima volta da Hugh Everett III nel 1957 nell'interpretazione a molti mondi della meccanica quantistica.\nL'ipotesi \u00e8 fonte di disaccordo nella comunit\u00e0 dei fisici. Alcuni fisici dissentono, e affermano che la teoria deve essere oggetto di appropriati studi scientifici. Tra i sostenitori di almeno uno dei modelli del multiverso ci sono Stephen Hawking, Steven Weinberg, Brian Greene, Max Tegmark, Andrej Linde e Alex Vilenkin. Tra coloro che non accettano l'ipotesi o la criticano ci sono David Gross, Paul Steinhardt (che un tempo la condivideva), e Paul Davies, i quali affermano che la questione \u00e8 pi\u00f9 filosofica che scientifica, o addirittura che la teoria del multiverso \u00e8 dannosa per la fisica teorica, o che si tratti di pseudoscienza.\nMondo-brana.\nLo scenario del multiverso (o dell'universo parallelo) vuole che, mentre il nostro universo abbia una fine, questo sia uno di tanti universi. La fisica del multiverso potrebbe permettere a questo di esistere indefinitamente. In particolare, altri universi potrebbero essere soggetti a leggi fisiche diverse da quelle del nostro universo; questo \u00e8 collegato alla teoria delle stringhe e delle brane, sostenuta da Michio Kaku, Gabriele Veneziano, Neil Turok e molti altri. Con il Big Freeze e l'inflazione, \u00e8 oggi la teoria pi\u00f9 diffusa negli ambienti dei fisici teorici. In quanto simile agli infiniti universi di Smolin, i critici del multiverso affermano che non ci sono evidenze o che sarebbe un'applicazione fuori sede, e forzata, delle teorie biologiche di Charles Darwin, basata solo su calcoli teorici ed equazioni, mentre l'inflazione caotica \u00e8 verificabile sperimentalmente. Kaku afferma che la teoria delle stringhe non va contro il Big Bang e l'inflazione cosmica, ma vuole spiegare cosa le ha causate, cio\u00e8 una sorta di ecpirosi denominata Big Splat. Turok ha proposto che l'ecpirosi sia ciclica.\nSelezione cosmologica.\nSecondo alcuni, come Stephen Hawking (\"Buchi neri e universi neonati\"), i buchi neri assorbiranno tutto quello che rimane, e, forse, potranno dare origine, con tutta la materia assorbita, ad un corrispondente buco bianco e, quindi, a nuovi universi. Hawking afferma anche che possono essere nati moltissimi universi contemporanei, dei quali solo alcuni adatti alla vita, a causa della legge di probabilit\u00e0 (teoria M, legata al multiverso e alla teoria delle stringhe: cfr. paragrafi successivi), che tuttavia non sono nati da tanti Big Bang (nel senso di esplosioni). Secondo una sua teoria, sviluppata con James Hartle, l'universo non ha veri confini, ma il suo destino dipende, come detto, dal fatto che sia aperto o chiuso. Il Big Bang \u00e8 sostituito da uno stato paragonabile ai confini di una sfera, che supera il problema della singolarit\u00e0. Questo modello \u00e8 basato sulla cosmologia quantistica e la gravit\u00e0 quantistica, ma utilizza una geometria complessa quadridimensionale, con una particolare unit\u00e0 detta istantone. La teoria affronta la nascita dell'universo, ma la fine seguir\u00e0 le altre teorie: un'inflazione infinita e nuovi universi, un \"rimbalzo\" o lo strappo del tessuto dello spaziotempo. Per Neil Turok, lo sbocco ideale di questa teoria non \u00e8 l'inflazione ma il mondo-brana.\nLa teoria \"evoluzionistica\", \u00e8 sostenuta da Lee Smolin, pur con le sue specificit\u00e0. I lampi gamma dei buchi neri vengono paragonati a segnali dell'universo originario o \"genitore\". Questa teoria \u00e8 affine a quella del buco nero primordiale ma \u00e8 chiamata selezione naturale cosmologica.\nFalso vuoto.\nL'inflazione eterna \u00e8 un modello di inflazione cosmologica dell'universo, previsto da alcune estensioni della teoria del Big Bang. Nelle teorie dell'inflazione eterna, la fase di espansione accelerata dell'universo continua per sempre almeno in alcune regioni dell'universo. Dato che queste regioni si espandono a tassi esponenziali, l'intero volume dell'universo cresce indefinitamente e sempre pi\u00f9 rapidamente, fino al Big Rip (modello base) o alla riproduzione di un nuovo universo (modello di Andrej Linde).\nL'inflazione eterna \u00e8 prevista da molti modelli differenti di inflazione cosmica. Il modello originale di Alan Guth di inflazione includeva un fase di \"falso vuoto\" con energia del vuoto positiva. Parti dell'universo in quella fase si espandono inflativamente e solo occasionalmente decadono ad uno stato di energia minore, non inflazionario, chiamato anche stato fondamentale.\nIl fisico Andrej Linde ha proposto una variante detta inflazione caotica o teoria delle bolle, in cui i picchi nell'evoluzione di un campo scalare, che determina l'energia del vuoto, corrispondono a regioni in cui l'inflazione domina.\nQueste teorie sono basate sulla relativit\u00e0 generale e sulla meccanica quantistica, in particolare sugli studi di gravit\u00e0 quantistica e sulla teoria quantistica dei campi.\nNella teoria delle bolle, sostenuta da Andrej Linde riprendendo alcune teorie del passato (come quelle di Alan Guth, basate anche sui lavori e gli studi di Stephen Hawking), ogni bolla inflazionaria di questa \"schiuma quantica\" \u00e8 invece un universo (come il nostro), collegato ad altri universi tramite i \"wormhole\" teorizzati da Einstein; alcuni di questi universi sono abitabili, altri no, e ognuno ha la sua storia ed evoluzione specifica, passata e futura. Linde chiama questo modello, scherzosamente, \"universo a formaggio svizzero\" o a \"coppa di champagne\". L'inflazione teorizzata da Linde \u00e8 chiamata inflazione caotica o inflazione eterna. Oltre l'universo osservabile, lo spaziotempo pu\u00f2 essere ancora in uno stato di inflazione, con altri universi \u201cbolla\u201d che si formano ogni volta che in qualche punto l'inflazione si ferma.\nSe il nostro universo fosse l'unico esistente, si avrebbe quindi bisogno di una spiegazione scientifica del perch\u00e9 sembra cos\u00ec ben calibrato per consentire un certo ordine e la vita biologica (anche perch\u00e9 altrimenti non esisterebbe). Se invece non \u00e8 che uno dei tanti esistenti, ognuno di essi pu\u00f2 avere parametri differenti e differenti costanti, e solo a un universo (o a pochi) \u00e8 capitato di avere valori tali che hanno permesso la vita. \nAlcuni risultati di osservazione e sperimentazione confermerebbero a grandi linee questa teoria, verificando la teoria inflazionistica, tramite le onde gravitazionali, che conduce, secondo Linde e Alan Guth, alla variante di un multiverso a bolle. Il nostro universo (o la parte da noi visibile e osservabile, che non \u00e8 che una piccolissima zona dell'esistente, il cosiddetto universo osservabile) pu\u00f2 quindi spegnersi nel Big Freeze o \"distruggersi\" in un Big Rip o Big Freeze, ma questo non accadr\u00e0 in altre zone del multiverso (o dell'universo stesso).\nLe regioni formate dall'inflazione caotica si espandono a tassi esponenziali, l'intero volume dell'universo cresce indefinitamente e sempre pi\u00f9 rapidamente. Quindi l'universo sarebbe infinito ed eterno e autoriproducente; finiti e osservabili sono solo alcune parti di esso.\nQuesto concetto \u00e8 strettamente collegato alla teoria delle bolle e alla meccanica quantistica. L'inflazione eterna \u00e8 prevista da molti modelli differenti di inflazione cosmica. Il modello originale di Alan Guth di inflazione includeva un fase di \"falso vuoto\" con energia del vuoto positiva. Se il vuoto non \u00e8 lo stato a minore energia (un falso vuoto quindi), potrebbe collassare nello stato a minore energia. Ci\u00f2 prende il nome di disastro della metastabilit\u00e0 del vuoto. Questo fatto cambierebbe completamente il nostro universo; le costanti fisiche potrebbero avere valori diversi, che altererebbero le basi della materia. Parti dell'universo in quella fase si espandono inflativamente e solo occasionalmente decadono occasionalmente ad uno stato di energia minore, non inflazionario, chiamato anche stato fondamentale. Nell'inflazione caotica i picchi nell'evoluzione di un campo scalare sono le regioni in cui vi \u00e8 l'inflazione.\nIl falso vuoto dovrebbe decadere esponenzialmente, tuttavia le bolle di falso vuoto potrebbero anche espandersi esponenzialmente in modo tale che una regione dominata dal falso vuoto non sparisce mai. In queste regioni di falso vuoto occasionalmente potrebbero crearsi nuove bolle, e quindi nuovi universi, come semplice risultato del decadimento del falso vuoto. Il periodo inflativo dell'universo continua quindi a perdurare per sempre in diverse regioni dello spazio tempo. L'universo che noi effettivamente osserviamo sarebbe quindi solo una delle possibili bolle che si sono sviluppate, molti altri universi anche simili al nostro sarebbero quindi possibili. Talvolta le bolle possono toccarsi e influire sullo spaziotempo con nuova produzione di energia. Con il Big Freeze e le stringhe, queste teorie sono le pi\u00f9 diffuse negli ambienti dei fisici teorici.\nAlle scale pi\u00f9 piccole (quantistiche, come la lunghezza di Planck), lo spazio ribollirebbe a causa di fluttuazioni di energia e transizioni di fase: questo pu\u00f2 causare la scomparsa di un universo precedente, o cambiarne le leggi come avvenuto col campo di Higgs, o generare un nuovo Big Bang (qua entra in gioco anche la questione se il tempo sia o no una grandezza infinita; se sia possibile misurarlo sempre, ecc.); ci si trova in un falso vuoto, in quanto in fisica quantistica, a differenza che nella teoria della relativit\u00e0 generale, non esiste il vuoto o il nulla, nemmeno in caso di Big Rip o morte termica dell'universo. Il fenomeno del ribollire \u00e8 forse dovuto al principio di indeterminazione di Heisenberg, e uno dei suoi effetti \u00e8 la schiuma quantica. Lo spaziotempo infatti sarebbe \"schiumoso\" e impossibile da lacerare e distruggere anche per l'energia oscura. Da questa \"schiuma quantistica\", presente nella teoria dell'inflazione cosmologica, ha origine l'universo secondo la teoria delle bolle e quella del falso vuoto.\nModelli ciclici.\nCosmologia ciclica conforme.\nIl modello della \"Cosmologia ciclica conforme\" (CCC) \u00e8 stato proposto dal 2001 in poi da Roger Penrose. Secondo Penrose, un tempo sostenitore della teoria del \"nulla prima del Big Bang\" (che sostitu\u00ec quella sostenuta dal suo maestro, Dennis Sciama, la teoria dello stato stazionario di Fred Hoyle e altri), afferma nel libro \"Dal Big Bang all'eternit\u00e0\" che l'infinitamente piccolo allora - forse - equivarr\u00e0 all'infinitamente grande, e l'universo apparentemente freddo e morto potrebbe cos\u00ec dare origine, per effetto dell'annullamento delle leggi fisiche precedenti, ad un nuovo Big Bang (la bassa entropia sarebbe la stessa della nascita del primo universo), anche se diverso da quello della teoria del Big Bounce. L'attuale universo sarebbe uno degli infiniti \"eoni\" (ognuno della durata di 10100, ovvero 1 seguito da 100 zeri, un numero chiamato Googol) che costituiscono l'eterno universo; non vengono esclusi n\u00e9 l'inflazione n\u00e9 il multiverso. Penrose afferma che la prova sarebbe contenuta nella radiazione di fondo, e nelle onde concentriche scoperte in essa, che sarebbero i residui materiali degli universi precedenti.\nBig Bounce.\nIl Big Bounce (\"grande rimbalzo\"), riproposizione della vecchia teoria sostenuta da Einstein dell'universo oscillante, prevede che la gravit\u00e0 faccia contrarre in un Big Crunch e poi esplodere l'universo all'infinito, e che l'espansione, l'accelerazione o l'inflazione non possano essere infinite. Propone nuovi tipi di gravitazione, come la gravit\u00e0 quantistica a loop (teoria che fu sviluppata da Lee Smolin e Carlo Rovelli ed \u00e8 parte della cosmologia quantistica), il fatto che l'energia oscura si possa esaurire o una teoria ecpirotica (chiamata cos\u00ec dal termine \"ecpirosi\", la conflagrazione ciclica della filosofia eraclitea e stoica) diversa da quella di Neil Turok e Paul Steinhardt. Sostenitori di questa teoria del rimbalzo sono Martin Bojowald, Param Singh, Leonardo Fern\u00e1ndez e Ruth Lazkoz, che mettono in discussione (specialmente Singh, che ha elaborato una nuova matematica della gravit\u00e0 che punta a mettere d'accordo la quantistica, la gravitazione e la relativit\u00e0 generale) la teoria della singolarit\u00e0 iniziale.\nSingh si pone ancora pi\u00f9 avanti, affermando che il Big Bang - come comunemente inteso - non \u00e8 mai avvenuto, ponendosi quindi nel gruppo variegato di sostenitori delle cosmologie non standard; inoltre sostiene che la gravit\u00e0 quantistica a loop risolva il problema della singolarit\u00e0 e dell'energia oscura in maniera coerente.\nIl modello ciclico oscillante, almeno nella sua formulazione pi\u00f9 classica, sarebbe smentito da alcune osservazioni del 2014, secondo Neil Turok direttore del Perimeter Institute (dove lavora anche Param Singh), opinione non pienamente condivisa da altri studiosi.\nPrime evidenze sperimentali di universo infinito.\nPossibile verifica dell'inflazione.\nCome detto, il 17 marzo 2014 gli astrofisici John Kovac e Chao-Lin Kuo, dell'Universit\u00e0 di Harvard (Boston), hanno presentato alcune prove che l'universo, dopo il Big Bang, ha sub\u00ecto una inflazione. Sono le evidenze che trasformano l'ipotesi dell'universo inflazionario in una teoria verificata sperimentalmente, il che, secondo Andrej Linde, Alan Guth e altri (non coinvolti direttamente con lo studio, ma che hanno formulato la fisica teorica inflazionaria), \u00e8 la prova che i calcoli teorici della teoria dell'inflazione eterna e caotica (non un'esplosione o un'inflazione ordinata, ma una dilatazione iniziale superiore a quella della velocit\u00e0 della luce), la base per la teoria delle bolle che generano eternamente universi (in quanto espansi con velocit\u00e0 differenti), sono veritieri. L'energia oscura sarebbe una delle forze di questo fenomeno.\nLa perfezione cosmica di alcune leggi (fine-tuned Universe), atte a favorire la nascita della vita, spingerebbe quindi a scegliere, secondo la maggioranza dei fisici, o la teoria probabilistica degli universi infiniti (simile all'evoluzionismo), o la teoria dell'universo progettato apposta (quindi una sorta di creazionismo o disegno intelligente): la seconda non \u00e8 per\u00f2 scienza ma fede, mentre la prima \u00e8 scientifica e ha una buona possibilit\u00e0 di essere veritiera, come \u00e8 stato osservato da Stephen Hawking.\nQuindi, secondo queste ultime osservazioni, l'universo (o il multiverso, o ci\u00f2 che esiste) ha forse avuto un qualche inizio - ma potrebbe anche non averlo - e probabilmente esso e la materia/energia non avranno mai una fine, come indicano anche le leggi di conservazione della massa di Antoine Lavoisier. L'inflazione caotica di Linde e Guth viene anche ad assomigliare alla teoria dello stato stazionario di Fred Hoyle, una teoria oggi considerata non standard. Guth, Linde e altri hanno osservato che se l'inflazione \u00e8 veritiera, allora \u00e8 reale - con alta probabilit\u00e0 - anche il multiverso, in quanto modelli teorici inflazionari senza multiverso sono fattibili ma molto difficili da costruire e l'inflazione caotica \u00e8 uno dei pochi che regge il confronto con i dati.\nSebbene una teoria dell'inflazione sia abbastanza accreditata tra la comunit\u00e0 scientifica e abbia ricevuto delle prime evidenze sperimentali, nel 19 settembre 2014 il team di scienziati responsabili del satellite Planck ha pubblicato un lungo articolo in cui era ridimensionato il valore di queste prove, attribuendo la maggior parte del segnale ricevuto dagli astrofisici di Boston alla polvere galattica presente in tutto l'universo. Questo non significa che la teoria dell'inflazione non sia pi\u00f9 considerata valida ma che una prova scientifica per la suddetta teoria deve ancora essere scoperta, e a tal proposito i due team hanno deciso di unirsi per trovare un segnale valido.\nLa vita in un Universo mortale.\nAlcuni fisici famosi hanno speculato che una civilt\u00e0 avanzata potrebbe usare un ammontare finito di energia per sopravvivere un tempo effettivamente infinito. La strategia \u00e8 quella di avere brevi periodi di attivit\u00e0, alternati da periodi di ibernazione sempre pi\u00f9 lunghi (vedi la voce sulla civilt\u00e0 eterna di Dyson).\nAnche il contrario \u00e8 vero, per una civilt\u00e0 che si trovasse nel mezzo del Big Crunch. Qui, un ammontare infinito di tempo soggettivo pu\u00f2 essere estratto dal tempo finito rimanente, usando l'enorme energia del Big Crunch per \"accelerare\" la vita pi\u00f9 di quanto il limite si stia avvicinando (vedi la teoria del punto Omega di Frank J. Tipler).\nAnche se possibile in teoria (Singolarit\u00e0 tecnologica), non \u00e8 ben chiaro se possa esistere una possibilit\u00e0 pratica di utilizzare tali meccanismi, per quanto avanzata possa essere una civilt\u00e0."}
{"id": "18628", "revid": "363629", "url": "https://it.wikipedia.org/wiki?curid=18628", "title": "LISA (sonda spaziale)", "text": "LISA (acronimo per Laser Interferometer Space Antenna) \u00e8 una sonda spaziale coinvolta nel progetto eLISA, una missione spaziale attualmente in fase di progetto presso l'Agenzia Spaziale Europea (ESA), come parte del progetto Cosmic Vision. \nLa data di lancio \u00e8 prevista per il 2034 con una vita operativa di cinque anni. ESA progetter\u00e0 le sonde mentre NASA fornir\u00e0 il lanciatore per metterle in orbita. Dal 2015 al 2017, la missione LISA Pathfinder ha contribuito a testare le tecnologie che verranno poi utilizzate nei 3 satelliti LISA.\nScopo.\nLo scopo del progetto \u00e8 rilevare le onde gravitazionali generate da sistemi di stelle binarie all'interno della nostra galassia, la Via Lattea, da buchi neri supermassicci in altre galassie e dalla fusione tra buchi neri supermassicci. Il progetto ha l'intenzione di fornire nuovi dettagli sulla fusione fra buchi neri supermassicci, dare conferme sulla relativit\u00e0 generale di Einstein e fornire indicazioni sulla struttura dell'universo primordiale. Le onde considerate da LISA hanno una frequenza compresa tra 0,0001 e 1 Hz.\nTecnologia.\nLISA \u00e8 costituito da 3 satelliti artificiali posti ai vertici di un triangolo equilatero, separati tra loro da una distanza di 5 milioni di chilometri. Questa costellazione di satelliti si muover\u00e0 in un'orbita solare, alla distanza di 1 unit\u00e0 astronomica dal Sole. Tramite un interferometro laser la distanza reciproca verr\u00e0 accuratamente misurata, ed eventuali piccolissimi cambiamenti potranno essere attribuiti ad onde gravitazionali di passaggio. I laser usati per la misurazione avranno una potenza di 1 watt, e saranno osservati tramite piccoli telescopi di 30\u00a0cm di diametro.\nLISA sar\u00e0 sensibile a onde gravitazionali a bassa frequenza, fra e , poich\u00e9 non sar\u00e0 affetto dai disturbi ambientali di origine terrestre, come i microsismi, e potr\u00e0 esplorare frequenze molto pi\u00f9 basse di quelle a cui sono sensibili gli interferometri terrestri, come Virgo e LIGO, e quindi osserver\u00e0 sorgenti diverse da quelle osservate da Virgo e LIGO. La sensibilit\u00e0 di LISA \u00e8 stimata, nel caso migliore, a 10\u221211 m. Questo sar\u00e0 sufficiente per rilevare le emissioni di centinaia o migliaia di stelle binarie vicine, e quelle di buchi neri poste in galassie lontane."}
{"id": "18629", "revid": "7", "url": "https://it.wikipedia.org/wiki?curid=18629", "title": "Buchi neri", "text": ""}
{"id": "18630", "revid": "7", "url": "https://it.wikipedia.org/wiki?curid=18630", "title": "Wolfgang Ernst Pauli", "text": ""}
{"id": "18633", "revid": "399", "url": "https://it.wikipedia.org/wiki?curid=18633", "title": "Corte di giustizia dell'Unione europea", "text": "La Corte di giustizia dell'Unione europea (abbreviato: CGUE; in latino e ufficialmente: Curia; in francese: \"Cour de Justice de l'Union europ\u00e9enne\", CJUE) \u00e8 un'istituzione dell'Unione europea (UE) con sede in Lussemburgo, presso le torri omonime.\nLa CGUE ha il compito di garantire l'osservanza del diritto comunitario nell'interpretazione e nell'applicazione dei trattati fondativi dell'Unione europea.\nLa tutela giurisdizionale dell'Unione europea \u00e8 affidata alla Corte, organo unitario, suddiviso in una pluralit\u00e0 di formazioni:\nDal 2004 al 2016 era attivo anche il Tribunale della funzione pubblica .\nLa Curia e i suoi compiti non vanno confusi con organi esterni all'UE quali la Corte internazionale di giustizia dell'Aia (che dipende dall'ONU) e la Corte europea dei diritti dell'uomo di Strasburgo (parte del Consiglio d'Europa).\nStoria.\nIl 18 aprile 1951, al momento della firma del trattato di Parigi istitutivo della Comunit\u00e0 europea del carbone e dell'acciaio (CECA), i sei Stati membri fondatori (Belgio, Germania Ovest, Francia, Italia, Lussemburgo e Paesi Bassi) decisero di creare un organo giurisdizionale incaricato di garantire il rispetto del diritto comunitario, di farlo applicare uniformemente da tutti gli Stati membri e di risolvere le controversie provocate dalla sua applicazione: la Corte di giustizia della CECA.\nIl primo presidente della Corte di giustizia (dal 1952 al 1958) \u00e8 stato l'italiano Massimo Pilotti.\nIl 25 marzo 1957, i trattati di Roma istitutivi della Comunit\u00e0 economica europea (CEE) e la Comunit\u00e0 europea dell'energia atomica (EURATOM) crearono un nuovo organo giurisdizionale, la Corte di giustizia delle Comunit\u00e0 europee (CGCE), comune alle tre (CECA, CEE, EURATOM) Comunit\u00e0.\nIn seguito al Trattato di Lisbona, entrato in vigore il 1\u00ba dicembre 2009 la corte ha cambiato il nome in Corte di giustizia dell'Unione europea (CGUE).\nLa Corte di giustizia.\nCompetenze e poteri della Corte di giustizia.\nNell'ambito della sua missione, la Corte \u00e8 stata dotata di ampie competenze giurisdizionali, che esercita nell'ambito delle varie categorie di ricorsi. La Corte \u00e8, in particolare, competente a pronunciarsi sui ricorsi di annullamento o per carenza presentati da uno Stato membro o da un'istituzione, sui ricorsi per inadempimento diretti contro gli Stati membri, sui rinvii pregiudiziali e sulle impugnazioni delle decisioni del Tribunale. Questi suoi poteri sono applicati in diverse forme:\nIl funzionamento della Corte di giustizia.\nLa Corte segue grosso modo le procedure dei tribunali nazionali. In caso di ricorso diretto, il ricorso viene notificato alla parte avversa e vengono designati dalla Corte un giudice relatore e un avvocato generale, incaricati di seguire lo svolgimento della causa. Se le parti richiedono che si tenga un'udienza dibattimentale pubblica, il giudice relatore riassume, in una relazione d'udienza, i fatti e le argomentazioni delle parti e degli eventuali intervenienti. Tale relazione viene resa pubblica durante l'udienza. Durante l'udienza i giudici e l'avvocato generale possono rivolgere alle parti le domande che ritengono opportune. Dopo qualche settimana, e sempre in udienza pubblica, l'avvocato generale, se la causa presenta nuove questioni di diritto, presenta le proprie conclusioni alla Corte di giustizia, proponendo in totale indipendenza la soluzione che a suo parere dev'essere data al problema.\nSuccessivamente i giudici, e soltanto loro, deliberano sulla base di un progetto di sentenza steso dal giudice relatore. Ciascun giudice pu\u00f2 proporre modifiche. Una volta adottata, la sentenza viene pronunciata in udienza pubblica. In caso di rinvio pregiudiziale, presentabile solo da un giudice di un tribunale nazionale, la Corte fa pubblicare la questione sulla Gazzetta ufficiale dando tempo due mesi affinch\u00e9 le parti interessate, gli Stati membri e le istituzioni dell'Unione presentino i propri pareri sulla questione. Nel corso dell'udienza pubblica gli stessi soggetti possono esporre i propri pareri oralmente. Successivamente alla presentazione delle conclusioni dell'avvocato generale, i giudici si riuniscono per deliberare. La sentenza \u00e8 pronunciata in pubblica udienza e trasmessa dal cancelliere al giudice nazionale, agli Stati membri e alle istituzioni interessate.\nLa lingua di lavoro interna della CGUE \u00e8 il francese.\nComposizione e struttura della Corte di giustizia.\nLa Corte \u00e8 composta da un giudice per ogni Stato membro (27), assistiti da undici avvocati generali. I giudici e gli avvocati generali sono nominati di comune accordo dai governi degli Stati membri con mandato di sei anni, rinnovabile. Essi sono scelti tra i giuristi di notoria competenza od aventi i requisiti per ricoprire le pi\u00f9 alte funzioni giurisdizionali nei paesi d'appartenenza. I giudici della Corte designano tra loro il presidente con un mandato di tre anni, rinnovabile. Gli avvocati generali sono undici, e hanno il compito di presentare pubblicamente, in piena imparzialit\u00e0 e indipendenza, delle conclusioni sulle cause pi\u00f9 importanti. La Corte pu\u00f2 riunirsi in seduta plenaria, in grande sezione (quindici giudici) o in sezioni composte da cinque o tre giudici. Essa si riunisce in grande sezione quando lo richiede uno Stato membro o un'istituzione parte della causa, nonch\u00e9 per trattare cause particolarmente complesse o importanti. Le altre cause vengono trattate dalle sezioni di cinque o tre giudici. La Corte si riunisce in seduta plenaria in casi molto eccezionali tassativamente previsti dai trattati e quando la Corte ritiene che una causa rivesta un'eccezionale importanza. Il quorum della seduta plenaria \u00e8 di quindici giudici.\nElenco dei presidenti della Corte di giustizia europea.\nDal 1952 si sono succeduti 11 Presidenti della Corte, dal 2015 il Presidente \u00e8 Koen Lenaerts.\nIl Tribunale.\nIl Tribunale \u00e8 uno dei due organi giurisdizionali, insieme alla Corte di giustizia dell'Unione europea, che compongono il sistema giurisdizionale dell'Unione europea. \nLa sua introduzione \u00e8 stata decisa nel 1988 dal Consiglio delle Comunit\u00e0 europee, con Decisione 88/591/CECA/CEE/Euratom, su richiesta della Corte di giustizia. Esso \u00e8 entrato in funzione il 31 ottobre 1989.\nLa creazione del Tribunale implica l'istituzione di un sistema giurisdizionale fondato su un doppio grado di giurisdizione: tutte le cause decise in primo grado dal Tribunale possono essere oggetto di impugnazione dinanzi alla Corte di giustizia.\nIl Tribunale della funzione pubblica.\nQuello che era il terzo organo giurisdizionale, il Tribunale della funzione pubblica, \u00e8 stato soppresso nel 2016 con il regolamento n. 2016/1192.\nIl Trattato di Nizza ha attribuito al Consiglio la facolt\u00e0 di istituire \u201ccamere giurisdizionali\u201d, denominate Tribunali Specializzati dal Trattato di Lisbona, competenti a conoscere in primo grado talune categorie di ricorsi in materie specifiche. Ad oggi il Consiglio ha esercitato detti poteri una sola volta, istituendo con Decisione 2004/752/CE/Euratom del 2 novembre 2004 il Tribunale della funzione pubblica, cio\u00e8 un tribunale specializzato nel contenzioso del personale. \nIl Tribunale della funzione pubblica era composto da 7 giudici, nominati per un periodo di 6 anni, rinnovabile. Normalmente si riuniva in sezioni composte da 3 giudici, ma in alcuni casi erano previste riunioni della seduta plenaria, delle sezioni di 5 giudici e del giudice unico. \nLe decisioni assunte da questi tribunali potevano essere oggetto di impugnazione dinanzi al Tribunale per soli motivi di diritto; eccezionalmente, la sentenza del Tribunale in grado di appello poteva essere oggetto di riesame dinanzi alla Corte di giustizia, ove sussistevano gravi rischi per l\u2019unit\u00e0 e la coerenza del diritto dell\u2019Unione.\nEfficacia delle sentenze negli ordinamenti nazionali.\nPubblicazione delle sentenze.\nHanno valore legale le sentenze pubblicate una volta al mese nella \"Raccolta della giurisprudenza della Corte di Giustizia\", in tutte le lingue dell'Unione Europea, per prima in francese. Non hanno valore le copie messe a disposizione del pubblico durante le udienze o sul sito internet istituzionale della Corte. \u00c8 preminente in caso di dubbi interpretativi di traduzione il testo redatto nella lingua originale del processo.\nPreferenza del diritto dell'Unione.\nHanno applicazione immediata e necessaria negli ordinamenti nazionali le sentenze della Corte di Giustizia che interpretano regolamenti dell'Unione Europea, in quanto norme aventi immediata efficacia nel diritto degli Stati membri.\nManca un pronunciamento netto della Corte in merito alla diretta applicabilit\u00e0 delle sentenze che interpretano direttive comunitarie, in quanto norme che necessitano di un successivo recepimento in leggi degli Stati membri.\nSecondo la Corte, i giudizi nazionali devono garantire la piena applicabilit\u00e0 delle norme comunitarie \"disapplicando all'occorrenza, di propria iniziativa, qualsiasi disposizione della legislazione nazionale, anche posteriore, senza doverne chiedere o attendere la rimozione per via legislativa o mediante altro procedimento costituzionale\".\nLa preminenza del diritto dell'Unione su quello degli Stati membri riguarda anche la giurisprudenza della Corte di Giustizia.\nL'interpretazione della Corte \u00e8 di natura dichiarativa, non creativa, quindi si intende che interpreti le norme comunitarie come sono in origine al momento della loro approvazione. Pertanto, portata e senso delle interpretazioni sono applicabili retroattivamente anche per leggi degli Stati membri emanate in momenti compresi tra la data della norma comunitaria e la sentenza della Corte.\nLa preminenza del diritto comunitario non si applica al diritto amministrativo (potere di annullare le decisioni di una pubblica autorit\u00e0), che resta competenza dei singoli Stati membri.\nPrecedente giuridico.\nIl Trattato Costitutivo dell'Unione Europea non prevede il precedente vincolante. Tuttavia, la Corte per prassi mantiene in generale, nelle diverse materie del contendere, una giurisprudenza costante e un continuo riferimento alla proprie precedenti sentenze. Stessa prassi \u00e8 in atto nell'ordinamento italiano, per la Corte di Cassazione e la Corte Costituzionale.\nTuttavia, la Corte di Giustizia prevede un'apposita norma procedurale che conferisce valore giuridico alle precedenti sentenze, sebbene non obbligatoria: sentito l'avvocato generale, la Corte pu\u00f2 evitare il procedimento e concludere il caso \"in qualsiasi momento con ordinanza motivata facente riferimento alla precedente sentenza o alla giurisprudenza pertinente\". L'ordinanza \u00e8 stata in realt\u00e0 utilizzata in un numero molto limitato di casi (solo dieci nel 2004), tuttavia \u00e8 un incentivo per i giudici nazionali a non sottoporre alla Corte questioni gi\u00e0 risolte o ritenute sufficientemente chiare. In alcuni casi, la Corte ha ritenuto non applicabile la sua precedente giurisprudenza, cambiandone quindi la portata.\nSecondo la Corte il giudice nazionale non \u00e8 tenuto ad adire la Corte di Giustizia se \"la questione sollevata sia materialmente identica ad altra questione, sollevata in relazione ad analoga fattispecie, che sia gi\u00e0 stata decisa in via pregiudiziale\" o se esiste gi\u00e0 una giurisprudenza comunitaria costante resa su fattispecie analoghe (sentenza Cilfit del 1982).\nQuindi, se il precedente non \u00e8 autovincolante per la stessa Corte di Giustizia, lo \u00e8 invece in senso verticale, per gli organi giurisdizionali degli Stati membri.\nRapporti con l'ordinamento italiano.\nLa Corte Costituzionale italiana ha chiarito il rapporto fra ordinamento italiano e sentenze della Corte di Giustizia.\nSono inammissibili per difetto di rilevanza, a prescindere dalla loro fondatezza, le questioni di legittimit\u00e0 aventi a oggetto contrasti fra norme interne e norme comunitarie direttamente applicabili. \u00c8 riconosciuta la preminenza del diritto comunitario, essendo il giudice tenuto a disapplicare la norma interna.\nCon sentenza n. 168 del 1991, la Consulta rinuncia allo strumento del rinvio pregiudiziale alla Corte di Giustizia UE (ex art. 177 Trattato Unione), sostenendo che la Consulta non \u00e8 un organo giurisdizionale e che ha compiti e funzioni radicalmente diversi dalla magistratura (cita sentenza n. 13 del 1961), e che spetta invece al giudice comune, \"il quale invochi una norma comunitaria come presupposto o parametro della questione di legittimit\u00e0 costituzionale, provocarne l'interpretazione \"certa ed affidabile\" rivolgendosi alla Corte di giustizia delle Comunit\u00e0 europee\" (ribadita con le ordd. 26 luglio 1996, n. 319, 6 aprile 1998, n. 108 e n. 10).\nPrima di ricorrere alla Consulta, il giudice \u00e8 tenuto a esaminare la giurisprudenza della Corte di Giustizia Europea, e uniformarsi a questa senza ulteriori ricorsi.\nPrima della Consulta, deve adire la Corte di Giustizia solo in assenza di una precedente puntuale pronuncia che dia \"una interpretazione certa e affidabile\" sulla rilevanza effettiva e di non manifesta infondatezza della questione..\nLa Consulta ha affermato che le sentenze della Corte di Giustizia ricadono \"sotto il disposto del diritto comunitario che riceve immediata e necessaria applicazione nell'ambito territoriale dello Stato, con la conseguenza dell'inammissibilit\u00e0 della questione di costituzionalit\u00e0, eventualmente sollevata dal giudice comune\".\nCon l'eccezione dei giudizi in via d'azione, la Consulta rinuncia a priori a intervenire su materie di competenza comunitaria, ovvero sui contrasti con norme interne, e rimette la questione ai giudici comuni.\nPertanto, \u00e8 fortemente limitato il giudizio di legittimit\u00e0 costituzionale su norme comunitarie, che devono non essere direttamente applicabili (quindi non riguarda i Regolamenti, ma le sole direttive), risultare manifestamente fondato e rilevante alla luce delle sentenze della Corte di Giustizia.\nPer le questioni doppiamente pregiudiziali (norme sottoposte al vaglio della Corte di giustizia UE e della Consulta), ovvero che sono oggetto di ricorso alla Consulta mentre gi\u00e0 si trovano al vaglio della Corte UE, la Consulta ha chiarito che sono inammissibili in quanto il giudice deve adire e attendere prima l'intervento della Corte di Giustizia UE (ordd. n. 244 del 1994, n. 38 del 1995, n. 249 del 2001). Tale orientamento \u00e8 stato meglio motivato, sostenendo che con il ricorso alla Consulta il giudice comune ritiene di fatto la norma comunitaria gi\u00e0 applicabile nell'ordinamento, chiedendo nel contempo alla Corte UE di chiarirne l'interpretazione (sent. n. 168 del 1991).\nLa Consulta ha chiarito anche che per il giudice comune la giurisprudenza della Corte di Giustizia e le norme comunitarie in genere prevalgono anche su quella della Corte di Cassazione.\nIn caso di dubbi di compatibilit\u00e0 fra il diritto vivente della Cassazione e norme comunitarie dotate di efficacia diretta (fra le quali le sentenze della Corte di Giustizia), come una sentenza della Cassazione che conferma la validit\u00e0 di una norma interna, e una successiva sentenza della Corte di Giustizia UE che la disapplica, il giudice comune \u00e8 tenuto al rinvio pregiudiziale alla Corte di Giustizia stessa.\nQuindi, in caso di contrasto fra Corte di Giustizia UE e Cassazione, \u00e8 la prima ad avere il pronunciamento definitivo non ulteriormente opponibile."}
{"id": "18639", "revid": "110157", "url": "https://it.wikipedia.org/wiki?curid=18639", "title": "Corte dei conti europea", "text": "La Corte dei conti europea \u00e8 una delle sette istituzioni dell'Unione europea, preposta all'esame dei conti di tutte le entrate e le uscite dell'Unione e dei suoi vari organi al fine di accertarne la sana gestione finanziaria.\nStoria.\nIstituita con il Trattato di Bruxelles il 22 luglio 1975, \u00e8 entrata in funzione nell'ottobre del 1977 a Lussemburgo, dove attualmente ha sede. Solo col Trattato di Maastricht, nel 1992, tuttavia, \u00e8 assurta a rango di istituzione dell'Unione europea, introducendone l'obbligo di pubblicazione di una dichiarazione annuale sull'affidabilit\u00e0 e la regolarit\u00e0 dei conti dell'Unione. Col Trattato di Amsterdam, le competenze di controllo della Corte sono state ampliate ai temi della politica estera e di sicurezza comune, della giustizia e degli affari interni, conferendole il potere di appellarsi alla Corte di giustizia delle Comunit\u00e0 europee per salvaguardare le proprie prerogative nei confronti delle altre istituzioni dell'UE. Il Trattato di Nizza e la Costituzione europea hanno stabilito la composizione della Corte confermandone i poteri stabiliti dai precedenti trattati.\nCompiti, poteri e finalit\u00e0.\nLa Corte dei Conti esamina tutte le entrate e le spese dell'Unione e dei suoi organi, controllandone la legittimit\u00e0 e la regolarit\u00e0 e accertandone la corretta gestione finanziaria. Annualmente redige una dichiarazione di affidabilit\u00e0 sui conti (DAS), ma pu\u00f2 in ogni momento pubblicare relazioni speciali su problemi specifici. \u00c8 consultata sulle proposte di misure nell'ambito della lotta contro le frodi fiscali e le irregolarit\u00e0 finanziarie. Assiste il Parlamento europeo e il Consiglio nella funzione del controllo dell'esecuzione del bilancio dell'UE. Essa non ha poteri giurisdizionali, e i suoi pareri non sono vincolanti, ma questo nulla toglie all'importanza primaria del suo compito.\nFunzionamento.\nLa verifica dei conti (\"audit\" in gergo) si distingue in\nLe politiche e le norme di controllo dei conti si basano sulle norme stabilite dall'INTOSAI (Organizzazione internazionale delle istituzioni superiori di controllo) e dall'IFAC (Federazione internazionale dei contabili). Quando la Corte viene a conoscenza di un presunto caso di frode o corruzione nello svolgimento della propria attivit\u00e0 di audit o su segnalazione di terzi, trasmette immediatamente l'informazione all'Ufficio europeo per la lotta antifrode (OLAF), che ha la responsabilit\u00e0 di svolgere indagini dettagliate e di prendere le dovute misure. Nel DAS (documento annuale di affidabilit\u00e0), la Corte oltre a rendere nota la legittimit\u00e0 e regolarit\u00e0 dei conti dell'UE si pronuncia anche sui principi di economicit\u00e0, efficienza ed efficacia delle spese dell'Unione: per conseguire un obiettivo \u00e8 stata spesa la minima quantit\u00e0 di fondi? \u00e8 stato realizzato un ottimale impiego delle risorse? sono stati conseguiti gli obiettivi prefissatisi? Questo \u00e8 quello che si chiama \"controllo della sana gestione finanziaria\".\nLa procedura di audit si compone di tre fasi:\nComposizione.\nI membri della Corte dei conti, uno per ciascuno Stato membro dell'Unione, sono nominati dal Consiglio tra le personalit\u00e0 che fanno o hanno fatto parte nei rispettivi Stati delle istituzioni di controllo esterno dei conti pubblici e che possiedono una qualifica per tale funzione. Il loro mandato \u00e8 di 6 anni, rinnovabile. I membri si riuniscono in collegio, l'organo decisionale della Corte, e si esprimono a maggioranza in sedute a porte chiuse. I membri eleggono al loro interno un presidente, con mandato di 3 anni rinnovabile. \"Primus inter pares\", il presidente della Corte ne coordina i lavori e ne garantisce il regolare funzionamento, rappresentandola nelle relazioni esterne. Inoltre i membri della Corte nominano al loro interno un segretario generale responsabile\ndella gestione del personale e dell'amministrazione della Corte, compresa la formazione professionale, e del servizio della traduzione. La Corte si compone attualmente di 760 dipendenti. Essa \u00e8 organizzata in gruppi di audit, ognuno dei quali si occupa della revisione dei conti di un determinato settore del bilancio dell'UE. I gruppi attuali sono:\nI fondi destinati al funzionamento della Corte sono stati nel 2004 pari a 95 milioni di euro (0,1% delle spese dell'UE).\nPresidente attuale \u00e8, dal 2016, il tedesco Klaus-Heiner Lehne.\nSegretario generale attuale \u00e8, dal 2009, lo spagnolo Eduardo Ruiz Garc\u00eda."}
{"id": "18642", "revid": "2176804", "url": "https://it.wikipedia.org/wiki?curid=18642", "title": "Cesare Beccaria", "text": "La sua opera principale, il trattato \"Dei delitti e delle pene\", in cui viene condotta un'analisi politica e giuridica contro la pena di morte e la tortura sulla base del razionalismo e del pragmatismo di stampo utilitarista, \u00e8 tra i testi pi\u00f9 influenti della storia del diritto penale ed ispir\u00f2 tra gli altri il codice penale voluto dal granduca Pietro Leopoldo di Toscana.\nNonno materno di Alessandro Manzoni, nonch\u00e9 prozio dello storico Napoleone Bertoglio Pisani, Cesare Beccaria \u00e8 considerato inoltre come uno dei padri fondatori della teoria classica del diritto penale e della criminologia di scuola liberale.\nBiografia.\nOrigini familiari e matrimonio.\nCesare Beccaria nacque a Milano (allora appartenente all'impero asburgico), figlio di Giovanni Saverio di Francesco, discendente da una ramo dell'importante famiglia pavese dei Beccaria, e di Maria Visconti di Saliceto, il 15 marzo 1738. Fu educato a Parma dai gesuiti e si laure\u00f2 in Giurisprudenza il 13 settembre 1758 all'Universit\u00e0 degli Studi di Pavia. Il padre aveva sposato la Visconti in seconde nozze nel 1736, dopo essere rimasto vedovo nel 1730 di Cecilia Baldroni.\nNel 1760 Cesare spos\u00f2 Teresa Blasco contro la volont\u00e0 del padre, che lo costrinse a rinunciare ai diritti di primogenitura (mantenne per\u00f2 il titolo di marchese); da questo matrimonio ebbe quattro figli: Giulia (1762-1841), Maria (1766-1788), nata con gravi problemi neurologici e morta giovane, Giovanni Annibale nato e morto nel 1767 e Margherita anch'essa nata e morta nel 1772.\nIl padre lo cacci\u00f2 anche da casa dopo il matrimonio, cos\u00ec dovette essere ospitato da Pietro Verri, che lo mantenne anche economicamente per un periodo.\nTeresa mor\u00ec il 14 marzo 1774, a causa della sifilide o della tubercolosi. Beccaria, dopo appena 40 giorni di vedovanza, firm\u00f2 il contratto di matrimonio con Anna dei Conti Barnaba Barb\u00f2, che spos\u00f2 in seconde nozze il 4 giugno 1774, ad appena 82 giorni dalla morte della prima moglie. Da Anna Barb\u00f2 ebbe un altro figlio, Giulio.\nL'Accademia dei Pugni e i primi lavori.\nIl suo avvicinamento all'Illuminismo avvenne dopo la lettura delle \"Lettere persiane\" di Montesquieu e del \u201cContratto sociale\u201d di Rousseau, grazie ai quali si entusiasm\u00f2 per i problemi filosofici e sociali ed entr\u00f2 nel cenacolo di casa Verri, dove aveva sede anche la redazione del Caff\u00e8, il pi\u00f9 celebre giornale politico-letterario del tempo, per il quale scrisse sporadicamente.\nLa pubblicazione di \"Dei delitti e delle pene\".\nDopo la pubblicazione di alcuni articoli di economia, nel 1764 diede alle stampe \"Dei delitti e delle pene\", capolavoro ispirato dalle discussioni in casa Verri del problema dello stato deplorevole della giustizia penale. Inizialmente anonimo \u00e8 un breve scritto contro la tortura e la pena di morte che ebbe enorme fortuna in tutta Europa e nel mondo e in particolare in Francia.\nContro le posizioni di Beccaria usc\u00ec, nel 1765 il testo \"Note ed osservazioni sul libro intitolato Dei delitti e delle pene\" di Ferdinando Facchinei. Le polemiche che ne seguirono contribuirono alla decisione di mettere il trattato di Beccaria all'Indice dei libri proibiti nel 1766, a causa della distinzione tra peccato e reato.\nIl viaggio in Francia e gli ultimi anni.\nNel 1766 Beccaria viaggi\u00f2 poi controvoglia fino a Parigi, e solo dietro l'insistenza dei fratelli Verri e dei filosofi francesi desiderosi di conoscerlo. Fu accolto per breve tempo nel circolo del barone d'Holbach. La sua giustificata gelosia per la moglie lontana e il suo carattere ombroso e scostante, fecero s\u00ec che appena possibile tornasse a Milano, lasciando solo il suo accompagnatore Alessandro Verri a proseguire il viaggio verso l'Inghilterra. Il carattere riservato e riluttante di Beccaria, tanto nelle vicende private quanto nelle pubbliche, ebbe nei fratelli Verri, e soprattutto in Pietro, un fondamentale punto di appoggio e di stimolo soprattutto quando inizi\u00f2 ad interessarsi allo studio dell'economia. Come Rousseau, Beccaria era a tratti paranoico e aveva spesso sbalzi d'umore, la sua personalit\u00e0 era abbastanza indolente e il carattere debole, poco brillante e non portato alla vita sociale; ci\u00f2 non gli impediva per\u00f2 di esprimere molto bene i concetti che aveva in mente, soprattutto nei suoi scritti.\nTornato a Milano nel 1768 ottenne la cattedra di Scienze Camerali (economia politica), creata per lui nelle scuole palatine di Milano e cominci\u00f2 a progettare una grande opera sulla convivenza umana, mai completata.\nEntrato nell'amministrazione austriaca nel 1771, fu nominato membro del Supremo Consiglio dell'Economia, contribuendo alle riforme asburgiche sotto Maria Teresa e Giuseppe II. Fu criticato per questo dagli amici (tra cui Pietro Verri), che gli rimproveravano di essere diventato un burocrate. Gli studiosi, per\u00f2, considerano questi giudizi ingiusti dal momento che Cesare Beccaria si dedic\u00f2 ad importanti riforme, che richiedevano una notevole preparazione intellettuale, non solo amministrativa. Fra queste ci fu la riforma delle misure dello stato milanese, intrapresa prima di quella del sistema metrico decimale francese, e a cui Beccaria, insieme al fratello Annibale, dedic\u00f2 quasi vent'anni della sua vita. (La riforma, notevolmente complessa, coinvolse alla fine solo il braccio milanese. La successiva riforma dei pesi non fu mai realizzata).\nIl suo rapporto con la figlia Giulia, futura madre di Alessandro Manzoni, fu conflittuale per gran parte della sua vita; ella era stata messa in collegio (nonostante Beccaria avesse spesso deprecato i collegi religiosi) subito dopo la morte della madre e l\u00ec dimenticata per quasi sei anni: suo padre non volle pi\u00f9 sapere niente di lei per molto tempo e non la consider\u00f2 mai sua figlia, bens\u00ec il frutto di una relazione extraconiugale delle numerose che la moglie aveva avuto. Beccaria non si sentiva adeguato al ruolo di padre, inoltre neg\u00f2 l'eredit\u00e0 materna alla figlia, avendo contratto dei debiti: ci\u00f2 gli diede la fama di irriducibile avarizia. Giulia usc\u00ec dal collegio nel 1780, frequentando poi gli ambienti illuministi e libertini. Nel 1782 la diede in sposa al conte Pietro Manzoni, pi\u00f9 vecchio di vent'anni di lei: il nipote Alessandro nacque nel 1785, ma pare fosse in realt\u00e0 il figlio di Giovanni Verri, fratello minore di Pietro e Alessandro, e amante di Giulia. Prima della morte del padre, Giulia abbandon\u00f2 il marito, nel 1792, per andare a vivere a Parigi insieme al conte Carlo Imbonati, rompendo i rapporti definitivamente col padre, e temporaneamente anche con il figlio.\nBeccaria mor\u00ec a Milano il 28 novembre 1794, a causa di un ictus, all'et\u00e0 di 56 anni, e trov\u00f2 sepoltura nel Cimitero della Mojazza, fuori Porta Comasina, in una sepoltura popolare (dove fu sepolto anche Giuseppe Parini) anzich\u00e9 nella tomba di famiglia. Quando tutti i resti vennero traslati nel cimitero monumentale di Milano, un secolo dopo, si perse traccia della tomba del grande giurista. Pietro Verri, con una riflessione valida ancora oggi, deplor\u00f2 nei suoi scritti il fatto che i milanesi non avessero onorato abbastanza il nome di Cesare Beccaria, n\u00e9 da vivo n\u00e9 da morto, che tanta gloria aveva portato alla citt\u00e0. Ai funerali di Beccaria era presente anche il giovane nipote Alessandro Manzoni (che riprender\u00e0 molte delle riflessioni del nonno e di Verri nella \"Storia della colonna infame\" e nel suo capolavoro, \"I promessi sposi\"), nonch\u00e9 il figlio superstite ed erede, Giulio.\nIl pensiero.\nBeccaria fu influenzato dalla lettura di Locke, Helvetius, Rousseau e, come gran parte degli illuministi milanesi, dal sensismo di Condillac. Fu influenzato anche dagli enciclopedisti, in particolare da Voltaire e Diderot.\nPartendo dalla classica teoria contrattualistica del diritto, derivata in parte dalla formulazione datane da Rousseau, che sostanzialmente fonda la societ\u00e0 su un contratto sociale (nell'omonima opera) teso a salvaguardare i diritti degli individui e a garantire in questo modo l'ordine, Beccaria defin\u00ec in pratica il delitto in maniera laica come una violazione del contratto, e non come offesa alla legge divina, che appartiene alla coscienza della persona e non alla sfera pubblica. La societ\u00e0 nel suo complesso godeva pertanto di un diritto di autodifesa, da esercitare in misura proporzionata al delitto commesso (principio del proporzionalismo della pena) e secondo il principio contrattualistico per cui nessun uomo pu\u00f2 disporre della vita di un altro (Rousseau non considerava moralmente lecito nemmeno il suicidio, in quanto non l'uomo, ma la natura, nella visione del ginevrino, aveva potere sulla propria vita, e quindi tale diritto non poteva certamente andare allo Stato, che comunque avrebbe violato un diritto individuale).\nLa natura utilitaristica del pensiero di Beccaria.\nIl punto di vista illuministico del Beccaria si concentra in frasi come \u00abNon vi \u00e8 libert\u00e0 ogni qual volta le leggi permettono che in alcuni eventi l'uomo cessi di essere persona e diventi cosa\u00bb. Ribadisce come \u00e8 necessario neutralizzare l'\u00abinutile prodigalit\u00e0 di supplizi\u00bb ampiamente diffusi nella societ\u00e0 del suo tempo.\nLa tesi umanitaria, messa in risalto da Voltaire, \u00e8 parzialmente da lui accantonata, in quanto Beccaria vuole dimostrare pragmaticamente l'inutilit\u00e0 della tortura e della pena di morte, pi\u00f9 che la loro ingiustizia.\nEgli \u00e8 infatti consapevole che i legislatori sono mossi pi\u00f9 dall'utile pratico di una legge, che da principi assoluti, di ordine religioso o filosofico.\nBeccaria afferma infatti che \u00abse dimostrer\u00f2 non essere la morte n\u00e9 utile n\u00e9 necessaria, avr\u00f2 vinto la causa dell'umanit\u00e0\u00bb.\nBeccaria quindi si inserisce nel filone utilitaristico: considera l'utile come movente e metro di valutazione di ogni azione umana.\nL'ambito della sua dottrina \u00e8 quello general-preventivo, nel quale si suppone che l'uomo sia condizionabile in base alla promessa di un premio o di un castigo e, nel contempo, si ritiene che sussista fra ogni cittadino e le istituzioni una conflittualit\u00e0 pi\u00f9 o meno latente.\nSostiene la laicit\u00e0 dello Stato.\nAdotta come metodo d'indagine quello analitico-deduttivo (tipico della matematica) e per lui l'esperienza \u00e8 da intendersi in termini fenomenici (approccio sensista).\nLa natura umana si svolge in una dimensione edonistico-pulsionistica, ovvero sia i singoli, sia la moltitudine, agiscono seguendo i loro sensi.\nIn poche parole l'uomo \u00e8 caratterizzato dall'edonismo.\nGli individui possono essere paragonati a dei \u00abfluidi\u00bb messi in movimento dalla costante ricerca del piacere, intesa come fuga dal dolore.\nL'uomo per\u00f2 \u00e8 una macchina intelligente capace di razionalizzare le pulsioni, in modo da consentire la vita in societ\u00e0; infatti certamente ogni uomo pretende di essere autonomo e insindacabile nelle sue decisioni, ma si rende conto della convenienza della vita sociale.\nMa la conflittualit\u00e0 rimane e quindi bisogna impedire che il cittadino venga sedotto dall'idea di infrangere la legge al fine di perseguire il proprio utile a tutti i costi, pertanto il legislatore, da \u00ababile architetto\u00bb, deve predisporre sanzioni e premi in funzione preventiva; \u00e8 necessario tenere sotto controllo i \u00abfluidi\u00bb, inibendo le pulsioni antisociali.\nTuttavia Beccaria sostiene che la sanzione deve essere s\u00ec idonea e sicura, a garantire la difesa sociale, ma al contempo mitigata e rispettosa della persona umana.\nIl rifiuto della pena di morte.\nLa pena di morte, \u201c\"una guerra della nazione contro un cittadino\"\u201d, \u00e8 inaccettabile perch\u00e9 il bene della vita \u00e8 indisponibile, quindi sottratto alla volont\u00e0 del singolo e dello Stato.\nInoltre essa:\nEssa non svolge un'adeguata azione intimidatoria poich\u00e9 lo stesso criminale teme meno la morte di un ergastolo perpetuo o di una miserabile schiavit\u00f9: si tratta di una sofferenza definitiva contro una sofferenza ripetuta. Ai soggetti che assistono alla sua esecuzione, inoltre, essa pu\u00f2 apparire come uno spettacolo o suscitare compassione. Nel primo caso, essa indurisce gli animi, rendendoli pi\u00f9 inclini al delitto; nel secondo, non rafforza il senso di obbligatoriet\u00e0 della legge e il senso di fiducia nelle istituzioni.\nQuesta condizione \u00e8 assai pi\u00f9 potente dell'idea della morte e spaventa pi\u00f9 chi la vede che chi la soffre; \u00e8 quindi efficace ed intimidatoria, bench\u00e9 tenue. In realt\u00e0 cos\u00ec facendo viene sostituita alla morte del corpo la morte dell'anima, il condannato viene annichilito interiormente. Tuttavia non \u00e8 la punizione fine a s\u00e9 stessa l'obiettivo di Beccaria, ma egli utilizza questo argomento dell'afflittivit\u00e0 penale per convincere i governanti e i giudici, in quanto il suo fine resta eminentemente rieducativo e risarcitivo (il condannato non deve essere afflitto o torturato, ma deve riparare il danno in maniera economico-politica, come previsto da una concezione puramente utilitaristica e di giustizia anti-retributiva).\nBeccaria ammette che il ricorso alla pena capitale sia necessario solo quando l'eliminazione del singolo fosse il vero ed unico freno per distogliere gli altri dal commettere delitti, come nel caso di chi fomenta tumulti e tensioni sociali: ma questo caso non sarebbe applicabile se non verso un individuo molto potente e solo in caso di una guerra civile.\nTale motivazione fu usata, per chiedere la condanna di Luigi XVI, da Maximilien de Robespierre, il quale era inizialmente avverso alla pena capitale ma in seguito diede il via ad un uso spropositato della pena di morte e poi al Terrore; comportamenti del tutto inammissibili nel pensiero di Beccaria, che infatti prese le distanze, come molti illuministi moderati, dalla Rivoluzione francese dopo il 1793.\nL'avversione alla tortura.\nLa tortura, \u201c\"l'infame crociuolo della verit\u00e0\"\u201d, viene confutata da Beccaria con varie argomentazioni:\nBeccaria ammette razionalmente l'afflizione della tortura nel caso di testimone reticente, cio\u00e8 a chi durante il processo si ostini a non rispondere alle domande; in questo caso la tortura trova una sua giustificazione, ma egli preferisce comunque chiederne la totale abolizione, in quanto l'argomento utilitario viene in questo caso sopraffatto comunque da quello razionale (il fatto che \u00e8 ingiusto applicare una pena preventiva, sproporzionata e comunque violenta).\nIl carcere preventivo.\nBeccaria mostra dubbi e raccomanda cautela nella custodia cautelare in attesa di processo, attuata negli ordinamenti penali solitamente in casi di pericolo di fuga, reiterazione o inquinamento delle prove, e alla sua epoca assolutamente discrezionale e ingiusta. \nPu\u00f2 essere necessaria, ma essendo comunque una pena contro un presunto innocente, come la tortura (concezione garantista della giustizia), non deve essere attuata tramite arbitrio di un magistrato o di un ufficiale di polizia. La carcerazione dopo cattura e prima del processo \u00e8 ammessibile solo quando ci sia, oltre ogni dubbio la prova della pericolosit\u00e0 dell'imputato: \"\u00abpubblica fama, la fuga, la stragiudiciale confessione, quella d'un compagno del delitto, le minacce e la costante inimicizia con l'offeso, il corpo del delitto, e simili indizi, sono prove bastanti per catturare un cittadino. Ma queste prove devono stabilirsi dalla legge e non dai giudici, i decreti de' quali sono sempre opposti alla libert\u00e0 politica, quando non sieno proposizioni particolari di una massima generale esistente nel pubblico codice\u00bb\".\nLe prove dovranno essere quanto pi\u00f9 solide quanto la prigionia rischi di essere lunga o pesante: \"\u00abA misura che le pene saranno moderate, che sar\u00e0 tolto lo squallore e la fame dalle carceri, che la compassione e l'umanit\u00e0 penetreranno le porte ferrate e comanderanno agli inesorabili ed induriti ministri della giustizia, le leggi potranno contentarsi d'indizi sempre pi\u00f9 deboli per catturare\u00bb\".\nEgli raccomanda inoltre la piena riabilitazione per la carcerazione ingiusta: \"\u00abUn uomo accusato di un delitto, carcerato ed assoluto, non dovrebbe portar seco nota alcuna d'infamia. Quanti romani accusati di gravissimi delitti, trovati poi innocenti, furono dal popolo riveriti e di magistrature onorati! Ma per qual ragione \u00e8 cos\u00ec diverso ai tempi nostri l'esito di un innocente? perch\u00e9 sembra che nel presente sistema criminale, secondo l'opinione degli uomini, prevalga l'idea della forza e della prepotenza a quella della giustizia; si gettano confusi nella stessa caverna gli accusati e i convinti; perch\u00e9 la prigione \u00e8 piuttosto un supplizio, che una custodia del reo, e perch\u00e9 la forza interna tutrice delle leggi \u00e8 separata dalla esterna difenditrice del trono e della nazione, quando unite dovrebbono essere\u00bb\".\nIl carattere della sanzione.\nBeccaria indica come la sanzione deve possedere alcuni requisiti:\nSecondo Beccaria, per ottenere un'approssimativa proporzionalit\u00e0 pena-delitto, bisogna tener conto:\nNon dev'essere comunque una violenza gratuita, ma dev'essere dettata dalle leggi, oltre a possedere tutti i caratteri razionali citati, e sprovvista di personalismi e sentimenti irrazionali di vendetta.\nLa pena \u00e8 oltretutto una \"extrema ratio\", infatti si dovrebbe evitare di ricorrere ad essa quando si hanno efficaci strumenti di controllo sociale (non deve inoltre colpire le intenzioni in maniera analoga al fatto compiuto: ad esempio, l'attentato fallito non \u00e8 paragonabile a uno riuscito). Per questi motivi \u00e8 importante attuare degli espedienti di \u201cprevenzione indiretta\u201d, come ad esempio: un sistema ordinato della magistratura, la diffusione dell'istruzione nella societ\u00e0, il diritto premiale (premiare la virt\u00f9 del cittadino, anzich\u00e9 punire solo la colpa), una riforma economico-sociale che migliori le condizioni di vita delle classi sociali disagiate. Beccaria si dichiara inoltre sospettoso verso il sistema delatorio (cosiddetta \"collaborazione di giustizia\"), da usare solo per prevenire delitti importanti, in quanto incoraggia il tradimento e favorisce dei criminali rei confessi dando loro l'impunit\u00e0.\nPer quanto riguarda l'istituto premiale nella pena gi\u00e0 comminata, cio\u00e8 le amnistie e la grazia, essi possono essere usati ma con cautela: al condannato che si comporta in maniera esemplare durante l'esecuzione della pena o in casi specifici, ma solo in caso di pene pesanti, esse possono essere concesse; suggerisce per\u00f2 di limitare la discrezionalit\u00e0 del governante e del giudice, poich\u00e9 egli teme che lo strumento della clemenza venga usato per favoritismi, come nell'Antico Regime, eliminando anche pene lievi a persone che siano potenti o vicini politicamente o umanamente al sovrano: \u00abLa clemenza \u00e8 la virt\u00fa del legislatore e non dell'esecutor delle leggi\u00bb, scrive infatti.\nPertanto il fine della sanzione non \u00e8 quello di affliggere, ma quello di impedire al reo di compiere altri delitti e di intimidire gli altri dal compierne altri, fino a parlare di \"dolcezza della pena\", in contrasto alla pena violenta:\nIl diritto all'autodifesa: sul porto di armi.\nIl pensiero di Beccaria sul porto di armi, che egli riteneva un utile strumento di deterrenza del crimine, si riassume nelle seguenti citazioni:\nInfluenza.\nAnche Ugo Foscolo rilever\u00e0 nelle \"Ultime lettere di Jacopo Ortis\" che \"le pene crescono coi supplizi\".\nL'opera ed il pensiero di Beccaria, inoltre, influenzarono la codificazione del Granducato di Toscana, concretizzata nella Riforma della legislazione criminale toscana, promulgata da Pietro Leopoldo d'Asburgo nel 1787, meglio conosciuta come \"Codice leopoldino\" col quale la Toscana divenne il primo stato in Europa ad eliminare integralmente la pena di morte e la tortura dal proprio sistema penale.\nIl filosofo utilitarista Jeremy Bentham ne riprender\u00e0 alcune idee.\nLe idee del Beccaria stimolarono un dibattito (si pensi alle critiche che Kant gli mosse nella sua \"Metafisica dei costumi\") ancora vivo e attuale oggi.\nOpere.\nRaccolte di articoli.\nGli articoli di Beccaria per \"Il caff\u00e8\" sono in: Gianni Francioni, Sergio Romagnoli (a cura di) \"\u00abIl Caff\u00e8\u00bb dal 1764 al 1766\", Collana \u00abPantheon\u00bb, Bollati Boringhieri Editore, 2005 Due volumi,\nGenealogia.\nDati tratti da genealogia settecentesca della famiglia Beccaria con indicazione della discendenza di Cesare Beccaria."}
{"id": "18645", "revid": "1369234", "url": "https://it.wikipedia.org/wiki?curid=18645", "title": "Resistenza italiana", "text": "La Resistenza italiana (anche detta Resistenza partigiana, o semplicemente Resistenza, oppure Secondo Risorgimento) fu l'insieme di movimenti politici e militari che in Italia, dopo l'armistizio di Cassibile, si opposero al nazifascismo nell'ambito della guerra di liberazione italiana.\nNella Resistenza vanno individuate le origini stesse della Repubblica Italiana: l'Assemblea Costituente fu in massima parte composta da esponenti dei partiti che avevano dato vita al Comitato di Liberazione Nazionale e che, a guerra finita, scrissero la Costituzione fondandola sulla sintesi tra le rispettive tradizioni politiche e ispirandola ai princ\u00ecpi della democrazia e dell'antifascismo.\nIl movimento della Resistenza \u2013 inquadrabile storicamente nel pi\u00f9 ampio fenomeno europeo della resistenza all'occupazione nazifascista \u2013 fu caratterizzato in Italia dall'impegno unitario di molteplici e talora opposti orientamenti politici (comunisti, azionisti, monarchici, socialisti, democristiani, liberali, repubblicani, anarchici), in maggioranza riuniti nel Comitato di Liberazione Nazionale (CLN), i cui partiti componenti avrebbero pi\u00f9 tardi costituito insieme i primi governi del dopoguerra.\nIl periodo storico in cui il movimento fu attivo ha inizio dopo l'armistizio dell'8 settembre 1943 (il CLN fu fondato a Roma il 9 settembre), e termina nei primi giorni del maggio 1945, durando quindi venti mesi circa. La scelta di celebrare la fine di quel periodo con il 25 aprile 1945 fa riferimento alla data dell'appello diramato dal CLNAI per l'insurrezione armata della citt\u00e0 di Milano, sede del comando partigiano dell'Alta Italia. Alcuni storici hanno evidenziato pi\u00f9 aspetti contemporaneamente presenti all'interno del fenomeno della Resistenza: \"guerra patriottica\" e lotta di liberazione da un invasore straniero; insurrezione popolare spontanea; \"guerra civile\" tra antifascisti e fascisti, collaborazionisti con i tedeschi; \"guerra di classe\", con aspettative rivoluzionarie soprattutto da parte di alcuni gruppi partigiani socialisti e comunisti.\nDall'antifascismo alla Resistenza.\nL'antifascismo.\nLa Resistenza italiana affonda le sue radici nell'antifascismo, sviluppatosi progressivamente nel periodo che va dalla met\u00e0 degli anni venti, quando gi\u00e0 esistevano deboli forme di opposizione al regime fascista, fino all'inizio della seconda guerra mondiale. Inoltre, nella memoria dei combattenti partigiani, specialmente quelli di ispirazione comunista e socialista, rimaneva vivo il ricordo del cosiddetto \"biennio rosso\" e delle violente lotte contro le squadre fasciste nel periodo 1919-1922, considerate da alcuni esponenti dei partiti di sinistra (tra cui lo stesso Palmiro Togliatti) una vera \"guerra civile\" in difesa delle classi popolari contro le forze reazionarie.\nDopo l'omicidio del deputato socialista Giacomo Matteotti (1924) e la decisa assunzione di responsabilit\u00e0 da parte di Mussolini, nel Regno d'Italia prese avvio il processo di totalitarizzazione dello Stato, che dar\u00e0 luogo a un sempre maggiore controllo e a severe persecuzioni degli oppositori, a rischio di carcerazione e di confino.\nGli antifascisti si organizzarono quindi in clandestinit\u00e0 in Italia e all'estero, creando con grande difficolt\u00e0 una rudimentale rete di collegamenti, che per\u00f2 non produsse risultati pratici di rilievo, restando frammentati in piccoli gruppi non coordinati, incapaci di attaccare o di minacciare il regime, se si esclude qualche attentato realizzato in particolare dagli anarchici. La loro attivit\u00e0 si limitava al versante ideologico: era copiosa la produzione di scritti, in particolare tra le comunit\u00e0 degli esuli antifascisti, che per\u00f2 non raggiungevano le masse e non influivano sull'opinione pubblica. Alcuni storici hanno anche sottolineato come il movimento della Resistenza possa presentare legami con la Guerra di Spagna, in particolare con coloro i quali avevano militato nelle Brigate internazionali.\nSolo la guerra e soprattutto l'andamento disastroso su tutti i fronti delle operazioni belliche e il progressivo distacco delle masse popolari dal regime (evidenziato anche dai grandi scioperi del marzo 1943), condussero alla subitanea disgregazione dello Stato fascista dopo il 25 luglio, seguito, dopo i tormentati quarantacinque giorni del primo governo Badoglio, dall'armistizio di Cassibile dell'8 settembre 1943. La catastrofe dello Stato nazionale e la rapida e aggressiva occupazione di gran parte dell'Italia da parte dell'esercito del Reich offr\u00ec alle forze politiche antifasciste, uscite dalla clandestinit\u00e0, la possibilit\u00e0 di organizzare la lotta politico-militare contro l'occupante e il governo collaborazionista di Sal\u00f2, subito costituito dalle autorit\u00e0 naziste intorno a Mussolini, liberato dalla prigionia sul Gran Sasso dai paracadutisti tedeschi, e ai superstiti fascisti, decisi a riprendere la lotta a fianco della Germania e a vendicarsi dei \"traditori\" interni.\nL'armistizio di Cassibile e i primi episodi.\nSubito dopo l'annuncio dell'armistizio di Cassibile, nonostante il disfacimento complessivo delle forze armate italiane in tutti i teatri operativi in patria e all'estero, vi fu anche una breve resistenza militare in territori saldamente controllati dai tedeschi da parte di reparti del Regio Esercito, per ordine superiore, per scelta volontaria delle truppe (Divisione Acqui, distrutta nella tragica battaglia di Cefalonia) o per iniziativa di ufficiali a capo di formazioni dislocate nei Balcani e in Egeo (come Inigo Campioni e Luigi Mascherpa, protagonisti delle battaglie di Rodi e Lero). Inoltre si combatt\u00e9 l'unica vera e propria campagna condotta con successo dalle truppe italiane contro i tedeschi dopo l'8 settembre: la liberazione della Corsica.\nDa ricordare \u00e8 anche la difesa di Porta San Paolo da parte di formazioni dell'esercito affiancate dalla popolazione civile durante la mancata difesa di Roma. Della \"resistenza militare\" fece parte anche la rete di informatori organizzata nella capitale dal colonnello Giuseppe Cordero Lanza di Montezemolo (il Fronte Militare Clandestino della Resistenza, FCMR); strettamente legata alla Monarchia e conservatrice, la struttura oper\u00f2 anche in polemica con le altre formazioni resistenziali e ottenne qualche risultato, ma venne infine smantellata dai tedeschi e lo stesso Montezemolo fu catturato e ucciso alle Fosse Ardeatine. Nelle zone che erano teatro di combattimenti, come la Sardegna, la Puglia e la Calabria, venne invece attuata anche una opposizione armata da reparti organizzati che confluiranno poi nelle Forze Armate Cobelligeranti e parteciperanno alla Guerra di liberazione italiana, insieme con la Regia Marina e ai reparti della Regia Aeronautica, che erano riusciti a raggiungere zone controllate dagli Alleati.\nLa \"resistenza militare\", condotta da componenti delle Forze Armate, riconoscibili come personale in uniforme \"sottoposto alla giurisdizione militare\", va comunque distinta dalla Resistenza propriamente detta, artefice della guerra partigiana, durante la quale i partigiani, volontari legati in gran parte alle formazioni politiche antifasciste, si impegnarono nella guerriglia in montagna e in collina, nel sabotaggio, nella lotta armata nelle citt\u00e0. Anche diversi militari sfuggiti alla cattura da parte dei tedeschi si unirono al movimento partigiano costituendo formazioni autonome, le pi\u00f9 famose furono quelle dei partigiani badogliani - conosciuti anche come \"azzurri\" o \"badogliani\" come quelle capeggiate dagli ufficiali Enrico Martini (\"Comandante Lampus\" o \"Mauri\"), e Piero Balbo (\"Comandante Nord\"), il gruppo \"Cinque Giornate\" del colonnello Carlo Croce e l'Organizzazione Franchi, la struttura di sabotaggio e informazioni, strettamente legata ai servizi segreti britannici, costituita da Edgardo Sogno.\nInfine artefici di un altro tipo di \"resistenza\" all'occupante tedesco e al governo collaborazionista di Sal\u00f2 furono i soldati italiani catturati dopo l'8 settembre e il collasso delle unit\u00e0 dell'esercito; su circa 800.000 prigionieri, solo 186.000 decisero di aderire al nuovo governo fascista per venire impiegati in prevalenza come ausiliari non combattenti, mentre oltre 600.000 soldati rifiutarono e vennero internati in Germania dove, con la denominazione di IMI, furono ridotti alla condizione di lavoratori servili, sottoposti a un duro trattamento e subirono inoltre privazioni e violenze.\nNascita e sviluppo del movimento.\nCreazione dei Comitati di Liberazione Nazionale.\nPoche ore dopo la comunicazione radiofonica del maresciallo Badoglio e a battaglia gi\u00e0 in corso, il 9 settembre 1943, alle 16:30, a Roma, in via Carlo Poma, sei esponenti politici dei partiti antifascisti, usciti dalla clandestinit\u00e0 a seguito del crollo del regime, si riunirono e costituirono il Comitato di Liberazione Nazionale (CLN), struttura politico-militare che avrebbe caratterizzato la Resistenza italiana contro l'occupazione tedesca e le forze collaborazioniste fasciste della Repubblica di Sal\u00f2 in tutto il periodo della guerra di liberazione.\nI sei componenti erano Pietro Nenni per il PSIUP, Giorgio Amendola per il PCI, Ugo La Malfa per il Partito d'Azione, Alcide De Gasperi per la Democrazia Cristiana, Meuccio Ruini per Democrazia del Lavoro e Alessandro Casati per i liberali. L'indomani mattina Nenni ebbe un contatto telefonico con altri esponenti politici a Milano e il 12 settembre si rec\u00f2 nel capoluogo lombardo dove, nonostante il rifiuto di Ferruccio Parri di assumere subito la guida delle formazioni antifasciste, venne a sua volta costituito un altro comitato con il nome di \"Comitato di Liberazione nazionale Alta Italia\" (CLNAI), che pi\u00f9 tardi sarebbe diventato il coordinatore della guerra partigiana al nord.\nNei giorni seguenti si moltiplicarono i comitati di liberazione locali per organizzare la lotta armata nelle regioni occupate dai tedeschi: a Torino, a Genova, a Padova sotto la direzione di Concetto Marchesi, Silvio Trentin, ed Egidio Meneghetti, a Firenze con Piero Calamandrei, Giorgio La Pira e Adone Zoli. Entro l'11 settembre la struttura dei CLN era costituita e i comitati passarono rapidamente alla lotta armata e alla clandestinit\u00e0 di fronte al rafforzarsi del potere politico militare delle forze tedesche e del nuovo Stato repubblicano fascista, mentre il 15 settembre ad Arona i primi capi delle formazioni partigiane organizzate in montagna (Ettore Tibaldi, Vincenzo Moscatelli) e i rappresentanti dei CLN (Mario e Corrado Bonfantini, Aldo Berrini, l'avvocato Menotti e Gaspare Pajetta) si incontrarono per discutere dettagli organizzativi e strutture di comando.\nLo storico Paolo Spriano ha illustrato tre caratteristiche fondamentali della Resistenza italiana presenti fin dal suo inizio e rimaste come elementi caratterizzanti per gran parte della sua storia. In primo luogo il movimento si form\u00f2 e crebbe partendo praticamente dal nulla in una situazione politico-militare estremamente critica; in secondo luogo le circostanze del crollo del fascismo, scaturito da un'azione autonoma di ristrette autorit\u00e0 di potere compromesse con il regime e senza una reale partecipazione popolare, e il drammatico dissolvimento dello Stato dopo l'8 settembre, condussero a un rifiuto da parte di gran parte del movimento resistenziale di ogni compromesso con le forze conservatrici raccolte intorno al re e al maresciallo Badoglio. Infine l'assenza, nel momento della costituzione, di un reale riconoscimento da parte alleata della Resistenza italiana e di conseguenza di una sua rappresentativit\u00e0 nelle strutture di comando alleate, a differenza di altri movimenti resistenziali europei. Secondo le parole di Spriano: \"le capitali della Resistenza non saranno n\u00e9 Algeri, n\u00e9 Londra, n\u00e9 Mosca, n\u00e9 Brindisi o Salerno, ma la macchia e le citt\u00e0 della guerriglia e della cospirazione clandestina\".\nLe formazioni partigiane.\nIn realt\u00e0 mentre si costituivano i Comitati di Liberazione nelle varie citt\u00e0 in cui si estendeva rapidamente l'occupazione tedesca, i primi gruppi di ribelli erano gi\u00e0 in fase di organizzazione spontanea nelle regioni pi\u00f9 impervie dell'Italia settentrionale e centrale, con collegamenti minimi con le strutture clandestine politiche cittadine a causa della confusione generale seguita all'8 settembre e al totale fallimento delle gerarchie del Regio Esercito, che rifiutarono di organizzare unit\u00e0 volontarie per attaccare i tedeschi e si arresero con i loro comandi senza combattere.\nI primi raggruppamenti si costituirono nelle Prealpi e nel Preappennino per facilitare gli approvvigionamenti dalla pianura e per poter disporre di aree arretrate di sicurezza in alta montagna. Organizzati e comandati in un primo momento da giovani ufficiali inferiori e sottufficiali dell'esercito in dissoluzione, questi primi gruppi, costituiti da poche decine di elementi, vennero rafforzati dai primi capi politici che salirono in montagna per prendere parte alla lotta e organizzarla. Nel tempo peraltro si assister\u00e0 a una progressiva politicizzazione di molti ufficiali inferiori dell'esercito e a una militarizzazione dei capi politici comunisti e azionisti, sempre pi\u00f9 concentrati sull'organizzazione tecnica e sull'efficienza della guerra partigiana contro i nazifascisti.\nLe motivazioni dei primi gruppi di partigiani, calcolati alla met\u00e0 di settembre in appena uomini, furono complesse e legate principalmente all'odio verso i tedeschi e il fascismo, al rifiuto di accettare il disastro e l'umiliazione nazionale, alla fedelt\u00e0, presente in molti ufficiali, all'ordine costituito rappresentato dalla Monarchia, alla necessit\u00e0 di sottrarsi alla cattura e alla deportazione, alla paura delle vendette dei fascisti, alle motivazioni politiche di palingenesi sociale degli elementi comunisti e azionisti e infine anche a sentimenti di avventurosit\u00e0 giovanile. Importante fu inoltre il ruolo giocato dagli ufficiali inferiori Alpini che, ritornati delusi e furenti contro i tedeschi e il Regime dalla campagna di Russia che era costata loro tante perdite, costituirono nuclei di comandanti combattivi ed esperti della guerra in montagna.\nElemento fondamentale di coesione tra i partigiani fu l'antifascismo, il rifiuto totale della disastrosa \"guerra fascista\" subalterna all'alleato tedesco; il disprezzo e la critica radicale al Regio Esercito e soprattutto agli ufficiali superiori considerati inetti e imbelli. In particolare tra le formazioni garibaldine comuniste e tra i giellisti si diffuse un netto rifiuto delle gerarchie militari compromesse con il fascismo, e di tutte le formalit\u00e0 di gradi, divise, ordini, rituali, tipici degli eserciti. La disciplina era basata soprattutto sulla coesione, sulle motivazioni e sull'autoconvincimento, mentre il soldo assegnato ai partigiani era molto limitato e uguale per tutti. I capi delle formazioni partigiane venivano selezionati sul campo e ottenevano ruolo e comando sulla base delle capacit\u00e0 mostrate e del consenso dal basso di tutti i membri combattenti delle formazioni con procedure completamente estranee alla rigida gerarchizzazione degli eserciti regolari, indipendentemente dal grado eventualmente posseduto in precedenza nel \"disciolto\" esercito. Accanto al comandante militare tutte le formazioni partigiane, tranne i reparti autonomi, avevano un \"commissario politico\" con parit\u00e0 di grado, che condivideva la responsabilit\u00e0 operativa e assumeva soprattutto la funzione di rappresentante politico incaricato dell'istruzione e dell'assistenza morale e pratica dei combattenti\nIl rifiuto del \"fallito\" Regio Esercito da parte della grande maggioranza dei partigiani non permise una vera coesione morale tra i combattenti della Resistenza e i reparti dell'Esercito faticosamente costituiti al Sud per combattere a fianco degli Alleati, considerati dai partigiani, nonostante la retorica propagandistica dispiegata non solo dalle autorit\u00e0 regie ma anche dagli stessi partiti del CLN, modesti resti di un'istituzione completamente screditata.\nFormazioni partigiane all'inizio della Resistenza.\nAlla met\u00e0 di settembre i nuclei pi\u00f9 forti di partigiani erano nell'Italia settentrionale, circa 1.000 uomini, di cui 500 in Piemonte, mentre nell'Italia centrale erano presenti circa 500 combattenti, di cui 300 raggruppati nei settori montuosi di Marche e Abruzzo.\nIn Piemonte le formazioni si costituirono nelle valli alpine, specialmente nelle Alpi Marittime: In Val Pesio sorsero le formazioni autonome del capitano Cosa; in val Casotto incominciarono a organizzarsi le efficienti formazioni autonome guidate dal maggiore degli Alpini Enrico Martini \"Mauri\"; nelle colline di Boves salirono i reduci della IV Armata guidati da Ignazio Vian; in Valle Gesso si costitu\u00ec la formazione Italia Libera per iniziativa di Duccio Galimberti, Dante Livio Bianco e Benedetto Dalmastro da cui nasceranno le formazioni dei giellisti. Altre formazioni autonome si formarono in Val d'Ossola sotto la guida di Alfredo e Antonio Di Dio, fratelli e ufficiali effettivi, in val Strona con Filippo Beltrami, in val Toce con Eugenio Cefis e Giovanni Marcora e in val Chisone, guidati dal sergente alpino Maggiorino Marcellin \"Bluter\".\nLe formazioni gielliste e delle \"Brigate Garibaldi\" si organizzarono a Frise (unit\u00e0 gielliste con Luigi Ventre, Renzo Minetto, Giorgio Bocca, tutti ufficiali degli Alpini); a Centallo (autonomi e giellisti organizzati da altri tre ufficiali alpini tra cui Nuto Revelli), in valle Po, dove, sotto la guida di Pompeo Colajanni \"Barbato\", ufficiale di cavalleria comunista, si organizz\u00f2 una forte formazione garibaldina con Giancarlo Pajetta, Antonio Giolitti, Gustavo Comollo; in val Pellice (giellisti); nel Biellese (nuclei di comunisti con vecchi antifascisti come Guido Sola, Battista Santhi\u00e0 e Francesco Moranino \"Gemisto\"); soprattutto in Valsesia dove si costituirono le formazioni comuniste garibaldine guidate da combattenti prestigiosi come Vincenzo Moscatelli \"Cino\", Eraldo Gastone \"Ciro\".\nAltri nuclei di partigiani si costituirono in Lombardia nel Varesotto, dove il colonnello Carlo Croce organizz\u00f2 sul monte San Martino un gruppo di soldati sbandati; nella Valsassina, nelle valli bergamasche. Nel Veneto e in Friuli la situazione era ancor pi\u00f9 confusa: nella provincia di Gorizia era attiva fin dal 1941 la crescente resistenza slovena. Si formarono numerosi gruppi cattolici tra cui quello di Mario Cincigh, e azionisti (con Fermo Solari e Alberto Cosattini), mentre i comunisti, guidati da capi come Giovanni Calligaris, Mario Lizzero, Otello Modesti, Giovanni Padoan \"Vanni\" e Ferdinando Mautino \"Carlino\" cominciarono a costituire le formazioni garibaldine che avrebbero poi dato vita alla Divisione Natisone. Non mancarono nemmeno i liberali, come Francesco Petrin che dopo aver condotto un'intensa propaganda antifascista e assistenza agli alleati prese parte attiva alla guerra di liberazione nella brigata G. Negri di Padova.\nNel resto dell'Italia occupata dai tedeschi si organizzarono altri gruppi in Emilia e in Romagna, guidati dal comunista Arrigo Boldrini \"B\u00fclow\" e da Silvio Corbari, operaio meccanico di Faenza ed ex calciatore, la cui \"banda\" divenne famosa e temuta per le sue arrischiate incursioni contro le basi nemiche. In Piemonte, la Val Grande era stata occupata dai partigiani della \"Valdossola\" di Dionigi Superti: questi furono particolarmente degni di nota poich\u00e9 fra loro si un\u00ec una delle prime donne partigiane, ovvero Maria Peron, una giovane infermiera che salv\u00f2 numerosissime vite. In Toscana sorsero \"bande\" sul passo dei Giovi e sul monte Morello, in Umbria (con la partecipazione di ex-prigionieri slavi); nelle Marche, sotto la guida di Spartaco Perini alcune centinaia di uomini si radunarono al colle San Marco; infine in Abruzzo al bosco Martese confluirono militari sbandati e volontari comunisti e giellisti, mentre Ettore Troilo incominci\u00f2 a costituire la sua \"banda Patrioti della Maiella\" che il 5 dicembre 1943 avrebbe attraversato le linee del fronte entrando a far parte dello schieramento alleato e partecipando con distinzione a tutta la campagna d'Italia lungo il versante adriatico.\nLe decisioni politiche prese soprattutto dai dirigenti del Partito comunista a Roma ebbero decisiva influenza sulla crescita del movimento: Pietro Secchia, \"Botte\" o \"Vineis\", ex operaio biellese, comunista fin dalla fondazione del partito, imprigionato dal regime fascista dal 1931, liberato da Ventotene il 19 agosto 1943, venne incaricato, durante una riunione tenuta a Roma il 10 settembre 1943, di recarsi a Milano, per organizzare insieme con altri dirigenti del PCI inviati al nord, la guerra partigiana. Secchia raggiunse Milano in treno il 14 settembre dopo essere passato per Firenze e Bologna e aver raggiunto Cino Moscatelli a Borgosesia, per diffondere le direttive del partito tra numerosi militanti provenienti dall'antifascismo attivo. Tra il 20 e il 22 settembre anche Luigi Longo \"Italo\", gi\u00e0 dirigente delle Brigate internazionali in Spagna, partir\u00e0 per il nord per affiancare Secchia nella organizzazione e direzione del movimento di resistenza. Fin dal novembre 1943 i comunisti poterono costituire a Milano la prima struttura organizzativa unificata: il comando generale delle Brigate Garibaldi con Luigi Longo come responsabile militare e Pietro Secchia come commissario politico; i componenti iniziali del comando furono, oltre a Longo e Secchia, Antonio Roasio, Francesco Scotti, Umberto Massola, Antonio Cicalini e Antonio Carini. Le altre organizzazioni non costituirono comandi unificati ma si assistette comunque a una proliferazione di Brigate, Divisioni e Gruppi di divisioni, in realt\u00e0 costituite da poche migliaia di uomini e con strutture organiche rudimentali.\nPietro Secchia ha messo in evidenza nelle sue opere storiche dedicate alla Resistenza alcuni elementi che egli ritiene fondamentali per comprendere la natura e la forza del movimento partigiano: egli sottolinea come la Resistenza ebbe successo soprattutto per la tenace, faticosa e determinata attivit\u00e0 di minoranze cresciute negli anni della deprimente e durissima militanza antifascista prima della guerra. Secchia rifiuta la semplicistica definizione di \"popolo in armi\" e l'interpretazione del fenomeno come \"epopea miracolosa\"; secondo il dirigente comunista la Resistenza fu opera soprattutto di avanguardie, di quadri, che furono in grado di raccogliere e organizzare importanti masse di giovani. Secchia documenta come su 1.673 nomi di dirigenti importanti del movimento partigiano circa il 90% fossero militanti che erano gi\u00e0 stati condannati al carcere, al confino o all'esilio dal regime fascista; egli quindi evidenzia questo rapporto di continuit\u00e0 e colleganza tra la militanza antifascista organizzata e il movimento partigiano.\nAltre formazioni autonome dal CLN.\nOperanti al di fuori del CLN ma di qualche importanza, dal punto di vista militare, agivano formazioni partigiane anarchiche locali come le Brigate Bruzzi Malatesta che talvolta mantenevano rapporti di intervento armato con altre formazioni legate a Giustizia e Libert\u00e0 e al PSI come le Brigate Matteotti e alla formazione romana sempre di Giustizia e Libert\u00e0 al comando di Vincenzo Baldazzi. Dove gli anarchici non riuscirono a organizzare formazioni autonome confluirono nelle Brigate Garibaldi, come nel caso di Emilio Canzi, soprannominato il \"colonnello anarchico\" comandante unico delle XIII zona operativa del piacentino.\nUn'altra formazione non direttamente collegata al CLN fu il movimento comunista Bandiera Rossa (anche detto Movimento Comunista d'Italia, e capeggiato da Ezio Malatesta, Filiberto Sbardella, Orfeo Mucci, Antonino Poce) operante principalmente a Roma che ebbe 68 militanti fucilati alle Fosse Ardeatine, numero molto elevato (corrispondente a poco meno di un quinto del totale degli uccisi); questo gruppo era numericamente la pi\u00f9 forte formazione partigiana attiva nella capitale, ufficialmente costituita da almeno 1.185 miliziani. I partigiani di Bandiera Rossa agivano spesso in cooperazione con i militanti della \"banda del Gobbo\"; il \"Gobbo\" era legato politicamente ai socialisti, direttamente con Pietro Nenni.\nInoltre ancora al di fuori del CLN (mantenendo o meno collegamenti per questioni operative) per quanto riguarda i partigiani anarchici agivano molte formazioni libertarie che operavano nell'alta Toscana come il Battaglione Lucetti e la Elio Lunense, ad esempio, e diverse formazioni autonome SAP di indirizzo libertario operavano a Genova e nel ponente ligure. A Genova l'inizio armato delle ostilit\u00e0 verso i nazifascisti \u00e8 da ascrivere probabilmente a un gruppo ancora non organizzato di comunisti anarchici di Sestri.\nCrescita della Resistenza.\nA novembre 1943 le forze partigiane erano salite a 3.800 uomini di cui 1.650 in Piemonte, in maggioranza ancora raggruppati in formazioni autonome sotto la guida di ufficiali inferiori come Vian (che verr\u00e0 ucciso dai tedeschi nell'aprile 1944), Dunchi, \"Aceto\", Marcellin, Superti, Beltrami e soprattutto Martini \"Mauri\". Crebbero per\u00f2 anche le formazioni politiche: i garibaldini, con Colajanni \"Barbato\", Moscatelli \"Cino\", Aldo Gastaldi \"Bisagno\", Mautino \"Carlino\", i giellisti con Bianco, Galimberti, Dalmastro, Agosti, i cattolici con i fratelli Di Dio e Mario Cencigh. In questa fase iniziale si precisarono subito i contrasti di impostazione generale presenti tra alcune componenti militari, legate alla Monarchia, e le formazioni partigiane legate ai partiti politici antifascisti; in collegamento con i propositi conservatori della dirigenza del Regno e con l'accordo delle potenze anglosassoni, sorsero quindi istanze a favore di una resistenza limitata al sabotaggio e alla raccolta di informazioni in attesa dell'arrivo delle forze regolari alleate.\nQueste posizioni \"attesiste\", promosse inizialmente da \"esperti\" militari di alto grado, furono sostenute direttamente dal maresciallo Badoglio e dal re, preoccupati dalla crescita del movimento partigiano, totalmente svincolato dal loro controllo. In realt\u00e0 l'attesismo militare venne rapidamente messo da parte dopo i fallimenti nell'autunno 1943 dei comandi unificati guidati da generali dell'esercito nel Veneto e in Toscana e dopo l'ambiguo comportamento del generale Raffaello Operti in Piemonte. Le energiche iniziative dei dirigenti comunisti (tra cui Pietro Secchia) e azionisti, preoccupati per un possibile ritorno delle forze conservatrici, spinsero al contrario per un'intensificazione dell'attivit\u00e0 partigiana e per un attivismo immediato, indipendentemente dalle difficolt\u00e0 organizzative e operative, per favorire una crescita della Resistenza.\nMalgrado le difficolt\u00e0, le divisioni e le prime massicce operazioni di repressione nazifasciste, le forze partigiane continuarono a sopravvivere e ad aumentare numericamente nei primi mesi del 1944, rafforzate costantemente anche dai molti giovani che salirono in montagna per sfuggire ai bandi di arruolamento forzato diramati dal maresciallo Graziani. A febbraio e a marzo 1944 la forza partigiana al nord raddoppi\u00f2 di numero. I richiamati che non risposero al bando del maresciallo approvato da Mussolini e sollecitato dalle autorit\u00e0 tedesche, furono molto numerosi (in novembre 1943 su coscritti si presentarono solo in 87.000), ma soprattutto furono molto elevati i casi di diserzione dopo l'arruolamento che salirono dal 9% di gennaio 1944 al 28% del dicembre nonostante il decreto delle autorit\u00e0 fasciste sui procedimenti di rigore e la pena di morte del 18 febbraio 1944 e i successivi provvedimenti di clemenza del 18 aprile 1944 e del 28 ottobre 1944.\nAl 30 aprile 1944, alcune fonti hanno calcolato che le forze della Resistenza ammontassero ormai a - persone, considerando anche i GAP, i SAP e gli ausiliari, con una massa combattente in montagna di circa 12.600 uomini e donne, di cui 9.000 al nord e 3.600 al centro-sud. I garibaldini erano ora la maggioranza ed erano saliti a circa 5.800, con 3.500 autonomi, 2.600 giellisti e 700 cattolici.\nDeve peraltro essere chiarito che solo una parte minoritaria dei componenti delle varie formazioni appartenevano effettivamente ai vari partiti politici. Solo i capi e i dirigenti principali delle varie brigate e divisioni erano organicamente collegati a una parte politica, mentre i singoli partigiani in generale non appartenevano ad alcun partito ed entravano nelle varie formazioni non solo per colleganza ideale, ma anche per emulazione, per convenienza pratica, sulla base della fama e dell'efficienza dei capi e dei reparti Le rivalit\u00e0 tra le varie formazioni furono presenti, ma nella maggior parte dei casi si limitarono a conflitti sulla distribuzione dei reparti sul territorio, sulla divisione delle scarse risorse disponibili, sulla distribuzione dei materiali aviolanciati dagli alleati che preferirono rifornire con precedenza le formazioni autonome o moderate a scapito soprattutto dei garibaldini.\nOrganizzazione del movimento.\nI partigiani.\nDotate di scarso equipaggiamento, le formazioni partigiane non adottavano divise, vestivano in modo disparato e utilizzavano fazzoletti colorati di riconoscimento: rossi nelle formazioni garibaldine, verdi nei reparti di Giustizia e Libert\u00e0, azzurri nei gruppi autonomi. Nell'ultimo anno la maggior parte dei gruppi partigiani adott\u00f2 distintivi sui copricapi e nelle giubbe: la stella rossa per i garibaldini, lo scudetto con la fiaccola e le lettere G e L per i giellisti, le coccarde tricolori per gli autonomi. Si cerc\u00f2 inoltre di standardizzare un vestiario comune basato su giacche a vento e pantaloni lunghi, si adott\u00f2 un sistema di insegne di grado, semplice e poco appariscente. Le armi e le munizioni non erano abbondanti; fornite dai lanci dagli aerei alleati o dal bottino catturato al nemico, consistevano principalmente nei fucili e moschetti mod. 91, nei mitra MP 40 tedeschi, MAB38 italiani, Sten britannici; raramente erano disponibili carabine M1 americane e mitra Marlin o Thompson. Tra le armi di squadra erano disponibili mitragliatrici leggere Breda e qualche Bren, mortai 81, mentre totalmente assenti erano le armi pesanti e le artiglierie.\nRiguardo alla denominazione dei combattenti della Resistenza divenne presto popolare il termine, di origine medievale utilizzato dai condottieri e dalle milizie di un partito, \"partigiani\", connesso al concetto di difesa della propria terra e anche con qualche richiamo al comunismo. I vertici politici invece gli preferirono a livello ufficiale \"volontari per la libert\u00e0\", poich\u00e9 \"partigiani\" fu respinto dai comunisti e dai democristiani, e dest\u00f2 perplessit\u00e0 negli azionisti (che al suo posto proposero il termine \"patrioti\"). Altri termini pi\u00f9 raramente adottati per designare i combattenti furono quelli di \"ribelle\", \"fuori legge\" e anche \"banditi\", che era la denominazione usuale dei nazifascisti. In effetti \"bande\" furono inizialmente denominate le formazioni combattenti e solo pi\u00f9 tardi si parl\u00f2 di \"brigate\" e \"divisioni\", mentre tentativi propagandistici di costituire \"corpi d'armata partigiani\" non ebbero seguito.\nBrigate e Divisioni.\nIl comando generale delle Brigate Garibaldi comuniste, guidato da Longo e Secchia, organizz\u00f2 in totale, durante la Resistenza, 575 formazioni, costituite da squadre, bande, battaglioni, brigate, divisioni e comandi territoriali di zona; a questi gruppi si aggiunsero nelle citt\u00e0 gli uomini e le donne dei GAP e dei SAP; costituite intorno a un nucleo di esperti e determinati comandanti comunisti, i garibaldini mostrarono impegno e combattivit\u00e0 subendo il numero pi\u00f9 alto di perdite tra tutte le formazioni della Resistenza. I reparti garibaldini si organizzarono in Liguria (Brigate e poi Divisioni \"Cichero\", \"Pinan-Cichero\", \"Vanni\" e \"Mingo\"), in Piemonte (1\u00aa Divisione \"Leo Lanfranco\" di Colajanni, Latilla e Modica, e le Divisioni \"Gramsci\", \"Pajetta\" e \"Fratelli Varalli\" di Gastone e Moscatelli), in Lombardia (Brigata \"Redi\" e Divisione \"Lombardia\", coordinate da Pietro Vergani, vicecomandante del CVL), in Veneto (Divisioni \"Garemi\", \"Nanetti\" e \"Friuli-Natisone\"), in Emilia (Divisione \"Modena\").\nLa pi\u00f9 importante e incruenta azione delle formazioni socialiste (Brigate Matteotti) avvenne il 25 gennaio 1944, e produsse l'evasione dal carcere di Regina Coeli di Sandro Pertini e Giuseppe Saragat, che erano stati catturati nell'ottobre del 1943 e condannati a morte. L'azione, organizzata da Giuliano Vassalli con l'aiuto di Giuseppe Gracceva, Massimo Severo Giannini, Filippo Lupis, Ugo Gala e il medico del carcere Alfredo Monaco ebbe successo grazie a uno stratagemma.\nAnche gli azionisti, guidati da Ferruccio Parri, strutturarono le loro formazioni Giustizia e Libert\u00e0 in brigate e divisioni (cosiddette \"Divisioni Alpine Giustizia e Libert\u00e0\"), coordinati da comandi regionali; le formazioni gielliste, reclutate con grande rigore, disciplinate e motivate subirono la maggiore percentuale di caduti in combattimento rispetto alle forze disponibili. In Piemonte, regione con le formazioni partigiane pi\u00f9 numerose e efficienti, venne anche costituito un \"Comando militare regionale piemontese\" (CMRP), affidato alla direzione del generale Alessandro Trabucchi (rappresentante i reparti autonomi), di Francesco Scotti (garibaldini), di Duccio Galimberti per gli azionisti e di Andrea Camia per i socialisti.\nLe Fiamme Verdi cattoliche costituirono brigate e divisioni attive soprattutto nel bresciano e nel bergamasco, tra cui le formazioni dei fratelli Di Dio coinvolte nei combattimenti nella val d'Ossola. I gruppi autonomi si organizzarono in brigate e divisioni e ci furono anche gruppi di divisioni come il 1\u00ba Gruppo Divisioni Alpine del comandante \"Lampus\"/\"Mauri\", attivo nelle Langhe e nel Monferrato e guidato da una serie di validi ufficiali come Bogliolo, Lulli, Ard\u00f9, Martinengo, Piero Balbo.\nLe Brigate Osoppo, operanti soprattutto in Friuli e in Veneto, vennero fondate a Udine il 24 dicembre 1943 e raggruppavano elementi volontari di ispirazione laica, liberale, socialista e cattolica gi\u00e0 attivi dopo l'8 settembre nella Carnia e nel Friuli. Tale raggruppamento autonomo ebbe al comando Candido Grassi, \"Verdi\", Manlio Cencig \"Mario\", capitani del Regio Esercito Italiano e don Ascanio De Luca, gi\u00e0 cappellano degli Alpini in Montenegro.\nLe formazioni Osoppo ebbe rapporti spesso conflittuali con i reparti garibaldini comunisti, furono in contrasto con le forze partigiane sloveno-jugoslave e furono coinvolte, sullo sfondo di tali tensioni, anche nel tragico episodio dell'Eccidio di Porz\u00fbs, verificatosi il 7 febbraio 1945, il pi\u00f9 grave episodio di conflittualit\u00e0 interna al movimento resistenziale. A marzo del 1945 gli osovani operavano con cinque divisioni.\nCombattenti stranieri.\nAlla lotta partigiana in Italia aderirono anche alcuni gruppi di disertori tedeschi, il cui numero \u00e8 difficile da valutare in quanto, per evitare rappresaglie contro le loro famiglie residenti in Germania, usavano nomi fittizi e spesso venivano considerati dai loro reparti d'origine come \"dispersi\" e non \"disertori\" per una questione di propaganda. Un caso emblematico di adesione alla lotta partigiana \u00e8 quello del capitano Rudolf Jacobs. In certe zone vi fu anche la presenza, notevole, di soldati sovietici passati con i partigiani dopo la fuga dai campi di prigionia. Combattenti valorosi furono F\u00ebdor Andrianovi\u010d Poletaev, Nikolaj Bujanov, Danijl Varfolomeevic Avdveev, il \u201cComandante Daniel\u201d, tutti decorati con medaglia d'oro al valor militare. Il numero dei partigiani sovietici \u00e8 stimabile con cifra di 5.000/5.500, di cui oltre 700 in Piemonte. Infine anche combattenti slavi presero il comando di alcune importanti formazioni partigiane durante la Resistenza: lo sloveno Anton Ukmar \"Miro\" (nato a Prosecco, nel comune di Trieste) comand\u00f2 la divisione garibaldina \"Cichero\", mentre il serbo Grga \u010cupi\u0107 \"Boro\" guid\u00f2 la divisione \"Mingo\" in Liguria.\nI GAP e le SAP.\nContemporaneamente alla costituzione delle prime \"bande\" partigiane nelle montagne, si organizzarono, soprattutto per iniziativa dei comunisti, nuclei di militanti della Resistenza in azione in piccoli gruppi nelle grandi citt\u00e0 dominate dai nazifascisti per diffondere l'insicurezza, la paura e il terrore tra i nemici. Organizzati in piccole cellule di tre-quattro elementi i GAP (\"Gruppi di azione patriottica\") e comandati sovente da veterani che avevano gi\u00e0 combattuto in Spagna contro il fascismo; i GAP seguivano rigide regole di compartimentazione, operavano isolati e dimostrarono grande determinazione, coraggio e forte motivazione. Gli attentati, diretti contro importanti personalit\u00e0 fasciste o naziste, contro ufficiali, o contro ritrovi e locali frequentati dalle truppe occupanti, miravano anche a provocare i nazifascisti, a innescare la rappresaglia e ad accentuare l'odio e la vendetta. Oltre ai GAP inoltre si costituirono nelle fabbriche, con funzioni di sabotaggio e controllo, i SAP (\"Squadre di azione patriottica\"), una vera e propria milizia clandestina di fabbrica con l'obiettivo di rendere pi\u00f9 ampia possibile la partecipazione popolare al momento insurrezionale.\nI GAP furono attivi a Torino, guidati prima da Ateo Garemi e poi dall'abile Giovanni Pesce \"Visone\"; in questa citt\u00e0 furono uccisi nel novembre 1943 il fascista Vassallo e il seniore della milizia Domenico Giardina. Dopo la cattura e la fucilazione di Garemi, Pesce e Ilio Barontini \"Dario\" (gi\u00e0 impegnato in Spagna e in Etiopia per organizzare la resistenza abissina insieme con Francesco Scotti e coordinatore dei GAP a Bologna) riorganizzarono i GAP nel capoluogo piemontese. Il 5 gennaio 1944 \"Visone\" riusc\u00ec a uccidere da solo quattro ufficiali tedeschi dentro un ristorante e il 3 marzo 1944 colp\u00ec a morte Ather Capelli, direttore della \"Gazzetta del Popolo\". A Milano, i militanti dei GAP furono pi\u00f9 numerosi guidati da Egisto Rubini e Italo Busetto; dopo un primo attentato il 2 ottobre 1943, il 18 dicembre tre gappisti riuscirono a uccidere Aldo Resega, federale del capoluogo lombardo, fuggendo in bicicletta.\nAltri nuclei clandestini si organizzarono a Bologna, con Ilio Barontini; a Genova, guidati da Giacomo Buranello e a Firenze, dove il gruppo di Alessandro Sinigaglia e Bruno Fanciullacci uccise il 1\u00ba dicembre 1943 il colonnello Gino Gobbi. Anche a Roma si attivarono nuclei gappisti, reclutati soprattutto nell'ambiente universitario; nonostante il fallimento di un attentato dinamitardo al teatro Adriano il 1\u00ba ottobre 1943 contro il maresciallo Graziani e il generale Stahel, i militanti, tra cui Antonello Trombadori, Carlo Salinari, Rosario Bentivegna, Franco Calamandrei, Carla Capponi, portarono a termine numerose azioni cruente con cariche esplosive contro reparti tedeschi o in locali e alberghi frequentati dai nazifascisti.\nLe perdite tra i GAP furono pesanti di fronte alla dura repressione degli apparati nazifascisti: a Torino furono catturati e uccisi Giuseppe Bravin e Dante Di Nanni, a Firenze venne colpito a morte in un conflitto a fuoco Alessandro Sinigaglia, a Genova cadde Giacomo Buranello, i nuclei di Milano e Roma subirono altre perdite, nelle prigioni di via Tasso vennero raccolti e spesso torturati i combattenti della Resistenza catturati. Inoltre gli attentati, scatenando le violente rappresaglie nazifasciste su ostaggi e popolazione, suscitarono perplessit\u00e0 tra i moderati e critiche da parte del clero cattolico. Il 23 marzo 1944 ebbe luogo, per azione di Bentivegna, Calamandrei e Capponi, il sanguinoso attentato di via Rasella contro un reparto tedesco, che provoc\u00f2 l'immediata e spietata rappresaglia delle Fosse Ardeatine.\nIl 15 aprile venne ucciso a Firenze da un nucleo dei GAP guidato da Bruno Fanciullacci, il filosofo Giovanni Gentile; anche questo episodio diede luogo a polemiche e critiche. Gentile aveva pienamente aderito alla RSI, era diventato presidente dell'Accademia d'Italia e con i suoi scritti e la sua statura intellettuale aveva giustificato le violenze e la repressione contro la Resistenza. Nonostante queste difficolt\u00e0 e l'accentuarsi della repressione durante il duro inverno del 1944, i gappisti non rinunciarono alle loro pericolose azioni: il 17 luglio 1944 un gruppo costituito da sei partigiani guidati da Aldo Petacchi assalt\u00f2 il carcere di Verona e riusc\u00ec a liberare, dopo un violento conflitto a fuoco in cui morirono due gappisti, il dirigente comunista Giovanni Roveda. I GAP continuarono a colpire le autorit\u00e0 e gli apparati del nemico fino ai giorni della Liberazione.\nComandi e comitati di vertice.\nIL CLNAI.\nAnche a Milano fin dai giorni di settembre era stato costituito un Comitato di Liberazione Nazionale che assunse subito grande importanza. I dirigenti del CLN di Roma guidato da Bonomi riconobbero a gennaio 1944 la necessit\u00e0 di un coordinamento della lotta partigiana al nord e quindi vennero delegati al comitato di Milano tutti i poteri politico-militari per l'Alta Italia, nonostante qualche divergenza con il comitato di Torino. Diretto dall'indipendente Alfredo Pizzoni (\"Longhi\"), il comitato milanese si trasform\u00f2 in CLNAI (Comitato di Liberazione Nazionale Alta Italia) e per il resto della Resistenza guid\u00f2 con efficacia la lotta partigiana nel cuore della Repubblica Sociale e dell'apparato militare tedesco.\nI componenti iniziali del CLNAI furono: i liberali Giustino Arpesani e Casagrande, i comunisti Girolamo Li Causi e Giuseppe Dozza, gli azionisti Albasini Scrosati e Ferruccio Parri, i socialisti Veratti (poi deceduto) e Viotto, i democristiani Cas\u00f2 e Enrico Falck. Successivamente la composizione mut\u00f2: si aggiunsero i liberali Anton Dante Coda e Filippo Jacini; tra i comunisti, Dozza si rec\u00f2 in Emilia e a Li Causi si aggiunsero Emilio Sereni e Luigi Longo che poi pass\u00f2 al CVL; tra gli azionisti, Parri pass\u00f2 al CVL e ad Albasini si aggiunsero Riccardo Lombardi e Leo Valiani; tra i socialisti si aggiunsero Marzola, Sandro Pertini, Rodolfo Morandi; tra i democristiani, Cas\u00f2 fu sostituito da Achille Marazza a cui si aggiunse anche Augusto De Gasperi. La presidenza del CLNAI rest\u00f2 a Pizzoni sino alla Liberazione; il 27 aprile 1945 al suo posto subentr\u00f2 il socialista Morandi.\nIl ruolo del CLNAI crebbe di importanza durante la guerra; dopo la delega dei poteri al nord ottenuta dal CLN di Roma il 31 gennaio 1944, finalmente il 26 dicembre 1944 anche il governo di unit\u00e0 nazionale di Bonomi affid\u00f2 i poteri di direzione nell'alta Italia al CLNAI, che quindi di fatto assunse il ruolo di \"terzo governo\" o \"governo ombra\" nei territori occupati.\nOrganizzato come un \"governo straordinario del Nord\", il CLNAI riusc\u00ec a mantenere la coesione tra le diverse posizioni politiche, mantenne i rapporti, a volte difficili, con gli Alleati, si occup\u00f2 del problema del finanziamento della guerra partigiana (compiti assunti soprattutto da Pizzoni e Falck) attraverso reti di collegamento con la Svizzera; inoltre concluse anche accordi di collaborazione con la Resistenza francese e jugoslava.\nIl \"Corpo Volontari della Libert\u00e0\" (CVL).\nAlla met\u00e0 del 1944 le forze politiche della Resistenza e il CLNAI presero la decisione, inizialmente su proposta di Longo, di creare una nuova struttura militare unificata di tutte le forze partigiane combattenti; il 19 giugno il CLNAI decret\u00f2 la costituzione di un comando generale militare per l'alta Italia, a capo del cosiddetto Corpo Volontari della Libert\u00e0 (CVL), ovvero il complesso dei reparti partigiani attivi. Il nuovo comando, ufficialmente costituito a partire dal 1\u00ba luglio 1944, venne suddiviso in quattro sezioni: operativa (comprendente a sua volta gli uffici operazioni, informazioni, propaganda e aviorifornimenti), sabotaggio, mobilitazione e servizi. La cosiddetta politica dell'unificazione si impose solo dopo notevoli contrasti tra le forze politiche del CLN.\nDopo il ritorno di Palmiro Togliatti in Italia il 27 marzo 1944 e la sorprendente \"svolta di Salerno\" illustrata dal segretario generale, che indicava la necessit\u00e0 di costituire un governo di unit\u00e0 nazionale (poi costituito il 22 aprile) e di concentrarsi nella lotta di liberazione rinviando le questioni costituzionali e politiche al dopoguerra, i comunisti proposero l'unificazione delle forze della Resistenza, sperando in questo modo di porre le basi per la trasformazione dei partigiani in un esercito regolare da integrare con quello del sud. Gli azionisti invece, che aderirono solo con grande riluttanza alle proposte togliattiane, miravano alla costituzione di un braccio politico-militare a disposizione del CLN inteso come nuovo \"governo democratico\", mentre i socialisti furono apertamente critici, temendo un ritorno delle gerarchie reazionarie. A livello delle formazioni combattenti, i partigiani garibaldini e giellisti si mostrarono in gran parte scettici, aderirono solo formalmente all'iniziativa e mantennero ufficiosamente le vecchie denominazioni, salvaguardando le loro tradizioni e i loro rituali.\nSorse quindi il problema della scelta del capo del comitato generale del CVL. Il CLNAI propose al generale Alexander l'invio al nord del generale Raffaele Cadorna come consigliere militare, e, dopo il consenso alleato, il generale arriv\u00f2 al nord lanciandosi con il paracadute nel bergamasco, quindi, dopo essersi trattenuto tra le Fiamme Verdi del bresciano, raggiunse Milano. Dopo una serie di contrasti e di polemiche sul ruolo effettivo riservato al generale, anche a causa delle manovre di Edgardo Sogno dirette a organizzare un rigido controllo dei moderati e degli alleati sulle forze partigiane, si giunse a un compromesso. Il generale Cadorna divenne ufficialmente il comandante del CVL con poteri limitati, membri aggiunti del comando furono designati il liberale Mario Argenton e il democristiano Enrico Mattei, ma la direzione reale della guerra partigiana rimase nelle mani dei due vice-comandanti Luigi Longo \"Gallo\" e Ferruccio Parri \"Maurizio\" che mantennero saldamente il controllo delle formazioni pi\u00f9 numerose, efficienti e combattive garibaldine e gielliste.\nNell'inverno del 1944 finalmente il CLNAI e il CVL ottennero un riconoscimento ufficiale dagli Alleati; il 14 novembre una delegazione della Resistenza, formata da Parri, Pajetta, Sogno e Pizzoni, raggiunse (via Lugano-Lione) Roma per incontrarsi con i comandanti alleati, diffidenti delle forze partigiane e timorose di un predominio comunista all'interno del movimento resistenziale. A partire dal 23 novembre a Caserta si svolsero i difficili colloqui tra le due delegazioni guidate da Parri e dal generale britannico Henry Maitland Wilson, comandante supremo alleato del fronte Mediterraneo. Dopo alcuni contrasti e alcuni chiarimenti, il generale Wilson, avendo ottenuto garanzie sul passaggio immediato di poteri nelle zone liberate alle autorit\u00e0 alleate e sulla consegna delle armi, firm\u00f2 il 7 dicembre il patto con le forze della Resistenza, riconoscendone l'autorit\u00e0 al nord, garantendo finanziamenti e rifornimenti, programmando la collaborazione operativa. I delegati del CLNAI fecero quindi ritorno a Milano, mentre Giancarlo Pajetta rimase a Roma come rappresentante della Resistenza.\nElenchi di partigiani.\nI partigiani sono stati presenti in tutte le regioni. Questo database ne contiene 700.000. Di seguito sono riportati fonti per alcune regioni:\nGuerra partigiana.\nEsordi partigiani e le insurrezioni al sud.\nLe prime esperienze del movimento partigiano nelle settimane dopo l'8 settembre 1943 furono dolorose e difficili, di fronte alla potenza dell'apparato militare germanico e ai metodi repressivi spietati dell'invasore: la \"Brigata Proletaria\", costituita dagli operai di Monfalcone guidati da Ostelio Modesti, organizz\u00f2, in cooperazione con reparti della resistenza slovena, un'aspra difesa a Gorizia ma vennero infine dispersi dall'intervento di una divisione di fanteria tedesca; a Meina sul lago Maggiore si verificarono le prime deportazioni e le prime uccisioni di ebrei; a Boves i reparti Waffen-SS, durante un rastrellamento alla caccia del gruppo ribelle di Ignazio Vian, dispersero i partigiani, distrussero la citt\u00e0 incendiandola e uccisero sommariamente alcune decine di civili; sul monte San Martino, il gruppo del colonnello Carlo Croce \"Giustizia\", attestato su posizioni fisse in attesa del nemico, accett\u00f2 lo scontro diretto e venne facilmente sbaragliato il 13 novembre dalle colonne tedesche.\nNonostante le infelici esperienze iniziali il movimento partigiano tuttavia continu\u00f2 a esistere, crebbe di numero, incominci\u00f2 a organizzarsi grazie all'apporto dei primi comandanti politici direttamente collegati con i CLN e oper\u00f2 le opportune scelte tattiche, fondate sullo stanziamento in montagna, sulla mobilit\u00e0 e sulla guerriglia, evitando scontri diretti convenzionali contro le superiori forze nazifasciste.\nMentre nel nord e centro Italia si costituivano ed entravano in azione le prime formazioni partigiane, le operazioni alleate al sud proseguivano con una certa difficolt\u00e0 di fronte all'efficace resistenza delle truppe tedesche. L'avanzata angloamericana e la metodica ritirata tedesca verso le posizioni predisposte della Linea Gustav, iniziatasi il 19 settembre, innescarono una serie di ribellioni spontanee da parte delle popolazioni meridionali che, prive di collegamenti organici con il movimento politico della Resistenza e poco organizzate, tuttavia intralciarono i nazifascisti e provocarono violente reazioni repressive sui civili. La prima insurrezione cittadina ebbe luogo a Matera dal 21 settembre e termin\u00f2 con successo prima dell'arrivo delle truppe alleate; il 27 settembre ebbero inizio le quattro giornate di Napoli, una ribellione confusa, spontanea e disorganizzata che infastid\u00ec i tedeschi senza tuttavia impedirne le rappresaglie sistematiche (che si prolungarono fino ai primi di ottobre durante l'insurrezione di Nola) e la ritirata strategica.\nAltri nuclei consistenti di resistenza e ribellione al sud contro le forze occupanti tedesche e il fascismo repubblicano si organizzarono in Abruzzo e nel Piceno. Nella provincia di Teramo il raduno di ribelli nel bosco Martese, guidato da capi come i fratelli Rodomonte e Armando Ammazzalorso, venne disperso dalle truppe tedesche, ma i superstiti si riorganizzarono e diedero inizio alla guerriglia, mentre nella provincia di Ascoli, sul colle San Marco, il concentramento partigiano guidato da Spartaco Perini venne distrutto dopo un duro scontro il 3 ottobre. Il 5 ottobre ebbe inizio invece la sfortunata insurrezione di Lanciano che venne sedata con brutale violenza dalle truppe tedesche.\nRepressioni e rappresaglie.\nTra dicembre 1943 e gennaio 1944 le forze tedesche organizzarono le prime massicce operazioni di repressione antipartigiana al nord, sostenute dai reparti fascisti di Sal\u00f2 e caratterizzate da grande determinazione e da metodi intimidatori e terroristici anche nei confronti dei civili: le truppe della Wehrmacht, addestrate e ben organizzate, ritornarono dal 28 dicembre a Boves dove gli autonomi di Ignazio Vian furono dispersi; solo il comandante e 40 uomini trovarono rifugio in valle Peiso. Dopo nuovi successi nella val Gesso e nella val Maira, i tedeschi trovarono grosse difficolt\u00e0 in val Grana, dove i giellisti della brigata \"Italia libera\" di Duccio Galimberti e Livio Bianco si batterono con notevole abilit\u00e0 e mantennero la coesione sfuggendo alla distruzione; dopo una serie di scontri i partigiani ripiegarono a Paraloup dove si riorganizzarono.\nAnche nella provincia del monte Rosa i garibaldini di Gastone e Moscatelli evitarono la disfatta e contennero l'offensiva tedesca rimanendo uniti e combattivi. Fin\u00ec invece in un disastro la battaglia di Megolo del 13 febbraio 1944 dove il comandante Filippo Beltrami, prefer\u00ec lo scontro frontale contro i nemici senza ripiegare. I partigiani vennero sbaragliati con pesanti perdite e caddero sul campo lo stesso Beltrami, il monarchico Antonio Di Dio e i comunisti Gaspare Pajetta e Gianni Citterio.\nNel Friuli le operazioni di repressione tedesche in gennaio furono particolarmente massicce contro i garibaldini della brigata Friuli; il comandante Giacinto Calligaris \"Enrico\" venne ucciso e la formazione venne praticamente distrutta, mentre le forze tedesche dispiegarono metodi di lotta violenti e costellati di devastazioni e rappresaglie. I partigiani superstiti riuscirono tuttavia a ripiegare dietro l'Isonzo e ben presto cominciarono a riorganizzarsi entrando in collegamento con le forti unit\u00e0 della Resistenza slovena che gi\u00e0 nel settembre 1943 erano penetrate nella regione abbandonandosi a violente vendette sulla popolazione italiana prima di essere respinte dai tedeschi. Questi primi mesi della Resistenza furono molto duri per i partigiani che ancora poco organizzati, quasi privi di armi e munizioni, non sostenuti dagli Alleati, dovettero affrontare una vera lotta per la sopravvivenza. In Liguria i garibaldini della brigata \"Cichero\" sfuggirono alla distruzione ma ad Alto, sulle montagne sopra Imperia, venne ucciso il 27 gennaio Felice Cascione, medico e comandante dei partigiani della zona; nei monti dell'Appennino in una zona poco controllabile dai tedeschi, fra Pavese ed Emilia, si forma la \"Compagnia Carabinieri Patrioti\" comandata dal comandante partigiano \"Fausto\", Ten. Fausto Cossu dei carabinieri, che aveva arruolato tutti i carabinieri e militari italiani dell'Appennino; in Piemonte \"Barbato\" riusc\u00ec a salvare pochi decine di uomini in un rifugio sotto il Monviso.\nNonostante le difficolt\u00e0 concrete e lo scarso interesse delle potenze alleate per la lotta partigiana, manifestato francamente a Parri dai capi dei servizi anglo-americani in Svizzera (il britannico John McCaffery e lo statunitense Allen Dulles) in un incontro il 3 novembre 1943, la Resistenza riusc\u00ec a sopravvivere durante l'inverno e a svilupparsi qualitativamente e quantitativamente principalmente grazie alla favorevole situazione generale sui fronti di guerra che faceva prevedere un crollo del Terzo Reich, all'afflusso dei giovani renitenti alla leva della Repubblica di Sal\u00f2 che, pur creando problemi di coesione e di organizzazione alle vecchie e sperimentate formazioni, permisero un aumento numerico imponente dei combattenti, e anche alla crescente ostilit\u00e0 della popolazione e in particolare della classe operaia verso il regime fascista e l'occupante tedesco.\nGli scioperi generali dal 1\u00b0 all'8 marzo 1944, promossi soprattutto dai comunisti, a cui presero parte oltre 500.000 lavoratori del nord, si conclusero con un successo politico per le forze antifasciste nonostante alcuni fallimenti locali e i limitati risultati pratici raggiunti; le autorit\u00e0 nazifasciste, a dispetto della violenta repressione, non riuscirono a fermare le manifestazioni e persero ulteriore credibilit\u00e0 nei confronti della popolazione mentre divenne evidente la crescente influenza delle forze politiche di sinistra e l'ostilit\u00e0 della classe operaia verso le ambigue politiche sociali della Repubblica di Sal\u00f2.\nLa primavera del 1944 e l'offensiva partigiana d'estate.\nA partire dal marzo 1944 il comando tedesco diede il via a un nuovo ciclo offensivo di rastrellamenti concentrato sull'Emilia, la Liguria e il Piemonte, regioni potenzialmente obiettivo delle forze alleate; in Emilia le truppe tedesche sgominarono rapidamente i gruppi partigiani, mentre in Piemonte i combattimenti si prolungarono con esito alterno e con perdite per entrambe le parti. Le forze nazifasciste impegnate furono ingenti: due divisioni Waffen-SS etniche e una di truppe da montagna, rinforzate da reparti ucraini e mongoli; anche un battaglione di bersaglieri, reparti della \"Tagliamento\" e della \"Muti\" parteciparono ai rastrellamenti.\nLe maggiori sconfitte delle formazioni partigiane si verificarono nella val Casotto, dove gli autonomi di \"Mauri\" (oltre 1.200 uomini, secondo i dati tedeschi) subirono dure perdite e furono dispersi a causa anche di eccessivo ottimismo e di alcuni errori tattici. Le forze tedesche del \"kampfgruppe\" Rohr (appartenente alla 356\u00aa Divisione fanteria) attaccarono dal 13 marzo e accerchiarono rapidamente le bande partigiane che vennero sbaragliate completamente entro il 24 marzo. Solo il comandante \"Mauri\" e circa 100 uomini ripiegarono in salvo sul monte Alpet. Anche in val Varaita e alla Benedicta i tedeschi ebbero rapidamente la meglio: i garibaldini della brigata Morbiducci e gli autonomi del capitano Oddino vennero sbaragliati e le colonne tedesche, che subirono perdite modeste, percorsero liberamente le vallate e rastrellarono il monte Tobbio, disgregando le deboli formazioni partigiane e compiendo numerose rappresaglie.\nNelle altre zone invece le formazioni partigiane si batterono con successo, evitando scontri frontali e adottando tattiche di guerriglia: in val Maira i giellisti di Dalmastro e Bocca ressero bene i rastrellamenti e mantennero le loro forze, mentre nella valle Stura i reparti di Ettore Rosa, Livio Bianco e Nuto Revelli furono duramente impegnati ma scamparono alla distruzione e continuarono a rimanere attive ed efficienti. Uguali successi ottennero contro i rastrellamenti nazifascisti anche i garibaldini di \"Barbato\" nella valle Po, i giellisti nella val Pellice, gli autonomi di Marcellin nella valle d'Aosta e i garibaldini di \"Ciro\" Gastone e \"Cino\" Moscatelli nella Valsesia che, nonostante iniziali difficolt\u00e0, evitarono i rastrellamenti nemici sfruttando la loro grande mobilit\u00e0.\nDopo aver resistito alle operazioni di repressione nazifasciste di primavera, i reparti partigiani, rafforzati dall'afflusso di nuovi elementi galvanizzati dall'apparente vittoria alleata su tutti i fronti del giugno 1944 (i cosiddetti \"partigiani estivi\" o anche \"partigiani sfollati\"), salirono a oltre combattenti, di cui garibaldini comunisti, giellisti e autonomi. Queste formazioni partigiane passarono a loro volta all'offensiva e nell'estate, secondo i progetti del CVL, estesero progressivamente le aree liberate all'intera fascia appenninica e alpina e alle regioni collinari. Vennero costituite quindici zone libere (le \"piccole repubbliche\") con un'amministrazione politica, economica e finanziaria, elezioni, polizia e difesa.\nIn Piemonte le formazioni garibaldine di \"Barbato\" e \"Nanni\", gielliste di Livio Bianco e autonome di \"Mauri\" liberarono le valli del Cuneese, la val Pellice e la val Chisone, la Valle d'Aosta venne quasi completamente liberata dalle formazioni autonome di Marcellin, mentre nel Biellese le forze garibaldine di \"Gemisto\" liberarono tutte le colline circostanti la citt\u00e0. Nella Valsesia le Brigate Garibaldi di \"Ciro\" (Eraldo Gastone) e \"Cino\" (Vincenzo Moscatelli) organizzarono una serie di veloci incursioni, raggiunsero Borgosesia il 10 giugno e organizzarono la \"repubblica\" che sarebbe durata con alterne vicende fino alla Liberazione, mentre a Lanzo Torinese i garibaldini ottennero numerosi successi durante duri scontri con reparti fascisti.\nAnche nell'Appennino ligure i partigiani guadagnarono molte posizioni: nella regione di Imperia, a Badalucco, la divisione Garibaldi \"Cascione\" si batt\u00e9 con successo contro forze superiori; sempre nell'Appenino ligure si forma la VI zona libera con la Repubblica di Bobbio che si estende fra le province di Piacenza, Parma, Pavia, Alessandria e Genova, con circa 4.000 uomini con al capo il comandante \"Fausto\" ovvero il Ten. dei carabinieri Fausto Cossu gi\u00e0 a capo della \"Compagnia Carabinieri Patrioti\" e poi della Divisione \"Giustizia e Libert\u00e0\" con 11 brigate; capoluogo la citt\u00e0 di Bobbio in Val Trebbia, liberata il 7 luglio del 1944, che fu la prima citt\u00e0 liberata del nord Italia annunciata anche da Radio Londra; mentre nell'Appennino modenese il comandante \"Armando\" (Mario Ricci) organizz\u00f2 la Repubblica di Montefiorino. Infine nel bellunese la Divisione Garibaldi \"Nanetti\", comandata da \"Milo\", costitu\u00ec una zona libera nell'altopiano del Cansiglio e in Friuli avanzarono con successo i garibaldini della \"Natisone\" e della \"\"Friuli e i partigiani delle Osoppo che liberarono un vasto territorio lungo il Tagliamento.\nNel maggio del 1944 il generale Alexander dichiar\u00f2 che le formazioni partigiane tenevano a freno l'equivalente di sei divisioni tedesche al completo. Nello stesso mese si osserv\u00f2 anche un'intensa attivit\u00e0 diplomatica condotta dai giellisti delle Alpi cuneesi con la Resistenza Francese. Vi furono pi\u00f9 contatti i quali culminarono con gli incontri di Saretto che portarono alla firma di accordi sul piano politico e militare conclusi tra delegati del CLN del Piemonte e della pari istituzione francese.\nLiberazione del centro Italia.\nDurante l'inverno del 1943-44 le operazioni alleate contro la munita Linea Gustav andarono incontro a una serie di sanguinosi insuccessi: le difese di Cassino si dimostrarono quasi impenetrabili, mentre anche lo sbarco ad Anzio (gennaio 1944) non risolse la situazione a favore gli Alleati e rischi\u00f2 invece di trasformarsi in un disastro. In questo periodo a Roma si succedettero vive speranze di liberazione e amare delusioni. La presenza del Vaticano e del Papa Pio XII, con le sue dichiarazioni per la riconciliazione e per la salvaguardia della vita umana, incoraggi\u00f2 un atteggiamento di resistenza passiva da parte della cittadinanza, mentre l'apparato repressivo nazifascista pot\u00e9 controllare solo con metodi violenti la situazione, schiacciare i nuclei della resistenza militare del colonnello Montezemolo, ed eseguire spietate rappresaglie contro ostaggi e prigionieri in risposta a un atteggiamento comunque non collaborativo dei cittadini e alle sporadiche ma efficaci iniziative dei GAP contro soldati tedeschi, militi e importanti esponenti fascisti repubblicani.\nUn'ennesima offensiva alleata contro la Linea Gustav ebbe inizio l'11 maggio 1944 e finalmente ebbe successo; le truppe alleate sfondarono il fronte di Cassino e avanzarono ricongiungendosi con i reparti attestati nella testa di ponte di Anzio. Furono i soldati americani del generale Clark che entrarono a Roma il 4 giugno, mentre i reparti tedeschi erano impegnati a eseguire una difficile ritirata e gli apparati repressivi nazifascisti avevano gi\u00e0 abbandonato la capitale. Roma, unica delle grandi citt\u00e0 italiane, non insorse e attese l'arrivo delle truppe alleate; le mediazioni vaticane, la debolezza della resistenza militare, la scomparsa dei nuclei gappisti, falcidiati dalla repressione, impedirono un'attiva partecipazione popolare alla liberazione della citt\u00e0. La citt\u00e0 aveva comunque gi\u00e0 pagato il suo tributo di sangue, con le 597 vittime di Porta San Paolo, le 335 delle Fosse Ardeatine, i 2.091 ebrei deportati nei campi di sterminio, i 947 cittadini deportati nel rastrellamento del Quadraro, i 66 martiri di Forte Bravetta, i dieci fucilati a Pietralata, le dieci donne uccise presso il Ponte dell'Industria per aver assaltato un forno e i quattordici ex-detenuti di Via Tasso, massacrati a La Storta, proprio il giorno della Liberazione (4 giugno 1944).\nNello stesso periodo si rafforzarono, con l'afflusso di nuovi combattenti, le formazioni partigiane in Toscana. I garibaldini costituirono nella campagna senese e del grossetano la Divisione Garibaldi \"Spartaco Lavagnini\" (1.000 uomini), comandata da Fortunato Avanzati, e nell'area Firenze-Arezzo la Divisione Garibaldi \"Arno\" (1.700 uomini), guidata dal valoroso Aligi Barducci, \"Potente; i giellisti organizzarono le loro brigate Roselli (1.200 uomini); mentre erano attive anche formazioni autonome guidate da Manrico Ducceschi \"Pippo\" sulle montagne di Pistoia, e in Garfagnana la Divisione Garibaldi \"Lunense\", guidata dal maggiore britannico Anthony Oldham e con commissario politico Roberto Battaglia. Dopo una serie di contrasti tra garibaldini e giellisti e alcune riuscite operazioni di repressione nazifasciste, le forze della resistenza si accordarono e costituirono un comando unificato partigiano in Toscana per passare all'attacco delle forze nemiche in contemporanea con l'avanzata alleata a nord di Roma.\nDopo la caduta di Roma l'esercito tedesco del feldmaresciallo Kesselring aveva dato inizio a una difficile ritirata di oltre 500\u00a0km per attestarsi sulle nuove posizioni appenniniche; la manovra, ostacolata dall'intervento delle formazioni partigiane, fu nuovamente costellata da violenze, repressioni ed eccidi di civili a Gubbio, a Cortona, a Civitella in Val di Chiana, a San Giovanni Valdarno. A cavallo tra il Lazio e l'Abruzzo i tedeschi operarono feroci rastrellamenti, in questi furono arrestati i fratelli partigiani Mario e Bruno Durante poi condannati a morte e trucidati, i loro corpi non furono mai pi\u00f9 ritrovati. Come descrive l'ANPI, il 1\u00ba maggio 1944 le SS tedesche arrestarono brutalmente il partigiano Domenico Cicala nel suo ufficio di segretario comunale a Filettino per aver appoggiato ed ospitato i prigionieri alleati in fuga. Sottoposto a crudeli torture venne condannato a morte ma fortunatamente scamp\u00f2 alla fucilazione, ricevendo nel 1952 dalla Presidenza del Consiglio dei Ministri la Croce al Valore Militare. I partigiani si batterono validamente, liberarono Terni il 13 giugno, precedendo le truppe indiane dell'8\u00aa Armata britannica; entrarono a Spoleto e Foligno; i partigiani del \"Raggruppamento Monte Amiata\" ottennero un successo a Pitigliano e altri liberarono Grosseto il 15 giugno. Le operazioni continuarono in luglio in Toscana, Siena venne liberata il 3 luglio dalle truppe francesi senza l'intervento partigiano, ma la divisione Garibaldi \"Arno\" il 15 luglio incominci\u00f2 la marcia di avvicinamento a Firenze, intercett\u00f2 le retroguardie tedesche e il 3 agosto raggiunse Fiesole e i sobborghi della citt\u00e0.\nA Firenze Alessandro Pavolini, giunto in citt\u00e0 il 18 giugno, cerc\u00f2 di organizzare la resistenza delle forze fasciste repubblichine; furono costituiti gruppi di franchi tiratori, mentre i membri della banda Carit\u00e0 si abbandonarono alle ultime violenze e omicidi prima di partire per il nord e riparare a Padova. Anche il segretario del PFR ritorn\u00f2 l'8 luglio al nord, cosciente dell'imminente caduta della citt\u00e0. La battaglia per Firenze ebbe inizio il 28 luglio con i primi scontri a sud della citt\u00e0 tra i partigiani e retroguardie di paracadutisti tedeschi. Il comando germanico, su istruzioni di Kesselring e dello stesso Hitler, organizz\u00f2 metodicamente la ritirata: al guado dell'Arno una brigata giellista venne annientata, i ponti sul fiume vennero fatti tutti saltare tranne Ponte Vecchio, e le forze partigiane (circa 2.800 uomini in maggioranza garibaldini della \"Arno\", ma anche giellisti, liberali e socialisti) rimasero divise in due parti.\nIl 4 agosto entrarono in citt\u00e0 a sud del fiume i primi reparti garibaldini, ma i combattimenti continuarono violenti; la guarnigione tedesca rimasta a Firenze effettu\u00f2 sistematiche distruzioni e mantenne ancora il controllo della citt\u00e0. Il 7 agosto rimase ucciso Barducci \"Potente\", e solo la notte del 10-11 agosto i reparti tedeschi abbandonarono Firenze per risalire sulle colline nord dove si trincerarono e respinsero facilmente, con gravi perdite, i partigiani. All'interno della citt\u00e0, in un clima insurrezionale, le forze partigiane eliminarono lentamente i numerosi franchi tiratori fascisti rimasti e uccisero sommariamente molti collaborazionisti, mentre il CLNT (Comitato di Liberazione Nazionale Toscano) assunse i pieni poteri in attesa dell'arrivo degli alleati che giunsero il 13 agosto. Tuttavia i combattimenti nella periferia nord di Firenze continuarono molto duri fino ai primi di settembre, costarono molte perdite ai partigiani e si risolsero solo con il concorso decisivo delle forze alleate.\nNelle settimane precedenti i tedeschi avevano abbandonato anche l'Abruzzo, dove la banda partigiana guidata da Armando Ammazzalorso entr\u00f2 per prima a Teramo il 18 giugno, e le Marche, dove fin dal 13 giugno si era costituito un comando regionale partigiano. Alla fine del mese le formazioni della Resistenza incominciarono gli attacchi alle forze fasciste e ai tedeschi in ritirata: il 1\u00ba luglio i partigiani della brigata \"Capuzzi\" liberarono Camerino, il 14 luglio venne raggiunta Ancona.\nCombattimenti dietro la Linea Gotica.\nLe violente battaglie tra le formazioni partigiane e i reparti tedeschi e fascisti dell'estate 1944 nel nord Italia derivarono in parte dalla situazione strategica generale sul fronte italiano; dopo il crollo della linea Gustav e la liberazione di Roma e Firenze il generale Alexander, comandante del 15\u00ba Gruppo d'armate alleato che operava in Italia, sper\u00f2 di ottenere una vittoria decisiva e quindi, pressato in questo senso anche dal Primo ministro britannico Churchill, per la prima volta sollecit\u00f2 un'intensificazione dell'attivit\u00e0 partigiana nelle retrovie del fronte tedesco per disorganizzarne la ritirata e minarne la sicurezza. Queste istruzioni vennero fornite direttamente l'11 agosto dal generale Alexander al generale Raffaele Cadorna, nel momento della partenza di quest'ultimo per assumere al nord il comando del Corpo Volontari della Libert\u00e0. In realt\u00e0 il comando del CVL, insicuro della situazione e non edotto dei progetti strategici precisi alleati, prepar\u00f2 i primi piani insurrezionali ma invit\u00f2 alla massima prudenza le formazioni partigiane.\nLa ritirata delle forze tedesche verso la Linea Gotica fu costellata da spietate operazioni di repressione e rappresaglia contro nuclei di partigiani (brigate \"Stella Rossa\" nel bolognese e \"Gino Mosconi\" nelle Apuane) e soprattutto contro i civili allo scopo di rendere sicure le vie di comunicazione e di intimidire le popolazioni terrorizzandone lo spirito di rivolta. Dopo l'operazione \"Wallenstein\" condotta con scarso successo dal 30 giugno nella zona montuosa tra Parma e La Spezia, a giugno e luglio lungo la strada Roma-Firenze e in particolare in agosto a Sant'Anna di Stazzema e a settembre a Marzabotto (da parte dei reparti del maggiore delle SS Walter Reder) reparti della Wehrmacht e delle Waffen-SS con la collaborazione dei fascisti repubblicani si macchiarono, durante gli aspri scontri contro i partigiani della Brigata \"Stella Rossa\" guidati del comandante \"Lupo\" (Mario Musolesi, che rimase ucciso negli scontri), di numerose atrocit\u00e0 contro le popolazioni che costarono la vita a oltre 2.000 civili. In agosto venne anche decimata la famosa \"banda Corbari\" che si era trasferita sul monte Levane; Silvio Corbari, tradito e catturato con alcuni suoi luogotenenti, venne impiccato dai nazifascisti a Forl\u00ec il 18 agosto 1944.\nMentre proseguiva la tragica ritirata del grosso dell'esercito tedesco verso nord, fin da luglio era in corso la battaglia di Montefiorino, dove la Divisione garibaldina Modena, guidata dal prudente e capace comandante Mario Ricci \"Armando\", aveva costituito con i suoi 5.000 uomini una vasta regione libera, estesa da Pievepelago, a Serramazzoni, da Ligonchio a Carpineti, alle spalle delle posizioni tedesche. Gli alleati rinforzarono notevolmente questa regione libera con lanci di armi ed equipaggiamenti e i partigiani organizzarono solide posizioni che riuscirono in un primo tempo a fermare l'attacco di deboli unit\u00e0 Waffen-SS a Piandelagotti. Dopo vane trattative tra partigiani e tedeschi, sfruttate dal comando del generale Messerle per rinforzare le sue forze, alla fine di agosto oltre 8.000 soldati tedeschi, con contingenti di sostegno fascisti, attaccarono con artiglieria e autoblindo la regione di Montefiorino da tre direzioni.\nA partire dal 30 luglio i tedeschi avanzarono lungo il Secchia, con impiego di cannoni e lanciafiamme, alcune cittadine vennero bombardate e incendiate e ci furono rappresaglie sui civili; sul fiume i partigiani si batterono bene; nella direzione di Toano ebbe un ruolo importante un reparto di partigiani sovietici ex prigionieri. La sera del 31 luglio \"Armando\" diede ordine di sganciarsi e ritornare alla guerriglia, altri combattimenti durarono fino al 1\u00ba agosto a Monchio, con perdite per la resistenza, e al Passo delle Radici dove i partigiani guadagnarono tempo per favorire la ritirata. Fino al 12 agosto i reparti partigiani continuarono imboscate e incursioni per ostacolare la marcia dei tedeschi. I nazifascisti riuscirono alla fine, con la perdita di circa 500 morti e feriti, a disgregare la repubblica di Montefiorino ma la gran parte della Divisione garibaldina Modena rimase intatta, pur avendo perso 250 uomini, e avrebbe presto attraversato le linee entrando direttamente nello schieramento alleato.\nLe forze alleate sferrarono l'attacco alla Linea Gotica tra il 25 agosto e il 10 settembre e i reparti partigiani schierati nelle immediate retrovie del fronte tedesco entrarono quindi in azione; sul versante orientale i garibaldini della 8\u00aa Brigata Garibaldi contribuirono alla liberazione di Forl\u00ec, nel modenese i partigiani si ricongiunsero con gli angloamericani, mentre nella regione a sud di Bologna si verificarono aspri scontri. Il 28 settembre sul Monte Battaglia i partigiani della 36\u00aa Brigata Garibaldi conquistarono le posizioni e respinsero i tedeschi fino all'arrivo degli americani, mentre a Ca' di Guzzo le Waffen-SS superarono la disperata resistenza dei garibaldini della 62\u00aa Brigata e uccisero tutti i partigiani rimasti isolati.\nGuerra in montagna nell'estate 1944.\nMentre erano in corso i combattimenti lungo l'Appennino, da agosto si combatteva nella val Chisone, tra le aspre montagne del Sestriere una dura battaglia tra i reparti autonomi collegati a \"Giustizia e Libert\u00e0\" del sergente degli Alpini Maggiorino Marcellin \"Bluter\" e numerose formazioni tedesche e fasciste (una divisione granatieri tedesca, un battaglione della \"Nembo\", bersaglieri, SS italiane, un battaglione OP). Si tratt\u00f2 delle pi\u00f9 lunga e combattuta battaglia della Resistenza; dopo una fase di preparazione i tedeschi incominciarono l'offensiva lungo la Val di Susa, i partigiani di Marcellin avevano un armamento pesante con mortai da 81 e dieci cannoni da montagna e si batterono con tutti i mezzi. I tedeschi impiegarono carri armati e \"Stukas\" mentre gli autonomi ebbero l'appoggio anche di aerei britannici decollati dalla Corsica. Nonostante i contrattacchi di sostegno a fondovalle dei garibaldini di \"Barbato\" e dei giellisti di Antonio Prearo, i nazifascisti continuarono i rastrellamenti, costellati da esecuzioni sommarie. Il 6 agosto Marcellin decise di sganciare i suoi uomini a piccoli gruppi; in val Troncea i partigiani furono accerchiati ma rifiutarono la resa e, dopo grandi difficolt\u00e0, alla fine di agosto trovarono scampo in Francia da dove dopo poche settimane, non scoraggiati, fecero ritorno in val Chisone per riorganizzare la resistenza.\nIl 17 agosto era cominciata una nuova battaglia nella valle Stura tra le colonne tedesche della 90\u00aa Panzergrenadier Division in marcia verso il colle della Maddalena per soccorrere alcune divisioni schierate sul versante francese delle Alpi e minacciate dallo sbarco alleato in Provenza, e i giellisti della 1\u00aa Divisione alpina guidati da Livio Bianco e Nuto Revelli. Inizialmente i partigiani furono messi in grave difficolt\u00e0 dall'arrivo a sorpresa dei granatieri tedeschi, gli sbarramenti vennero travolti, si verific\u00f2 il caos tra la popolazione e solo il 19 agosto Revelli riusc\u00ec a riprendere il controllo della situazione e a organizzare la difesa. Nei giorni seguenti i partigiani misero a segno alcune riuscite imboscate e rallentarono la marcia dei tedeschi prima di ripiegare in quota. Fino al 23 agosto gli uomini di Revelli continuarono a infastidire e a infliggere perdite al nemico prima di sganciarsi e sconfinare in Francia per la valle Tinea. In questa regione i giellisti combatterono ancora fino al 10 settembre e vennero quindi aggregati ai reparti francesi che li costrinsero a rimanere in zona per cinque mesi prima di autorizzarli a rientrare in Italia.\nUn'ultima serie di combattimenti ebbero luogo tra il 22 agosto e il 1\u00ba settembre nella val Trebbia con la battaglia del Penice che porter\u00e0 il 27 agosto alla caduta della Repubblica di Bobbio operante fra la VI Zona Libera e la XIII Piacenza e zona dell'Oltrep\u00f2 e alessandrino; i reparti della Repubblica di Sal\u00f2 svolsero questa volta la parte principale nell'azione con oltre 8.000 uomini impegnati delle Divisioni \"Monterosa\", \"San Marco\" e \"Littorio\" contro i 3.500 partigiani della Divisione garibaldina Cichero di Aldo Gastaldi e della Divisione giellista Piacenza di Fausto Cossu, coordinate dal comandante \"Miro\" (nome di battaglia dello sloveno Antonio Ukmar). Il 23 agosto ebbe inizio l'attacco in forze da ogni direzione dei reparti fascisti divisi in nove colonne provenienti dall'Emilia, dal Piemonte e dalla Liguria. Sul versante ligure i garibaldini di \"Virgola\" (capo della Cichero) respinsero gli attacchi, mentre in altre zone si verificarono cedimenti. Nello scontro di Badalucco i garibaldini della Divisione F. Cascione inflissero perdite alle colonne nemiche; a Novi Ligure e a Varzi si batterono con valore i reparti dell'\"Americano\" e di \"Peter\"; infine le colonne nazifasciste si spinsero sull'Antola e occuparono Torriglia. Nonostante questi successi in realt\u00e0 il rastrellamento non aveva distrutto le forze della Resistenza che ripresero subito la loro attivit\u00e0: nell'Oltrep\u00f2 Pavese i partigiani della \"Crespi\" e della \"Capettini\" occuparono Varzi e catturarono un gruppo di alpini della \"Monterosa\", mentre i reparti liguri riorganizzarono le loro forze e studiarono nuove tattiche per sfuggire al nemico. Infine anche il Veneto venne investito dalla repressione nazifascista: dall'11 agosto i garibaldini della \"Garemi\" dovettero battersi duramente in val Posina, sopra a Schio; il sacrificio di un gruppo partigiano, guidato da \"il marinaio\" (Bruno Viola), permise al grosso di disperdersi e di evitare i massicci e violenti rastrellamenti tedeschi.\nLe battaglie dell'estate 1944 si conclusero quindi con una serie di successi tattici per le forze nazifasciste, ma, nonostante il mancato concorso alleato a causa del fallimento complessivo dell'offensiva sulla Linea Gotica, i reparti partigiani mostrarono efficienza e combattivit\u00e0, riuscendo a evitare la distruzione e impegnando forti contingenti nemici: otto divisioni tedesche (di cui quattro in Piemonte) e circa 90.000 soldati della RSI.\nLe repubbliche partigiane.\nNell'estate 1944, sempre nel clima ottimistico creato dai segni di un crollo tedesco in Italia di fronte all'offensiva alleata, il comando partigiano decise l'ambizioso progetto di creare delle vere \"Repubbliche partigiane\" o \"Zone libere\" in alcuni territori montani e collinari dell'Italia Settentrionale, lungo l'arco delle Alpi e dell'Appennino Settentrionale, liberati dall'occupazione nazi-fascista. Questi progetti, che prevedevano la costituzione di strutture di governo amministrative e programmi economici e sociali concreti, ampliavano le precedenti esperienze spontanee della Repubblica di Maschito, nel Vulture in Basilicata, della Repubblica del Corniolo e delle cosiddette \"piccole repubbliche\" che, create nella primavera 1944, avevano subito in luglio e agosto i duri rastrellamenti tedeschi.\nLe tre \"grandi repubbliche\", precedute dall'esperienza della repubblica di Montefiorino nell'Appennino modenese, si costituirono tra l'agosto e il novembre 1944 in val d'Ossola, in Carnia e nell'Alto Monferrato; soprattutto la repubblica dell'Ossola assunse grande importanza, per la sua numerosa popolazione (oltre 80.000 abitanti), la sua ricchezza economica e anche per l'importanza strategica. Confinante con la Svizzera, la repubblica attir\u00f2 anche l'attenzione dei comandi e dei servizi alleati guidati dall'americano Allen Dulles e dal britannico John McCaffery che ipotizzarono, in contemporanea con la ripresa dell'offensiva alleata sulla Linea Gotica in direzione di Rimini e del passo del Giogo, di rafforzare l\"'enclave\" attraverso il confine elvetico e anche con l'impiego dell'aeroporto di Domodossola.\nLa liberazione dell'Ossola, difesa da forze scarse e in parte demoralizzate, fu rapida: il 26 agosto i garibaldini della brigata Redi attaccarono e occuparono Baceno e nei giorni seguenti una serie di presidi fascisti vennero abbandonati o si arresero, mentre ai primi di settembre le valli alte vennero completamente occupate dalle reparti di Arca e Filippo Frassati della Brigata garibaldina Piave. L'8 settembre i partigiani delle Fiamme Verdi della Divisione \"Valtoce\" di Alfredo Di Dio e quelli della Divisione autonoma \"Valdossola\" di Dionigi Superti diedero inizio all'offensiva dalla bassa valle: a Piedimulera i reparti della Brigata Nera di Carrara caddero in un'imboscata mentre gli altri reparti tedeschi e fascisti ripiegarono verso Domodossola. Dopo trattative tra il presidio tedesco e i partigiani, le forze nazi-fasciste abbandonarono la citt\u00e0 e i partigiani entrarono nella capitale dell'Ossola accolti festosamente dalla popolazione. Venne subito costituita una giunta politico-amministrativa presieduta dal socialista Ettore Tibaldi, arrivato da Lugano, con i comunisti Concetto Marchesi, Giancarlo Pajetta, Umberto Terracini, i socialisti Santi, Vigorelli, Mario e Corrado Bonfantini e il democristiano Piero Malvestiti.\nLe altre due \"grandi repubbliche\" partigiane vennero organizzate lentamente nell'estate e autunno 1944; in Carnia la giunta si stabil\u00ec ad Ampezzo il 26 settembre, mentre la difesa della zona libera, abitata da persone, rimase divisa tra la Divisione garibaldina \"Friuli-Natisone\" e la Divisione Osoppo che non costituirono un comando unificato soprattutto a causa della decisione del Partito Comunista Italiano di trasferire sotto comando operativo jugoslavo le sue forze, provocando le vive proteste osovane. L'Alto Monferrato venne invece organizzato ufficialmente solo il 5 novembre dalle forze partigiane delle divisioni Garibaldi di Giambattista Reggio e \"Ulisse\" (Davide Lajolo) e dalla divisione autonoma di \"Tino\", dipendente dal gruppo di \"Mauri\", nel frattempo attestato a difesa della repubblica di Alba. I cospicui e ben armati reparti autonomi del 1\u00ba Gruppo Divisioni Alpine guidate da \"Mauri\" (Enrico Martini) e \"Nord\" (Piero Balbo), affiancati da formazioni partigiane garibaldine della Divisione \"Langhe\", dopo essere entrate ad Alba il 10 ottobre, costituirono posizioni difensive lungo il Tanaro e respinsero inviti alla trattativa da parte dei nazifascisti.\nOffensive e rastrellamenti nazifascisti.\nAlla fine di ottobre 1944 i tentativi alleati di superare le difese tedesche sulla linea Gotica e irrompere nella pianura Padana ebbero termine con un insuccesso strategico complessivo, provocando un inatteso prolungamento della guerra in Italia e aggravando gravemente la situazione delle forze partigiane combattenti nei territori occupati che durante l'estate, in previsione della vittoria alleata, erano passate all'offensiva allargando notevolmente il territorio controllato e costituendo numerose \"zone libere\". Fin dal 1\u00ba ottobre il feldmaresciallo Kesselring fu infatti in grado di diramare i primi ordini alle sue forze per organizzare un'operazione coordinata di repressione e rastrellamento sistematico per schiacciare finalmente i partigiani, rioccupare le \"zone libere\" e intimorire con metodi di lotta aggressivi la popolazione apparentemente favorevole alla resistenza. Gi\u00e0 in settembre le forze nazifasciste erano passate all'offensiva antipartigiana attaccando le forze della resistenza asserragliate in difesa sul monte Grappa in posizioni statiche: supportati da artiglieria e armi pesanti i tedeschi attaccarono i partigiani distruggendo la brigata \"Italia libera\" e disperdendo con perdite i reparti garibaldini e delle Matteotti. Entro la fine del mese i nazifascisti completarono il rastrellamento sul Grappa costellato di rappresaglie, devastazioni e violenze sui civili.\nDopo questo primo successo Kesselring sferr\u00f2 quindi il grande rastrellamento globale su tutte le posizioni partigiane con l'impiego di sei divisioni tedesche, quattro della Repubblica di Sal\u00f2 e le varie milizie di partito; gli attacchi incominciarono simultaneamente contro le \"repubbliche\" della Carnia e dell'Ossola. L'attacco alla repubblica dell'Ossola, la pi\u00f9 importante delle zone libere partigiane, ebbe inizio il 9 ottobre e venne condotto da circa 13.000 uomini in grande maggioranza fascisti repubblicani, affiancati solo da un piccolo gruppo di tedeschi. L'offensiva, favorita da una netta superiorit\u00e0 numerica e di mezzi, ebbe subito successo: i nazifascisti penetrarono nella repubblica attraverso la valle Cannobina, mentre a Domodossola si diffuse il panico e la confusione.\nEbbe quindi inizio l'esodo della popolazione verso il confine svizzero per evitare le rappresaglie, mentre lo stesso comandante della Divisione \"Valtoce\", Alfredo Di Dio, venne ucciso in un'imboscata. Dopo un'aspra resistenza il 13 ottobre da parte di reparti della \"Valtoce\" e della \"Valdossola\", i fascisti raggiunsero e occuparono Domodossola il 14 ottobre entrando in una citt\u00e0 deserta, mentre 35.000 civili fuggivano verso nord. Gli ultimi scontri si ebbero il 19 ottobre, mentre i reparti nazifascisti devastavano il territorio e i capi politici dell'Ossola fuggivano in Svizzera. I resti delle forze partigiane si frammentarono in tre gruppi: Superti si diresse in val Divedro, i garibaldini della \"Redi\" in parte ripiegarono in val Formazza e in parte riuscirono, al comando di \"Livio\" (Paolo Scarponi) e del \"colonnello Delli Torri\" (Giuseppe Curreno), a raggiungere ai primi di novembre la Valsesia dove confluirono nelle formazioni di Moscatelli\nIl 2 novembre ebbe inizio l'attacco nazifascista, rafforzato con le forze dell'intera 34\u00aa divisione tedesca, alla repubblica di Alba; dopo l'inatteso passaggio da parte nemica del Tanaro sull'unico ponte rimasto, i partigiani si trovarono in difficolt\u00e0 e \"Mauri\" abbandon\u00f2 Alba, ripiegando opportunamente sulle colline, dove gli autonomi e i garibaldini combatterono con efficacia e abilit\u00e0. Ben riforniti di armi dai lanci aerei alleati, i partigiani di \"Mauri\" (Martini) e \"Nord\" (Balbo), guidati da ufficiali effettivi, condussero per oltre un mese una serie di scontri nei vari abitati collinari, resistendo alle superiori forze nemiche fino al 20 dicembre, subendo oltre 100 morti e 100 feriti ma infliggendo dure perdite ai tedeschi e rallentandone l'avanzata. Dopo i duri scontri nelle Langhe le forze tedesche e fasciste furono rafforzate e riorganizzate, e il 2 dicembre sferrarono l'attacco nell'Alto Monferrato; le forze partigiane in questa \"repubblica\", guidate da \"Ulisse\" (Davide Lajolo) e \"Augusto\" (Francesco Scotti), avevano ottenuto due successi a Bruno il 20 ottobre e a Bergamasco il 4 novembre, ma, di fronte alla potenza delle forze nemiche decisero questa volta di rinunciare alla lotta frontale e passare alla fase di sganciamento. I garibaldini di \"Ulisse\" evitarono la distruzione ma le truppe nazifasciste ripresero il controllo del territorio e nelle settimane seguenti estesero le loro operazioni su tutte le vallate alpine dove i partigiani si batterono accanitamente in condizioni meteorologiche proibitive.\nLa pi\u00f9 violenta, sanguinosa e prolungata offensiva nazifascista si diresse dal 27 settembre contro la repubblica della Carnia e coinvolse oltre 40.000 soldati tedeschi, fascisti repubblicani e un insieme di reparti etnici, croati, georgiani, francesi collaborazionisti e cosacchi del Don e del Kuban. L'attacco venne sferrato inizialmente lungo il corso dell'Isonzo a Faedis, difesa dai garibaldini della Divisione Natisone e dalle Divisioni Osoppo. I partigiani si batterono validamente, ma dopo poche ore il 28 settembre dovette essere dato ordine di sganciamento di fronte alla potenza di fuoco nemica. La manovra venne intercettata e i tedeschi inflissero pesanti perdite agli osovani e ai garibaldini, tutta la zona libera a ovest del Tagliamento venne rastrellata, con gravi devastazioni, incendi di villaggi, deportazioni e rappresaglie.\nLa seconda fase dell'offensiva nazifascista in Friuli ebbe inizio tra il 2 e l'8 ottobre (operazione \"Waldlaufer\") sia a nord del Tagliamento sia nell'ansa del fiume. La brigata \"Carnia\" venne decimata mentre nella zona Frisarco-Redona i tedeschi vennero sorpresi dal fuoco dei partigiani e dovettero ripiegare. Dopo una sosta gli attacchi ripresero il 27 novembre e le truppe da montagna tedesche effettuarono una manovra d'aggiramento attraverso la Clautana, mentre le Waffen-SS attaccarono i garibaldini e i battaglioni della Decima MAS \"Barbarigo\" e \"Valanga\" puntarono su Redona. Oltre nazifascisti respinsero lentamente i partigiani osovani e garibaldini che, guidati da \"Ninci\" (Lino Zocchi) e \"Andrea\" (Mario Lizzero) ripiegarono su un terreno di montagna impervio e quasi disabitato, e sferrarono contrattacchi in cui si distinsero anche gli ex prigionieri sovietici del \"battaglione Stalin\". Infine il 7 dicembre il comandante delle Osoppo, \"Verdi\" (Candido Grassi) diede ordine di sganciamento e i superstiti attraversarono le linee nemiche per trovare riparo in pianura. La \"repubblica della Carnia\" era finita; le perdite furono pesanti per entrambe le parti, le devastazioni provocate dai rastrellamenti ingenti e le rappresaglie e deportazioni da parte particolarmente dei reparti cosacchi furono numerose, mentre nascosti nelle grotte delle montagne pi\u00f9 disagiate rimasero piccoli nuclei di partigiani.\nCrisi e ripresa della Resistenza.\nIl 13 novembre 1944, mentre nell'Italia Settentrionale le massicce operazioni di repressione nazifasciste provocavano dure perdite nelle file partigiane, il generale Alexander diramava via radio un suo proclama ai combattenti del movimento della Resistenza attraverso cui li invitava a interrompere le azioni contro il nemico e a ripiegare, per rimanere sulla difensiva in attesa della ripresa alleata di primavera. Il proclama, sebbene corretto dal punto vista operativo, ebbe effetti deprimenti e demoralizzanti sui combattenti partigiani e innesc\u00f2 reazioni polemiche inducendo i vertici comunisti e giellisti del movimento a respingere le posizioni attendiste e rinunciatarie delle forze conservatrici e del generale Cadorna e a stimolare invece una concezione pi\u00f9 attiva della guerra partigiana al fine di scongiurare un'eventuale dispersione o disgregazione generale dei reparti.\nNonostante le direttive dei capi partigiani e la resistenza dei nuclei pi\u00f9 solidi, l'inverno del 1944 fu molto difficile per i partigiani: le dure e spietate operazione di repressione, le sconfitte, la mancanza di sostegno alleato, il tempo inclemente in montagna provocarono una grave crisi del movimento. Molte formazioni si sciolsero o di dispersero; l'amnistia proclamata dal regime di Sal\u00f2 il 28 ottobre 1944 e le offerte tedesche di clemenza in cambio di un arruolamento come lavoratori nell'Organizzazione Todt, appoggiate in alcuni casi anche dalle gerarchie ecclesiastiche, ottennero risultati, e in gruppi o individualmente molti combattenti abbandonarono le armi e si consegnarono. I partigiani attivi a dicembre scesero a soli 50.000 elementi ancora effettivamente in azione. Altre fonti riducono il numero dei combattenti ancora in azione a soli 20-30.000 uomini.\nAnche i quadri dirigenti del movimento furono duramente colpiti dalla repressione nazifascista, che riusc\u00ec a smantellare numerose strutture di comand\u00f2 nelle citt\u00e0; in Piemonte vennero catturati il colonnello Contini e Gino Barocco, capo di stato maggiore del comando regionale, e soprattutto venne arrestato e ucciso a Cuneo Duccio Galimberti. Il suo posto di responsabile di tutte le formazioni gielliste piementesi venne assunto da Dante Livio Bianco. A Milano venne catturata una parte dei componenti del comando generale del CVL, tra cui Sergio Kasman, il liberale Argenton e lo stesso Ferruccio Parri; a Ferrara i fascisti repubblichini arrestarono e uccisero sommariamente tutti i componenti del CLN locale.. Una violenta repressione, costellata di violenze ed esecuzioni, si abbatt\u00e9 sulla resistenza gappista nelle citt\u00e0 dell'Italia.\nLa profonda crisi della Resistenza richiese nuove decisioni operative da parte delle strutture di comando centrali; su iniziativa soprattutto del comandante Colajanni \"Barbato\", venne quindi presa la decisione di attuare la cosiddetta \"pianurizzazione\". Questa scelta strategica, in realt\u00e0 imposta anche dall'impossibilit\u00e0 pratica di continuare a combattere in montagna a causa delle difficolt\u00e0 di rifornimento, della pressione nemica e anche dell'ostilit\u00e0 di una parte delle popolazioni locali, esasperate e terrorizzate da rappresaglie e repressioni nazifasciste, prevedeva quindi che le formazioni partigiane ancora attive scendessero in pianura lasciando in alta montagna solo piccoli nuclei rifugiati nei territori pi\u00f9 impervi. La \"pianurizzazione\" divenne, a seconda dei casi, una ritirata, con la dispersione in gruppi piccoli, poco efficienti e prevalentemente passivi, nascosti spesso nelle cosiddette \"buche\", o una vera espansione aggressiva, come nel caso delle formazioni di Moscatelli nella pianura di Novara e Vercelli. Nel Monferrato si trasferirono invece i garibaldini di \"Barbato\", mentre nelle Langhe rifluirono, accanto agli autonomi di \"Mauri\" e ai garibaldini di \"Nanni\", i reparti giellisti della Val Grana.\nNonostante la profonda crisi nelle file della Resistenza in alta Italia, i partigiani riuscirono ancora a partecipare attivamente ai combattimenti autunnali: in particolare in Emilia, il 7 novembre i gappisti bolognesi coordinati da Ilio Barontini organizzarono a Porta Lame una dura ed efficace resistenza contro le superiori forze fasciste, e ripiegarono dopo un'intera giornata di combattimenti che costarono perdite al nemico. In dicembre Arrigo Boldrini \"B\u00fclow\", comandante dei garibaldini nel ravennate, prepar\u00f2 un piano di battaglia per la liberazione di Ravenna, in parte adottato dal comando alleato; i suoi partigiani collaborarono attivamente alla liberazione della citt\u00e0. Oltre a questi successi, i partigiani dovettero subire anche sconfitte e nuove repressioni: a Guselli, nel piacentino e nella battaglia di Monte Caio, mentre nell'Oltrep\u00f2 pavese i gruppi vennero quasi completamente dispersi.\nLa Resistenza riusc\u00ec a superare le gravi difficolt\u00e0 per la saldezza della sua dirigenza politico-militare, per la combattivit\u00e0 del nucleo costitutivo formato dai cosiddetti \"partigiani dei due inverni\" e soprattutto per la situazione generale del conflitto mondiale ormai decisamente favorevole alle potenze alleate. Si moltiplicarono inoltre i segni di disgregazione nel campo nazifascista, nonostante un ultimo momento di fiducia nel periodo della offensiva delle Ardenne, contemporanea al ritorno di Mussolini a Milano il 16 dicembre. Decisivo fu infine il grande potenziamento degli aiuti delle potenze anglosassoni che, pi\u00f9 solleciti alle necessit\u00e0 della lotta partigiana, secondo le indicazioni del nuovo comandante in capo generale Clark, e desiderosi di un sostegno nelle retrovie tedesche in vista dell'offensiva finale, fornirono armi, vettovaglie ed equipaggiamenti in abbondanza che permisero di ricostituire le formazioni partigiane, di equipaggiarle adeguatamente e trasformarle in unit\u00e0 pi\u00f9 omogenee, meglio organizzate e preparate.\nNei primi mesi del 1945 le forze nazifasciste sferrarono nuove operazioni di rastrellamento principalmente con piccoli reparti leggeri; le cosiddette \"escursioni antipartigiane\" del gennaio e febbraio 1945 non ottennero per\u00f2 risultati di rilievo e incontrarono la crescente opposizione delle forze partigiane in fase di crescita e rafforzamento. In Valle Maira i giellisti della 2\u00aa divisione alpina sorpresero alcuni reparti della divisione \"Monterosa\"; a Cantalupo i garibaldini respinsero un'incursione nazista, mentre nel bosco del Cansiglio una colonna tedesca sub\u00ec pesanti perdite. Anche l'attacco sul passo del Mortirolo dei militi della \"Tagliamento\" venne respinto dall'efficace difesa dei partigiani delle Fiamme Verdi della \"Tito Speri\".\nMentre fronteggiavano con successo le ultime offensive repressive nazifasciste, le formazioni partigiane organizzarono anche la cosiddetta \"guerra di corsa\" in pianura: nel basso Monferrato lungo le strade per Asti e Milano, dove erano in azione il GMO (\"Gruppo Mobile Operativo\") giellista e i matteottini di Piero Piero; nella pianura tra Vercelli e Novara, dove le forti brigate Garibaldi di Moscatelli e Gastone arrivarono fino alle porte di Pavia; nel Veneto, dove i garibaldini della \"Nanetti\" intralciarono pesantemente le comunicazioni tedesche verso l'Austria e l'Ungheria.\nInsurrezione generale e la liberazione.\nPrimavera 1945.\nSecondo le stime diffuse dal Corpo volontari della libert\u00e0 nel 1972 il numero di partigiani ai primi di marzo del 1945 aveva raggiunto la consistenza di circa 80.000 combattenti; nelle settimane successive, mentre su tutti i fronti europei erano in corso le grandi offensive finali degli Alleati e l'Armata Rossa marciava su Berlino, si assistette a un grande aumento di questi effettivi dovuto anche all'afflusso di elementi entusiasti ma in pratica non combattenti o entrati nel movimento anche per motivi opportunistici. Per l'aprile 1945 lo stesso comando generale del CVL calcol\u00f2 una forza attiva di partigiani; mentre nei giorni dell'insurrezione si raggiunse ufficialmente un numero di circa - uomini e donne. In realt\u00e0 dal punto di vista operativo nei giorni dell'insurrezione le forze partigiane effettivamente attive e combattenti ammontarono a circa 100.000 uomini e donne, con le formazioni pi\u00f9 numerose in Piemonte (), Lombardia (), Veneto (), Emilia (). Di questi combattenti attivi, circa appartenevano alle unit\u00e0 comuniste delle Brigate Garibaldi. Queste formazioni, ora ben armate, equipaggiate e teoricamente unificate, nonostante la forte persistenza tra i partigiani del settarismo partitico originario, erano molto pi\u00f9 efficienti delle vecchie bande uscite quasi distrutte nel 1944.\nIl numero di partigiani effettivi alla fine della guerra \u00e8 tuttavia oggetto di dibattito. Una stima governativa del 1947 quantifica in 223.639 il numero di combattenti e in 122.518 il numero di individui accreditati come patrioti per la loro collaborazione alla lotta partigiana. Il dato \u00e8 tuttavia da considerare come approssimativo rispetto alla consistenza reale del fenomeno.\nIn questa fase finale della guerra, nonostante i segni di dissoluzione presenti a livello della truppa e anche dei comandi, le forze nazifasciste erano ancora consistenti numericamente e meglio armate ed equipaggiate delle formazioni partigiane. L'Esercito tedesco era sempre in gran parte impegnato sulla linea del fronte per cercare di contenere l'inevitabile offensiva alleata, ma manteneva ancora nove divisioni di riserva nella valle del Po con circa 90.000 soldati, i reparti della Repubblica di Sal\u00f2 impegnati nella repressione disponevano di 102.000 uomini, divisi tra 72.000 nella Guardia Nazionale Repubblicana, 22.000 nelle Brigate Nere, 4.800 nella Decima MAS, 1.000 nella \"Ettore Muti\", rimanevano infine circa 35.000 uomini inquadrati nelle quattro divisioni regolari del maresciallo Graziani. Tutti questi reparti fascisti mostravano, nell'aprile 1945, cedimenti del morale e segni di disgregazione. A livello della dirigenza politico-militare della RSI si prepararono piani per un trasferimento dell'amministrazione a Sondrio, per organizzare un rifugio sicuro in Svizzera, per costituire, secondo i progetti di Alessandro Pavolini, un ridotto fortificato in Valtellina dove combattere l'ultima battaglia.\nNelle settimane prima dell'offensiva finale alleata le formazioni partigiane sferrarono una serie di costosi attacchi non sempre coronati da successo: a Busca con un fortunato colpo di mano i giellisti di Bocca e Macciaraudi sorpresero i reparti della \"Littorio\"; mentre in Valsesia i garibaldini di Gastone e Moscatelli liberarono i centri di Fara e Romagnano ma subirono perdite a Borgosesia. Il 15 aprile i partigiani vennero respinti ad Arona, mentre altri reparti guadagnarono terreno in Liguria. Fin da febbraio i capi della Resistenza al nord, il CLNAI e i vari CLN studiarono i piani dell'insurrezione generale, ritenuta indispensabile soprattutto dai comunisti e dagli azionisti per anticipare gli alleati e dimostrare la volont\u00e0 democratica e antifascista del popolo italiano. Piani furono quindi approntati per salvare, con l'aiuto degli operai, le centrali elettriche e gli impianti industriali dalle distruzioni preparate dai tedeschi; a Genova divenne essenziale evitare la distruzione del porto, a Milano e Torino vennero preparati piani dettagliati per l'arrivo delle brigate partigiane di montagna sulle due citt\u00e0 e impedire la fuga delle truppe nazifasciste.\nDurante le ultime settimane della guerra si presentarono anche gravi difficolt\u00e0 politiche per la Resistenza: l'inviato del governo di Roma, il sottosegretario Aldobrando Medici Tornaquinci, paracadutato al nord, chiar\u00ec definitivamente al CLNAI, durante un teso incontro, l'intenzione alleata di disarmare le formazioni e assumere i pieni poteri, mettendo da parte i CLN. Si moltiplicarono inoltre le manovre della Chiesa per favorire accordi tra i moderati e i fascisti ed evitare un'insurrezione nel timore di una presa del potere comunista, mentre gli alleati invitarono a limitare le azioni al sabotaggio e manifestarono preoccupazioni sugli obiettivi delle forze partigiane. Inoltre nello stesso tempo erano in corso i colloqui segreti tra il generale Wolff e il capo dell'OSS in Svizzera Allen Dulles per affrettare la resa separata delle forze tedesche in Italia, abbandonando al loro destino i fascisti della Repubblica di Sal\u00f2; l'iniziativa di Wolff cercava di sfruttare i timori antisovietici degli alleati e provoc\u00f2 anche un duro scontro al massimo livello tra i Tre Grandi. In questa atmosfera confusa (lo storico Roberto Battaglia ha definito la fitta rete di intrighi, sospetti, incontri da parte delle forze moderate per intralciare in questa fase finale la Resistenza, il \"nido di vipere\") Mussolini arriv\u00f2 a Milano la sera del 18 aprile con pochi fedelissimi apparentemente per organizzare, nonostante lo sfacelo in corso, l'ultima difesa del fascismo.\nInsurrezione.\nL'offensiva finale alleata ebbe inizio il 9 aprile 1945 e si svilupp\u00f2 rapidamente; le forze tedesche vennero rapidamente sconfitte e, dopo un tentativo di resistenza sulle linee dei fiumi perpendicolari alla via Emilia, incominciarono il ripiegamento in disordine. La mattina del 14 aprile reparti del Gruppo di Combattimento \"Friuli\" entrarono a Imola, subito seguiti dai polacchi del generale W\u0142adys\u0142aw Anders, accolti festosamente dalla popolazione. Tra il 17 e il 19 aprile il fronte tedesco venne definitivamente sfondato nel settore di Argenta e le mobili colonne alleate dilagarono nella valle Padana.\nIl 10 aprile il Partito Comunista diram\u00f2 la sua Direttiva n. 16 riguardo l'insurrezione generale; il 16 aprile il CLNAI comunic\u00f2 le direttive insurrezionali a tutte le forze della Resistenza e decret\u00f2 anche la condanna a morte per Mussolini e tutti i gerarchi. Quindi il 19 aprile 1945, mentre gli Alleati dilagavano nella valle del Po, i partigiani diedero il via all'insurrezione generale con la parola d'ordine \"Arrendersi o perire!\". Dalle montagne, i partigiani confluirono verso i centri urbani del Nord Italia, occupando fabbriche, prefetture e caserme. Nelle fabbriche occupate dagli operai entrati in sciopero insurrezionale venne dato l'ordine di proteggere i macchinari dalla distruzione. Le sedi dei quotidiani furono usate per stampare i giornali clandestini dei partiti. Mentre avveniva ci\u00f2, le formazioni fasciste si sbandavano e le truppe tedesche battevano in ritirata; si consumava il disfacimento delle truppe nazifasciste, che davano segni di cedimento gi\u00e0 dall'inizio del 1945.\nDal 19 aprile la divisione partigiana \"Bologna\", guidata da Aldo Cucchi \"Jacopo\", diede inizio all'insurrezione nel capoluogo emiliano, mentre altri reparti scendevano dalle montagne; la mattina del 21 aprile entrarono a Bologna i soldati del II Corpo polacco del generale Anders con i partigiani abruzzesi della Brigata Maiella, i soldati italiani dei gruppi di combattimento \"Friuli\" e \"Legnano\" e due divisioni di fanteria americane. Dopo scontri all'interno dell'area cittadina da parte di partigiani e forze regolari contro franchi tiratori e centri di resistenza fascisti, entro la serata venne completata la liberazione della citt\u00e0. Il 21 aprile ebbe inizio l'insurrezione a Ferrara e il 22 a Modena; le brigate cittadine affrontarono aspri scontri contro le truppe tedesche in ritirata e contro i reparti fascisti, in attesa dell'arrivo delle colonne motorizzate alleate.\nI partigiani discesero dalle montagne e si impegnarono a cercare di bloccare le truppe tedesche in rotta a Casaltone e a Fornovo, dove, in quest'ultima localit\u00e0, si uniranno nelle ostilit\u00e0 con le truppe Alleate brasiliane gi\u00e0 impegnate nella campagna d'Italia, nell'ultima grande battaglia campale in territorio italiano, conosciuta come la battaglia della Sacca di Fornovo.\nTra il 24 e il 25 aprile gli alleati liberarono anche Reggio Emilia e Parma, dove la resistenza cittadina aveva gi\u00e0 preso in parte il controllo dei luoghi pi\u00f9 importanti, e il 29 aprile Piacenza. Nel complesso, in Emilia le forze partigiane di montagna furono in parte sorprese dalla velocit\u00e0 dell'avanzata alleata e quindi giunsero in ritardo nelle citt\u00e0 gi\u00e0 liberate dalle truppe regolari anglo-americane con il concorso delle formazioni GAP e SAP cittadine.\nA Genova il comandante della piazza, generale G\u00fcnther Meinhold, cerc\u00f2 di trattare, senza successo, con i partigiani della Divisione garibaldina Pinan-Cichero (guidati da Aldo Gastaldi \"Bisagno\") appostati sulle montagne che dominano la citt\u00e0, mentre il capitano di vascello Bernighaus organizzava la distruzione del porto. Violenti scontri si accesero al centro della citt\u00e0 tra le squadre GAP e i reparti tedeschi e fascisti, mentre i garibaldini della brigata Balilla, guidata da \"Battista\", raggiunsero Sampierdarena. Il generale Meinhold firm\u00f2 la resa del presidio alle ore 19:30 del 25 aprile nelle mani del capo del CLN locale, l'operaio Remo Scappini, dopo che tutte le vie di uscita erano state bloccate dai garibaldini di \"Bisagno\". Il capitano di vascello Berlinghaus e il capitano Mario Arillo della Decima MAS continuarono tuttavia la resistenza, decisi a eseguire le distruzioni previste; dopo nuovi scontri con i partigiani delle Divisioni Cichero e Mingo (comandati da \"Miro\" e \"Boro\") scesi in citt\u00e0 la sera del 26 aprile anche gli ultimi reparti nazifascisti si arresero. I partigiani avevano salvato il porto dalla distruzione e catturato 6.000 prigionieri che furono consegnati agli alleati giunti il 27 aprile a Nervi. Solo la batteria tedesca di Monte Moro resistette ancora e si arrese alle truppe statunitensi in arrivo.\nIn Piemonte le formazioni partigiane scesero dalle montagne e puntarono su tutte le citt\u00e0 principali, rischiando lo scontro frontale con le divisioni tedesche in ritirata; mentre le unit\u00e0 gielliste pi\u00f9 forti si diressero su Cuneo, i garibaldini di \"Barbato\" e \"Nanni\" e gli autonomi di \"Mauri\" puntarono su Torino, nonostante l'invito del colonnello britannico Stevens (comandante delle missioni alleate) di non muoversi, e le Brigate Garibaldi di \"Ciro\" e Moscatelli avanzarono su Novara. Il 25 aprile ebbero inizio gli scontri per Cuneo; dopo aver costretto alla resa le unit\u00e0 dell'esercito di Sal\u00f2 (divisioni \"Monterosa\" e \"Littorio\"), i reparti partigiani giellisti di Ettore Rosa, \"Detto\" Dalmastro, \"Gigi\" Ventre, Nuto Revelli, Giorgio Bocca affrontarono duri combattimenti con i tedeschi decisi a mantenere il controllo delle comunicazioni. Solo il 29 aprile, dopo alcune trattative con i tedeschi, finalmente le forze partigiane gielliste, a cui si erano uniti i garibaldini dei comandanti Comollo e Bazzanini e gli autonomi di Pietro Cosa, liberarono la citt\u00e0, mentre rimasero a distanza sulle alte valli i reparti francesi.\nA Torino, mentre alcune colonne nazifasciste si avviavano verso Ivrea, per attendere gli alleati e arrendersi, i reparti fascisti repubblichini radunarono alcuni reparti e ingaggiarono aspri scontri con i partigiani che raggiunsero la citt\u00e0 dalle montagne il 28 aprile. Le colonne militari tedesche del \"gruppo Liebe\" (due divisioni di fanteria) riuscirono a ripiegare, dopo violenti combattimenti, attraverso l'abitato. Quindi, mentre alcuni reparti della RSI abbandonavano il capoluogo piemontese per avviarsi nella Valtellina, il grosso dei fascisti torinesi della Brigata Nera \"Athos Capelli\" rimasti in armi decideva di continuare a combattere. Le Brigate Garibaldi di Giovanni Latilla \"Nanni\", Vincenzo Modica \"Petralia\" e Pompeo Colajanni \"Barbato\" ( uomini), gli autonomi di Enrico Martini \"Mauri\" (), i reparti \"Giustizia e Libert\u00e0\" () liberarono gran parte della citt\u00e0 dopo violenti combattimenti e salvaguardarono i ponti in attesa dell'arrivo degli alleati, che giunsero a Torino il 1\u00ba maggio.\nFin da marzo a Milano era stato costituito un \"Comitato insurrezionale\" formato da Luigi Longo, Sandro Pertini e Leo Valiani che la mattina del 24 aprile, dopo le prime notizie provenienti da Genova, prese la decisione di dare inizio all'insurrezione nel capoluogo lombardo; la sera dello stesso giorno le brigate SAP diedero inizio ai combattimenti nelle fabbriche della periferia, mentre alcuni reparti garibaldini si avvicinavano da sud e da ovest. Il 25 e il 26 i partigiani fecero notevoli progressi e raggiunsero la cerchia dei Navigli, mentre alcuni reparti fascisti avevano gi\u00e0 abbandonato la citt\u00e0. I tedeschi restarono in armi nei loro quartieri, senza combattere secondo gli ordini del generale Wolff; la Brigata Nera \"Aldo Resega\" abbandon\u00f2 le sue posizioni dentro la citt\u00e0, la Guardia Nazionale Repubblicana si sciolse spontaneamente. La Guardia di Finanza si un\u00ec agli insorti, mentre la Decima MAS, invece di ripiegare in Valtellina, rimase accasermata e si arrese senza combattere. Il 27 aprile alle ore 17:30 arrivarono per primi in citt\u00e0 con poche difficolt\u00e0 i garibaldini delle brigate dell'Oltrep\u00f2 Pavese guidate da Italo Pietra \"Edoardo\" e Luchino Dal Verme \"Maino\". Il 28 aprile arrivarono i partigiani delle Brigate Garibaldi della Valsesia di Cino Moscatelli, provenienti a Novara, mentre altri reparti occuparono Busto Arsizio e le strade per la Valtellina su cui in teoria avrebbero dovuto ripiegare gli ultimi reparti della RSI.\nIl pomeriggio del 28 aprile a Milano in piazza Duomo si tenne una grande manifestazione popolare per celebrare la liberazione e la vittoria della Resistenza con la presenza di molti capi partigiani e politici, tra cui Cino Moscatelli, Luigi Longo, Pietro Secchia, Giovanni Pesce. Le truppe alleate arrivarono a Milano il 1\u00ba maggio 1945.\nIl 25 aprile, giorno dell'inizio dell'insurrezione a Milano, \u00e8 stato assunto quale giornata simbolica della liberazione d'Italia dal regime nazifascista; denominata \"Festa della Liberazione\", viene da allora commemorata in tutta la nazione.\nFine della Repubblica Sociale e morte di Mussolini.\nDisorientato dalla scoperta delle trattative segrete del generale Wolff con gli Anglo-americani, Mussolini, dopo un inutile tentativo nel pomeriggio del 25 aprile di trattare con gli esponenti del CLNAI con la mediazione del cardinale Schuster alle ore 20 dello stesso giorno decise di abbandonare Milano in direzione del lago di Como, per motivi ancora non chiari. Con la partenza del Duce, seguito da una lunga colonna di fascisti in armi e di gerarchi, le forze della Repubblica Sociale a Milano si disgregarono.\nGiunto a Como la sera del 25 aprile, Mussolini ripart\u00ec il 27, percorrendo con i gerarchi e un reparto di SS della guardia del Duce al comando del tenente Birzer, la strada lungo la riva occidentale del lago; dopo un vano tentativo dei ministri Tarchi e Buffarini Guidi di entrare in Svizzera, bloccato dalle guardie di finanza, la colonna, a cui si erano aggiunti Pavolini e la Petacci, riprese verso nord, rafforzata dall'arrivo di un gruppo di soldati tedeschi della contraerea. Alle porte di Musso, la colonna venne bloccata da reparti partigiani della 52\u00aa Brigata Garibaldi guidati dal comandante Pier Luigi Bellini delle Stelle (\"Pedro\"); dopo una lunga trattativa, i soldati tedeschi, compresa la guardia SS di Birzer, ottennero il diritto di passaggio verso la Germania, mentre gli italiani vennero abbandonati nelle mani dei partigiani. Nonostante un tentativo di travestimento da soldato tedesco, Mussolini venne riconosciuto e catturato.\nDopo essere stati condotti a Dongo, Mussolini e la Petacci vennero separati dagli altri gerarchi e portati a Giulino di Mezzegra; i due prigionieri vennero alloggiati per la notte in una casa contadina. Poche ore dopo Mussolini venne consegnato dai suoi catturatori a un gruppo di partigiani inviati dal CLNAI di Milano, guidati da Walter Audisio e Aldo Lampredi, due importanti esponenti del Partito Comunista all'interno delle forze della Resistenza. Quindi, il 28 aprile 1945, Mussolini e la Petacci vennero uccisi, verosimilmente dopo le ore 16, da Audisio \"colonnello Valerio\" e dal partigiano Michele Moretti \"Pietro\" lungo un muro di cinta di una villa su una strada isolata.\nDopo l'esecuzione Audisio e Lampredi ritornarono a Dongo dove erano stati radunati i fascisti catturati insieme con Mussolini e la Petacci; alle ore 17:17 i partigiani della 3\u00aa Divisione Garibaldi-Lombardia, guidati dal comandante Alfredo Mordini \"Riccardo\", fucilarono, davanti al muretto affacciato sul lago, quindici gerarchi, tra cui Pavolini, Barracu, Bombacci, Mezzasoma, Liverani, Zerbino, e il fratello della Petacci, Marcello Solo il maresciallo Graziani, che aveva abbandonato la colonna in precedenza, riusc\u00ec a sfuggire e venne catturato dagli alleati al quartier generale delle SS a Cernobbio. I cadaveri di Mussolini, della Petacci e dei gerarchi fucilati vennero trasportati a Milano e esposti in piazzale Loreto, luogo di una precedente sanguinosa rappresaglia nazifascista, dove furono oggetto di oltraggi da parte della popolazione.\nIl 29 aprile 1945 il Comitato di Liberazione Nazionale Alta Italia diram\u00f2 un comunicato in cui affermava che \"la fucilazione di Mussolini e dei suoi complici \u00e8 la conclusione necessaria di una fase storica che lascia il nostro paese ancora coperto di macerie materiali e morali\". Il 29 aprile la Resistenza italiana ebbe formalmente termine, con la resa incondizionata dell'esercito tedesco, e i partigiani assunsero pieni poteri civili e militari. Il 2 maggio il generale britannico Alexander ordin\u00f2 la smobilitazione delle forze partigiane, con la consegna delle armi. L'ordine venne in generale eseguito e le armi in gran parte consegnate, in tempi diversi nei vari luoghi in dipendenza dell'avanzata dell'esercito alleato, della liberazione progressiva del territorio nazionale, e del conseguente passaggio di poteri al governo italiano.\nSignificato storico della Resistenza.\nA giudizio delle stesse autorit\u00e0 alleate, la Resistenza italiana gioc\u00f2 un ruolo importante per l'esito della guerra in Italia e, a costo di grandi sacrifici umani, cooper\u00f2 attivamente a indebolire le forze nazifasciste, a minarne il morale e a renderne precarie le retrovie, impegnando notevole parte delle unit\u00e0 militati o paramilitari del nemico. Anche le fonti tedesche documentano che le forze partigiane furono causa di problemi e difficolt\u00e0 militari per i comandi e le truppe della Wehrmacht. Secondo il \"Center for the Study of Intelligence\" della Central Intelligence Agency, i partigiani italiani \"tennero sette divisioni tedesche occupate lontano dal fronte [con gli Alleati]\", e con l'insurrezione finale dell'aprile 1945 \"ottennero la resa di due divisioni tedesche, che port\u00f2 direttamente al collasso delle forze tedesche entro e attorno Genova, Torino e Milano\".\nNel complesso il movimento partigiano ebbe, a partire soprattutto dall'estate 1944 con la costituzione del comando del CVL, una consistenza, coesione e capacit\u00e0 di combattimento notevoli, inferiori solo, nel quadro della Resistenza Europa al nazismo e ai collaborazionisti, all'Esercito Popolare Jugoslavo. Peraltro il modello jugoslavo, considerato costantemente dalla dirigenza partigiana e in particolare dai comandanti comunisti delle Brigate Garibaldi, l'esempio e il punto di arrivo ideale del movimento, rimase un mito ineguagliabile. Le differenze operative legate alle caratteristiche morfologiche del territorio, alla differente durata del fenomeno, alla diversa consistenza numerica, la presenza di modelli organizzativi caratteristici della situazione jugoslava e quindi difficilmente riproducibili in Italia, resero impossibile al movimento partigiano raggiungere l'efficienza e i risultati dell'Esercito Popolare Jugoslavo che riusc\u00ec nella parte finale della guerra a divenire un vero esercito in grado di sostenere una guerra regolare contro la potenza occupante.\nOltre alla sua importanza militare la Resistenza ebbe grande importanza dal punto di vista morale e politico, dimostrando nei confronti degli Alleati la capacit\u00e0 di ripresa, di sacrificio e di combattimento di almeno una parte degli italiani, e la loro nuova fiducia nei valori dell'antifascismo. Inoltre le dimensioni, l'idealit\u00e0 e l'efficacia del movimento partigiano influirono sugli assetti istituzionali e sul futuro italiano; secondo lo storico Santo Peli: \"senza la resistenza armata, molto probabilmente, avremmo avuto un'Italia monarchica, e non sarebbe stata scritta una Costituzione profondamente innovativa sul piano della giustizia sociale\". Senza dubbio tuttavia le aspirazioni di gran parte degli elementi comunisti, socialisti e azionisti (largamente maggioritari nel movimento partigiano) a favore di un nuovo Stato democratico con il coinvolgimento delle masse popolari e con riforme strutturali, sociali ed economiche, non si realizzarono pienamente; in questo senso la Resistenza italiana non riusc\u00ec a operare una rottura veramente profonda con il passato.\nSecondo lo storico Miller, la Resistenza italiana fu un mito fondativo della Repubblica nell'era post-bellica. La guerra civile fu solo uno dei suoi inevitabili aspetti. Tuttavia il pi\u00f9 importante risultato della Resistenza non fu la liberazione di molte citt\u00e0 italiane bens\u00ec la coabitazione forzata di formazioni politiche reciprocamente ostili: in due anni di combattimenti contro un nemico comune, i leader di questi movimenti si guardarono per la prima volta con rispetto. Tale mutua comprensione, nata durante la Resistenza, probabilmente salv\u00f2 l'Italia dal tipo di guerra civile che avvilupp\u00f2 invece la Grecia post-bellica. I fondatori della democrazia italiana strategicamente allargarono la definizione di \"resistenza\" per includere non solo coloro che combatterono ma anche quelli che appoggiarono la lotta contro il Fascismo, attivamente o passivamente, e persino coloro che avessero sofferto sotto il regime. Con questa definizione, la Resistenza divenne un'autentica esperienza nazionale. Secondo Miller, nonostante il mito fondativo sia stato poi \"abbattuto\" dalle strumentalizzazioni politiche da una parte e dalle revisioni accademiche dall'altra, esso pu\u00f2 ancora offrire un insieme di valori degni di essere emulati in qualsiasi societ\u00e0 democratica, rappresentando uno dei momenti pi\u00f9 luminosi della storia dell'Italia unita.\nLe diverse anime della Resistenza.\nFin dalla discussione sorta in seno ai partiti politici a seguito della lettera di intenti presentata dal Partito d'Azione nel novembre 1944, si evidenziarono le profonde differenze di obiettivi e di metodi presenti all'interno delle forze antifasciste. Durante il cosiddetto \"dibattito delle cinque lettere\", di fronte alle proposte azioniste di costituire un vero \"governo del CLNAI\" con poteri straordinari al nord, i comunisti, teoricamente in accordo, mantennero, nella pratica, la posizione togliattiana di unit\u00e0 nazionale e di sostegno al governo \"unitario\" di Roma, i socialisti si limitarono a espressioni teoriche massimaliste, mentre la Democrazia Cristiana respinse nettamente le proposte, favorendo l'instaurazione di una classica democrazia parlamentare.\nNella dirigenza comunista apparentemente il segretario generale Togliatti, seguendo anche le indicazioni staliniane, aveva abbandonato propositi rivoluzionari immediati e adottato una politica tendente a rafforzare l'influenza e la diffusione di massa del PCI e a introdurre pacificamente riforme politiche e sociali avanzate con l'accordo dei tre partiti popolari (comunista, socialista e democristiano). Per gli azionisti e i socialisti invece il fulcro delle riforme consisteva nella estromissione della monarchia e di tutta la classe dirigente compromessa con il fascismo e del potere economico che del fascismo aveva beneficiato. Per contro, le aspirazioni di Bonomi e De Gasperi, come rappresentanti di tendenze pi\u00f9 moderate (socialdemocrazia per Bonomi e cristianesimo democratico per De Gasperi) erano di rendere questo processo il pi\u00f9 morbido possibile, evitando una rottura traumatica con il passato.\nTuttavia nella Resistenza italiana, in una parte della componente maggioritaria comunista, erano ancora molto presenti elementi contraddittori come il mito di Stalin, accostato a ideali libertari (\u00abviva la libert\u00e0! viva Stalin!\u00bb fu il grido in punto di morte di molti partigiani) e dell'Unione Sovietica, alla quale si ascriveva il merito essenziale della vittoria e il cui modello di governo veniva descritto come \u00abforma superiore di democrazia\u00bb, nella quale si presumeva esistesse una apertura alla partecipazione popolare: alla contraddizione pi\u00f9 evidente, quella fra il modello sovietico e la linea ufficiale del PCI, fu tentato di porre rimedio proponendo la \"democrazia sovietica\" quale chiave di interpretazione della \"democrazia progressiva\" che il partito propugnava per l'Italia.\nLa posizione ambigua della dirigenza comunista non favor\u00ec l'abbandono definitivo di velleit\u00e0 combattentistiche fra coloro che consideravano la vittoria militare contro i nazifascisti solo il presupposto per un nuovo ordine politico, e che non abbandonarono la speranza di uno sbocco rivoluzionario della situazione politica del dopoguerra. Peraltro, sia da parte comunista sia da parte azionista, sussisteva qualche diffidenza sulle intenzioni delle future istituzioni italiane, considerando necessario mantenere una funzione di vigilanza nel caso di un ritorno delle forze reazionarie. La consegna delle armi agli alleati fu quindi riluttante; rilevanti quantitativi di armi ed equipaggiamenti vennero in molti casi occultati, con la tacita approvazione dei capi partigiani comunisti del Nord Italia.\nI contrasti interni al Partito d'Azione, la politica togliattiana del compromesso e dell'accordo con la Democrazia Cristiana e la volont\u00e0 dei partiti moderati (democristiani e liberali), supportati dagli Alleati occidentali, di frenare le spinte radicali del movimento partigiano e delle forze di sinistra provocarono la caduta del governo guidato da Ferruccio Parri, in carica dal 21 giugno 1945 al 4 dicembre 1945 ed espressione politica dei partiti del Comitato di Liberazione Nazionale, inaugurando la fase di governi guidati da De Gasperi, preludio alla svolta politico-elettorale dell'aprile 1948 che avrebbe portato all'emarginazione delle componenti progressiste maggioritarie all'interno della Resistenza.\nQueste spaccature si riflessero poi anche nella divisione di quella che inizialmente era l'unica associazione di partigiani italiani: l'Associazione Nazionale Partigiani d'Italia, dalla cui scissione nacquero la Federazione italiana volontari della libert\u00e0 di area cattolica e badogliana, e la Federazione italiana delle associazioni partigiane, nella quale si collocarono gli esponenti del Partito d'Azione.\nI caduti della Resistenza e le vittime della repressione nazifascista.\nSecondo alcune fonti i caduti per la Resistenza italiana (in combattimento o uccisi a seguito della cattura) sarebbero stati complessivamente circa ; altri sarebbero rimasti mutilati o invalidi; i soldati regolari morti nelle formazioni che combatterono accanto agli Alleati nella Campagna d'Italia furono invece circa 3.000.\nLe donne partigiane combattenti sarebbero state 35.000, mentre 70.000 fecero parte dei Gruppi di difesa della donna; 4.653 di loro furono arrestate e torturate. 2.750 furono deportate in Germania, 2.812 fucilate o impiccate; 1.070 caddero in combattimento; 19 vennero decorate con la medaglia d'oro al valor militare.\nI civili deportati dai tedeschi furono circa , tra cui ebrei; i sopravvissuti furono circa il 10%; dei deportati ebrei dal ghetto di Roma il 16 ottobre 1943 tornarono vivi solo in quindici. Tra i soldati italiani che dopo l'Armistizio di Cassibile dell'8 settembre si trovarono a combattere, privi di direttive precise, contro la Wehrmacht sul territorio nazionale o nelle regioni occupate morirono in circa (esercito , marina e aviazione ): nei combattimenti subito dopo l'armistizio, nei Balcani, nei trasporti via mare.\nSecondo alcuni studi, furono invece circa i militari italiani che morirono nei lager nazisti, su un totale di circa 650.000 che fu internato in Germania e Polonia dopo l'8 settembre e che, per la maggior parte (il 90% dei soldati e il 70% di ufficiali), rifiutarono le periodiche richieste di entrare nei reparti della RSI in cambio della liberazione.\nSi stima che in Italia nel periodo intercorso tra l'8 settembre 1943 e l'aprile 1945 le forze tedesche (sia la Wehrmacht sia le SS) e le forze della Repubblica Sociale Italiana compirono pi\u00f9 di 400 stragi (uccisioni con un minimo di otto vittime), per un totale di circa caduti tra partigiani, simpatizzanti per la Resistenza, ebrei e cittadini comuni; i civili non combattenti uccisi dalle forze nazifasciste in operazioni di repressione, rastrellamento e rappresaglia furono circa .\nAspetti controversi della Resistenza.\nProcessi e copertura ai nazifascisti nel dopoguerra.\nPer diversi motivi molti procedimenti giudiziari relativi a queste stragi non furono mai portati avanti, in parte a causa di tre successive amnistie.\nLa prima intervenuta il 22 giugno 1946 detta \"amnistia Togliatti\"; la seconda approvata il 18 settembre 1953 dal governo Pella che approv\u00f2 l'indulto e l'amnistia proposta dal guardasigilli Antonio Azara per tutti i reati politici commessi entro il 18 giugno 1948; la terza approvata il 4 giugno 1966.\nInoltre la Germania Ovest era dal 1952 alleata con l'Italia sotto l'ombrello della NATO, per cui non risultava politicamente opportuno dare risalto a episodi ormai ritenuti parte del passato coinvolgenti cittadini tedeschi.\nC'era poi il rischio giudicato imbarazzante per le istituzioni italiane che il precedente di un processo in cui si chiedeva la consegna dei criminali di guerra tedeschi avrebbe poi obbligato l'Italia a consegnare a Stati esteri o a processare internamente i responsabili di crimini di guerra commessi dalle forze italiane durante il ventennio fascista e il periodo della Repubblica Sociale Italiana, sia in territorio nazionale sia straniero, molti dei quali dopo la guerra erano stati riassorbiti all'interno dell'esercito o delle pubbliche amministrazioni.\nInfine durante gli anni sessanta seicentonovantacinque fascicoli riguardanti le stragi nazifasciste in Italia vennero, per le ragione sopraesposte, \"archiviati provvisoriamente\" dal procuratore generale militare e i vari procedimenti furono bloccati, garantendo quindi l'impunit\u00e0 per i responsabili ancora in vita. Solo nel 1994, durante la ricerca di prove a carico di Erich Priebke per la strage delle Fosse Ardeatine, venne scoperta l'esistenza di questi fascicoli (trovati in quello che giornalisticamente \u00e8 stato definito l'\"Armadio della Vergogna\") e alcuni dei procedimenti furono riaperti, ad esempio quello a carico di Theodor Saevecke, responsabile della strage di Piazzale Loreto a Milano, ove furono fucilati per rappresaglia 15 tra partigiani e antifascisti. La maggior parte delle indagini e delle denunce contenute nei fascicoli non portarono tuttavia a un processo, poich\u00e9 molti degli indagati risultarono essere non perseguibili in quanto gi\u00e0 morti o per l'intervenuta prescrizione dei reati loro ascritti.\nLe esecuzioni post-conflitto e le tensioni in seno alla Resistenza.\nNel clima dell'insurrezione e con spinte rivoluzionarie tra la base partigiana comunista, si verificarono numerosi eccessi ed esecuzioni sommarie principalmente di fascisti o collaborazionisti, ma anche di appartenenti a brigate partigiane di diverso colore politico, preti o semplici esponenti delle classi sociali conservatrici e anticomuniste. Una forte componente di \"lotta di classe\" fu presente durante tutta la Resistenza, soprattutto nelle formazioni garibaldine comuniste. Nei mesi seguenti la liberazione si ebbero fatti sanguinosi, che con intensit\u00e0 calante proseguirono per alcuni anni. Talvolta i responsabili o gli accusati di questi omicidi trovarono rifugio in paesi filosovietici come la Cecoslovacchia o la Jugoslavia.\nIl numero degli uccisi di parte fascista dopo il 25 aprile \u00e8 stato oggetto di un acceso dibattito con strumentalizzazioni in sede pubblicistica e politica; bisogna considerare in primo luogo che il termine effettivo delle ostilit\u00e0 con la Wehrmacht, con cui la RSI era alleata, si ebbe solo il 3 maggio. Gli uccisi di parte fascista tra il 25 aprile e il 3 maggio, quindi, andrebbero considerati come morti durante.\nNon si dispone allo stato attuale di cifre attendibili delle morti fasciste che distingua in modo chiaro tra esecuzioni immediatamente successive alla fine delle ostilit\u00e0 e omicidi, vendette e violenze verificatesi nei mesi seguenti nel clima ancora post-insurrezionale. Da parte neofascista, l'ex ufficiale della X\u00aa Flottiglia MAS e poi senatore del Movimento Sociale Italiano Giorgio Pisan\u00f2 ha parlato di 34.500 morti di parte fascista, mentre Bruno Spampanato, aderente alla Repubblica sociale italiana, primo direttore del Secolo d'Italia e deputato del MSI, ha parlato addirittura di 200\u00a0000 morti.\nQueste cifre non sono mai state giustificate da fonti ritenute attendibili. A questo proposito, durante la seduta parlamentare dell'11 giugno 1952, il Ministro dell'interno Mario Scelba, democristiano, parl\u00f2 di sole 1.732 persone uccise per motivi politici nell'immediato dopoguerra.\nSecondo un'indagine della Direzione generale di Pubblica sicurezza svolta alla fine del 1946, invece, le persone uccise perch\u00e9 \"politicamente compromesse\" con il regime fascista sarebbero state 8.197, a cui vanno aggiunte le 1.167 \"prelevate e presumibilmente soppresse\", per un totale di 9.364. Questa cifra si accorda con l'entit\u00e0 di quelle dichiarate nel 1948 al Senato da Parri, che parl\u00f2 di un numero di morti compreso tra 10.000 e 15.000, secondo le indagini da lui fatte condurre quando era al governo. Gli storici contemporanei nel complesso concordano con queste cifre e valutano i morti fascisti o simpatizzanti a 10-12.000.\nLe ragioni di questi comportamenti sono molteplici: desiderio di vendetta dopo tanti lutti e sofferenze, e odio sociale e ideologico; si pu\u00f2 ritenere anche che i partigiani temessero, dopo la fine della fase insurrezionale, una punizione poco efficace o una totale impunit\u00e0 per i gerarchi fascisti che si erano macchiati di gravi crimini.\nSuccessivamente alla \"normalizzazione\" postbellica, alcuni partigiani vennero sottoposti a processi per presunte \"stragi\" e \"assassinii\" compiuti nella Liberazione: il tema della persecuzione dei partigiani da parte della magistratura e delle forze politiche su cui si fondava la Repubblica divenne un argomento di discussione ricorrente per molte forze di sinistra, soprattutto causa il contrasto con l'impunit\u00e0 di cui godettero molti ex fascisti che si erano macchiati di reati molto gravi.\nI governi della Repubblica effettuarono una epurazione molto parziale soprattutto nella pubblica amministrazione e nelle strutture economiche capitalistiche, a causa di necessit\u00e0 politiche di pacificazione che ebbero il loro culmine nell'amnistia firmata dall'allora Ministro di Grazia e Giustizia Togliatti il 22 giugno 1946, seguita, il 7 febbraio 1948, da un decreto del sottosegretario alla presidenza Andreotti con cui si estinguevano i giudizi ancora in corso dopo l'amnistia.\nTra gli importanti personaggi della RSI che videro ridotte le loro pene: Giovanni Palatucci (il commissario di polizia che aiut\u00f2 la fuga di migliaia di ebrei); il comandante della X\u00aa Flottiglia MAS Junio Valerio Borghese; il maresciallo Rodolfo Graziani.\nCitt\u00e0 decorate per il contributo dato alla guerra di liberazione.\nAlla fine della guerra di liberazione la neonata Repubblica ha sentito l'obbligo di \"segnalare come degni di pubblico onore gli autori di atti di eroismo militare\" (come riporta il Regio Decreto 4 novembre 1932, n. 1423 e successive modificazioni), oltre che ai singoli combattenti, anche alle istituzioni territoriali, le Citt\u00e0, i Comuni, intere Regioni, Universit\u00e0, con la decorazione al valor militare.\nAnche medaglie al merito civile, istituite con L. 20 giugno 1956, n. 658, modificata dalla L. 15 febbraio 1965, n. 39, sono state conferite a citt\u00e0 e province per il contributo dato alla guerra di liberazione."}
{"id": "18646", "revid": "33689", "url": "https://it.wikipedia.org/wiki?curid=18646", "title": "Resistenza", "text": ""}
{"id": "18647", "revid": "2207", "url": "https://it.wikipedia.org/wiki?curid=18647", "title": "Comitato di liberazione nazionale per l'Alta Italia", "text": ""}
{"id": "18648", "revid": "224230", "url": "https://it.wikipedia.org/wiki?curid=18648", "title": "CLNAI", "text": ""}
{"id": "18649", "revid": "2207", "url": "https://it.wikipedia.org/wiki?curid=18649", "title": "CLN", "text": ""}
{"id": "18650", "revid": "287204", "url": "https://it.wikipedia.org/wiki?curid=18650", "title": "Guerra partigiana", "text": ""}
{"id": "18651", "revid": "7", "url": "https://it.wikipedia.org/wiki?curid=18651", "title": "Movimento partigiano italiano", "text": ""}
{"id": "18655", "revid": "465169", "url": "https://it.wikipedia.org/wiki?curid=18655", "title": "Sassonia", "text": "La Sassonia (: ; in tedesco \"Sachsen\", ; in sorabo \"Sakska\") \u00e8 uno dei sedici \"Bundesl\u00e4nder\" (stati federati) della Germania. Con una superficie di e una popolazione di 4,6 milioni di abitanti, la Sassonia \u00e8 il decimo Stato federato per superficie e il sesto per popolazione. \nRifondato poco prima della riunificazione tedesca nel 1990, occupa all'incirca l'area dell'ex regione che portava lo stesso nome, dissolta nel 1952. La capitale \u00e8 Dresda. All'inizio del Medioevo il termine \"Sassonia\" si riferiva a una regione differente, che occupava l'area degli odierni stati della Bassa Sassonia, di Brema e della Vestfalia settentrionale.\nGeografia fisica.\nLa Sassonia confina con la Polonia (voivodati di Lubusz e della Bassa Slesia) a est, la Repubblica Ceca (regioni di Liberec, \u00dast\u00ed e Karlovy Vary) a sud e gli stati tedeschi della Baviera a sud-ovest, della Turingia a ovest, della Sassonia-Anhalt a nord-ovest e del Brandeburgo a nord. La sua capitale \u00e8 Dresda, e le altre citt\u00e0 principali sono Lipsia, Chemnitz e Zwickau. Dal 1989 lo Stato e i suoi centri urbani hanno perso costantemente popolazione a causa della migrazione verso l'ex Germania Ovest.\nL'asse principale della Sassonia \u00e8 costituito dal fiume Elba, che attraversa lo Stato da sud-est a nord-ovest. Un altro fiume importante, situato ad ovest dell'Elba, \u00e8 la Mulde. Il fiume Nei\u00dfe (\"Nysa\") forma il confine con la Polonia.\nLa parte orientale della Sassonia costituisce la parte meridionale della regione storica della Lusazia (\"Lausitz\") e viene chiamata \"Lusazia Superiore\" (\"Oberlausitz\"); la minoranza dei Sorbi vive in questa regione, che \u00e8 oggi bilingue.\nIl territorio si eleva gradualmente da nord verso sud, culminando nelle catene montuose lungo il confine ceco. Le Montagne Metallifere (\"Erzgebirge\") si estendono dalla Baviera al fiume Elba. Questo fiume ha scavato una maestosa gola per poter attraversare le montagne dell'Elbsandsteingebirge. Pi\u00f9 a est le montagne sono meno alte e formano un paesaggio collinare chiamato Lausitzer Bergland.\nA ovest delle montagne Metallifire si elevano i monti Elster, attraversati dal fiume omonimo.\nStoria.\nFondazione del primo stato sassone.\nIl primo Ducato di Sassonia emerse attorno all'anno 700, in una regione che \u00e8 completamente differente dall'attuale Sassonia. Era situata infatti negli odierni stati della Bassa Sassonia e della Renania Settentrionale-Vestfalia. Nel X secolo i duchi di Sassonia erano al tempo stesso re (o imperatori) del Sacro Romano Impero (Dinastia ottoniana o Sassone).\nNel 1137 la Sassonia venne passata alla dinastia Welfen. Raggiunse il suo apice sotto il duca Enrico il Leone, ma dopo la sua morte inizi\u00f2 a restringersi. \nNel 1180 grosse porzioni ad ovest dell'Elba dovettero essere cedute ai vescovi di Colonia (queste terre in seguito formarono il ducato di Brunswick-L\u00fcneburg). Il poco che restava venne passato alla dinastia degli Ascani e venne diviso nel 1260 in due staterelli: Sassonia-Lauenburg e Sassonia-Wittenberg.\nFondazione del secondo stato sassone.\nLa Sassonia-Lauenburg venne chiamata in seguito Lauenburg e non ebbe pi\u00f9 niente a che fare con la storia della Sassonia.\nLa Sassonia-Wittenberg (oggigiorno la Sassonia-Anhalt) venne assoggettata al margraviato di Mei\u00dfen (governato dalla dinastia Wettin) nel 1423. Un nuovo e potente stato venne istituito, occupante vaste porzioni delle odierne Sassonia, Turingia e Sassonia-Anhalt. Anche se il centro di questo nuovo Stato era molto pi\u00f9 a sud-est della Sassonia precedente, venne ben presto chiamato \"Alta Sassonia\" e quindi semplicemente Sassonia, mentre gli ex territori sassoni vennero chiamati \"Bassa Sassonia\". Alla dinastia dei Duchi di Sassonia, i Wettin, agli inizi del XV secolo venne anche assegnata l'importante dignit\u00e0 di Principi Elettori del Sacro Romano Impero.\nUna linea collaterale dei principi Wettin si separ\u00f2 nel 1485. Questa linea ricevette ci\u00f2 che in seguito venne chiamata Turingia e vi fond\u00f2 diversi staterelli (si veda la voce Turingia per maggiori dettagli). Lo Stato rimanente divenne ancor pi\u00f9 potente. Nel XVII secolo la Sassonia era nota per le sue grandi conquiste culturali, ma era politicamente inferiore a Prussia e Austria, che premevano sulla Sassonia da entrambi i lati.\nLa Sassonia nel XIX e XX secolo.\nAl Congresso di Vienna, la Sassonia venne costretta a cedere i suoi territori settentrionali alla Prussia. Queste terre divennero la provincia prussiana di Sassonia, che \u00e8 oggi incorporata nella Sassonia-Anhalt.\nLa Sassonia rimanente era pi\u00f9 o meno identica all'attuale stato federato. Divenne un regno nel 1831. Dopo il 1918, la Sassonia divenne una regione amministrativa della repubblica di Weimar, della Germania nazista e, dopo seconda guerra mondiale, della Repubblica Democratica Tedesca. Venne dissolta nel 1952, ma reistituita nel 1990 a seguito della riunificazione tedesca. L'odierna Sassonia include anche parte della Slesia, attorno alla citt\u00e0 di G\u00f6rlitz, che rimase tedesca dopo la guerra e per comprensibili ragioni di impraticabilit\u00e0 della creazione di uno Stato separato, venne incorporata nella Sassonia.\nAmministrazione.\nLa Sassonia \u00e8 divisa in tre distretti direttivi (\"Direktionsbezirk\"); l'ente preposto al loro governo \u00e8 detto \"direzione territoriale\" (\"Landesdirektion\"):\nche sono suddivisi in 10 circondari (in tedesco \"Landkreise\") e 3 citt\u00e0 extracircondariali (\"Kreisfreie Stadt\"):\nPrima della riforma del 1\u00ba agosto 2008.\nInoltre, c'erano sette citt\u00e0 extracircondariali (\"kreisfreie St\u00e4dte\"), che non appartenevano ad alcun circondario:\nSociet\u00e0.\nReligione.\nChiesa evangelica in Germania 20,9 %, Chiesa cattolica 3,6 %.\nEconomia.\nTra le regioni della Germania Est, la Sassonia \u00e8 quella pi\u00f9 prospera. La sua economia \u00e8 cresciuta nel 2006 del 4 per cento, ed \u00e8 perci\u00f2 la regione tedesca a pi\u00f9 rapida crescita economica. Uno dei fattori determinanti per il suo sviluppo \u00e8 la presenza, a Dresda, di una sviluppata industria dei microprocessori nata alla met\u00e0 degli anni novanta (la cosiddetta \"FAB30\" - oggi \"FAB36\" - del noto produttore statunitense AMD) ed ulteriormente cresciuta nel 2003/2005 con la \"FAB38\" (per questo Dresda e dintorni sono chiamate \"Silicon Saxony\"). Nonostante gli impianti occupino circa persone con un indotto diretto ed indiretto di altri posti di lavoro, la disoccupazione resta alta e gli investimenti sono scarsi. Per questo la Sassonia e molte altre regioni dell'ex DDR sono al centro di un'attenta politica di sviluppo, fortemente voluta dall'Unione europea, e cos\u00ec possono ricevere sussidi del 30 per cento fino al 2013. Il Land ricava ricchezza anche dal turismo, specie nel distretto lacustre di Lausitz."}
{"id": "18660", "revid": "21371", "url": "https://it.wikipedia.org/wiki?curid=18660", "title": "Movimento crepuscolare", "text": ""}
{"id": "18663", "revid": "125741137", "url": "https://it.wikipedia.org/wiki?curid=18663", "title": "Carlo I d'Angi\u00f2", "text": "Biografia.\nInfanzia e adolescenza.\nUltimogenito di Luigi VIII \"il Leone\" (che mor\u00ec otto mesi dopo la sua nascita) e di Bianca di Castiglia, fu battezzato con il nome di Stefano dal legato pontificio \"Romano Bonaventura\", cardinale diacono di Sant'Angelo in Pescheria; solo pi\u00f9 tardi il suo nome venne cambiato in Carlo, con riferimento alla discendenza della famiglia dai Carolingi. Per volont\u00e0 del re suo padre avrebbe dovuto intraprendere la carriera ecclesiastica, ma la morte prematura di due dei suoi fratelli gli fece ereditare titoli e possedimenti, modificando radicalmente il suo destino. Molto poco si sa della sua educazione: trascorse i primi anni di vita con la madre; tra i dieci e i quindici anni frequent\u00f2 le corti dei fratelli maggiori Roberto d'Artois e Alfonso di Poitiers; a sedici anni, nel 1242, segu\u00ec il fratello Luigi IX in una spedizione militare nella contea della \"Marche\".\nConte di Provenza.\nNel novembre del 1245 re Luigi IX, grazie soprattutto all'opera della madre Bianca, ottenne il decisivo assenso di papa Innocenzo IV al matrimonio tra Carlo e la dodicenne Beatrice di Provenza, che pochi mesi prima, il 19 agosto 1245, alla morte del padre, il conte di Provenza Raimondo Berengario IV, aveva ereditato, pur essendo l'ultimogenita, il titolo di contessa di Provenza e Forcalquier, in quanto le sue tre sorelle maggiori avevano tutte gi\u00e0 contratto ottimi matrimoni: Margherita era infatti moglie proprio di Luigi IX di Francia, Eleonora era moglie di Enrico III re d'Inghilterra, e Sancha era a sua volta moglie di Riccardo, conte di Cornovaglia: due regine, dunque, e una futura regina.\nAlla mano della ricca ereditiera Beatrice aspiravano tuttavia anche i principi delle terre confinanti, Raimondo VII di Tolosa, che aveva appena divorziato da Margherita di Lusignano, e Giacomo I d'Aragona, che, nonostante fosse sposato con Iolanda d'Ungheria, entr\u00f2 in Provenza e mise sotto assedio il castello ove risiedeva la giovane contessa. Allora Carlo, il fidanzato prescelto, con un esercito francese invase la Provenza e liber\u00f2 Beatrice; successivamente si oppose peraltro alla condivisione dei feudi acquisiti con le tre sorelle di Beatrice, fatto che rese da quel momento assai difficili i rapporti di Carlo con le cognate, che si sentivano defraudate.\nIl 31 gennaio 1246 Carlo spos\u00f2 Beatrice e, per effetto di questo matrimonio, divenne egli stesso conte di Provenza e Forcalquier; inoltre il re di Francia Luigi IX lo cre\u00f2 in questa occasione Conte d'Angi\u00f2 e del Maine, generando di fatto un nuovo ramo cadetto dei Capetingi, la dinastia angioina.\nUna volta divenuto conte di Provenza, Carlo rese in pochi anni il governo della contea rigidamente totalitario e addirittura dispotico.\nLa settima crociata.\nNel 1248 partecip\u00f2, insieme con suo fratello Luigi IX, alla settima crociata, in Egitto, contro gli arabi della dinastia curdo-musulmana degli Ayyubidi, che avevano conquistato Gerusalemme nel 1245. Effettuata una sosta di sei mesi a Cipro, Carlo raggiunse l'Egitto nel 1249 e, dopo la conquista di Damietta, in giugno, la sconfitta nella battaglia di Mansura, l'8-11 febbraio 1250, e una susseguente breve prigionia con gli altri membri della famiglia reale, nella primavera del 1251 decise di rientrare in Francia, dove erano scoppiate alcune rivolte ad Arles e Avignone. Nella seconda met\u00e0 del 1251, dall'Egitto fece cos\u00ec ritorno in Provenza accompagnato dal fratello, Alfonso, che durante la crociata aveva ereditato, assieme alla moglie Giovanna, la contea di Tolosa.\nVallonia, Arles e Piemonte.\nAll'inizio del 1254, Carlo si alle\u00f2 - insieme con l'arcivescovo di Colonia, Corrado di Hochstaden, sostenitore dell'imperatore Corrado IV di Svevia (che mor\u00ec peraltro in quello stesso anno) - con la contessa Margherita II delle Fiandre, che non voleva cedere la contea di Hainaut, in Vallonia, al figlio di primo letto, Giovanni d'Avesnes; Carlo diveniva, con questa alleanza, avversario del Re dei Romani (o \"anti-re\"), Guglielmo II d'Olanda, che parteggiava per Giovanni d'Avesnes. Il principe angioino fu nominato da Margherita tutore delle Fiandre e dell'Hainaut. Per paura che il conflitto degenerasse, il re di Francia, Luigi IX, intervenne e fece da arbitro. Giovanni d'Avesnes, rinunciando ad alcuni feudi, ottenne l'Hainaut, ma fu vassallo dell'Angioino.\nNel 1257, Carlo acquist\u00f2 dalla casa di Baux i diritti al trono del Regno di Arles, che era stato incorporato nell'impero dall'imperatore d'Occidente, Corrado il Salico, nel 1035 circa, e che comunque, di fatto, non ritorn\u00f2 pi\u00f9 a essere un regno autonomo.\nTra il 1258 e il 1264 estese i suoi domini anche al Piemonte meridionale, occupando alcune contee nelle zone di Asti, Alba, Cuneo e Saluzzo.\nTrattativa col papa e vittoria su Manfredi.\nNel 1261 era stato eletto al soglio pontificio il francese Jacques Pantal\u00e9on di Troyes, papa Urbano IV, che, dopo aver constatato che re Manfredi di Sicilia aspirava a portare sotto il suo dominio tutta l'Italia, intavol\u00f2 inizialmente alcune trattative col sovrano svevo per tentare di trovare un accordo, e successivamente, visto che tali trattative non avevano sortito alcun effetto, il 29 marzo 1263, con l'approvazione di Luigi IX, arriv\u00f2 a scomunicare lo stesso Manfredi, dichiarandolo altres\u00ec decaduto dal trono. La corona di Sicilia, che precedentemente, in occasione di una prima scomunica di Manfredi, era stata proposta a Edmondo il Gobbo, figlio del re d'Inghilterra, Enrico III, fu allora offerta proprio a Carlo, preferito dal pontefice poich\u00e9 lo zio di Edmondo, il conte Riccardo di Cornovaglia, era divenuto nel frattempo re di Germania e pretendente alla corona imperiale. Inoltre, per creare un ulteriore elemento di pressione, il potente cardinale Riccardo Annibaldi, alcuni mesi prima, aveva fatto eleggere il principe angioino senatore di Roma, carica che equivaleva in pratica a quella di governatore della citt\u00e0.\nCarlo accolse infine l'invito del papa, prendendo precisi accordi con il legato pontificio Bartolomeo Pignatelli, arcivescovo di Cosenza, e, morto Urbano IV nel 1264, concluse la trattativa col suo successore, papa Clemente IV, per intervenire nella lotta contro i ghibellini e la casa di Svevia: il papa indisse una sorta di crociata contro Manfredi, mentre Carlo rinunciava ad avere domini in Toscana e Lombardia.A quel punto l'Angioino, con un piccolo contingente, raggiunse Roma via mare il 14 maggio 1265 e il 28 giugno ottenne l'investitura a re di Sicilia, venendo contemporaneamente proclamato comandante in capo della spedizione contro il sovrano svevo. In questa occasione, per ricompensare il libero comune di Ancona dell'aiuto fornito, Carlo permise che lo stemma della citt\u00e0 fosse arricchito con i suoi simboli: i gigli e il rastrello. Nel novembre dello stesso anno, un esercito di circa 30.000 provenzali e francesi, attraversate le Alpi, si concentr\u00f2 ad Alba, e, senza trovare alcun ostacolo da parte dei ghibellini capeggiati dal marchese Pelavicino (che, in Lombardia, si trovava in difficolt\u00e0, contro i guelfi Della Torre), passando da Vercelli, Milano, Mantova e Bologna, raggiunse la via Flaminia e, il 30 gennaio 1266, entr\u00f2 in Roma.\nIl pontefice diede l'incarico d'incoronare Carlo come re di Sicilia a ben cinque cardinali, tra i quali il potente Riccardo Annibaldi, cardinale diacono di Sant'Angelo in Pescheria, Raoul Grosparmi, cardinale vescovo di Albano, e Gottifredo di Raynaldo, detto anche Goffredo da Alatri, nipote dell'Annibaldi e cardinale diacono di San Giorgio in Velabro. La cerimonia si tenne il giorno dell'Epifania del 1266, nella basilica lateranense, dove, alla presenza di baroni francesi e provenzali, di magistrati e di numerosi prelati, l'Angioino prest\u00f2 il giuramento di obbedienza alla Chiesa e di osservanza assoluta dei patti sottoscritti, ricevendo infine la corona del regno di Sicilia insieme con la moglie Beatrice.\nCarlo, raggiunto a quel punto dal grosso del suo esercito, incominci\u00f2 l'attacco a Manfredi il 10 febbraio 1266 e subito i baroni della Terra di lavoro si schierarono con lui, abbandonando il sovrano svevo, che fu costretto a ripiegare su Benevento. Qui, nei pressi del ponte sul fiume Calore, il 26 febbraio 1266 avvenne lo scontro decisivo, che port\u00f2 alla sconfitta e morte di Manfredi nella celebre battaglia di Benevento. Con questa vittoria, ottenuta anche grazie al rilevante contributo della cavalleria di Parte Guelfa di Firenze, Carlo, non solo conquist\u00f2 il regno di Sicilia, ma fece s\u00ec che tutta l'Italia passasse sotto il dominio dei guelfi, con l'eccezione di Verona e Pavia, che rimasero fedeli agli Svevi.\nRe di Sicilia.\nCarlo, dopo aver visto con quanta facilit\u00e0 i nobili del regno avevano tradito Manfredi, non ritenne opportuno fidarsi di loro e fin\u00ec per imporre un governo dispotico, come aveva gi\u00e0 fatto in Provenza vent'anni prima. Non convoc\u00f2 pi\u00f9 il parlamento, scelse funzionari governativi stranieri, con l'eccezione degli esattori delle imposte; il commercio che, con gli Svevi, era gestito dai commercianti del regno, in poco tempo pass\u00f2 nelle mani di mercanti e banchieri toscani; il peso dei prelievi fiscali, necessari per mantenere il grande apparato militare e amministrativo angioino, divenne assolutamente insopportabile, e inoltre il clero, per gli accordi sottoscritti da Carlo con Clemente IV, era esentato dal pagamento delle imposte.\nQuesta situazione port\u00f2, in breve tempo, la nobilt\u00e0 esasperata a cercare un liberatore, che fu presto trovato nella persona di Corradino di Svevia, figlio di Corrado IV, nipote di Manfredi e ultimo discendente della dinastia degli Hohenstaufen, attorno al quale si erano gi\u00e0 raccolti i parenti e gli antichi maggiorenti del regno come le famiglie Lancia e Capece. Corradino prepar\u00f2 un piano di invasione della Toscana e un contemporaneo sbarco in Sicilia, guidato da Corrado Capece. Ma il papa nomin\u00f2 Carlo \"paciere\" della Toscana, cosa che, usurpando di fatto il potere del vicario imperiale, gli permise di avere tutta la regione sotto controllo, con l'eccezione di Siena e Pisa, che non rinnegarono la fedelt\u00e0 alla causa ghibellina.\nMentre il Capece, tra agosto e settembre, sollevava la Sicilia, Corradino entr\u00f2 in Italia e il 21 ottobre giunse a Verona; nel gennaio del 1268 lasci\u00f2 Pavia e si rec\u00f2 a Vado Ligure, ove si imbarc\u00f2 con i suoi cavalieri, sbarcando successivamente a Pisa, dove fu raggiunto dal resto del suo esercito, il 2 maggio. Carlo nel frattempo era impegnato a Lucera, dove la guarnigione musulmana, fedele agli svevi, si era ribellata il 2 febbraio e resisteva energicamente agli assalti dei soldati angioini.Corradino allora, raggiunta Roma il 24 luglio, si diresse verso Lucera, mentre Carlo, lasciato l'assedio, gli and\u00f2 incontro cosicch\u00e9 i due eserciti si scontrarono, il 23 agosto 1268, ai Piani Palentini, tra Scurcola Marsicana e Albe, dove, pur essendo in netta inferiorit\u00e0 numerica, l'esercito del sovrano angioino ebbe la meglio, in quella che fu detta Battaglia di Tagliacozzo.\nCorradino riusc\u00ec a fuggire e cerc\u00f2 rifugio a Roma, ma non trov\u00f2 alcun sostegno nella Citt\u00e0 Eterna, i cui abitanti erano rimasti terrorizzati da alcune tremende rappresaglie compiute poco tempo prima dagli angioini. Lo svevo, con pochi seguaci, cerc\u00f2 allora di raggiungere il mare ma, tradito, fu catturato nella campagna romana, nei pressi di Nettuno, e, tradotto a Napoli, vi fu condannato a morte e giustiziato sulla piazza del Mercato, il 29 ottobre 1268. La maggior parte dei ribelli si sottomise spontaneamente, mentre Lucera si arrese il 27 agosto 1269; la rivolta siciliana fu spenta nel 1270 e Capece fu messo a morte.Questo evento segn\u00f2, in definitiva, la fine del partito ghibellino in Italia.\nNel frattempo, nel 1268, Carlo, che l'anno precedente era rimasto vedovo di Beatrice di Provenza, aveva sposato in seconde nozze, Margherita di Borgogna (1248 - 1308), contessa di Tonnerre.\nUcciso Corradino, l'Angioino riprese a governare in modo ancor pi\u00f9 rigidamente dispotico, sostitu\u00ec i baroni ribelli con nobili francesi, confisc\u00f2 tutti i beni agli avversari e trasfer\u00ec la capitale del regno da Palermo a Napoli, all'epoca principale centro della Terra di Lavoro.\nTra il 1269 e il 1283, Carlo fa realizzare, in due fasi di programma, la fortezza di Lucera dotata di una cinta muraria lunga circa 900 metri, inglobando al suo interno il \"palatium\" di Federico II, creando cos\u00ec una cittadella militare cattolica, abitata da franco-provenzali, per tenere sotto costante controllo la roccaforte islamica lucerina.\nAl tempo stesso re Carlo provvide a far ricostruire integralmente la citt\u00e0 di Ariano (strenuamente fedele al papato) e le relative chiese che nel 1265 erano state distrutte a tradimento proprio dagli svevi e dai musulmani provenienti da Lucera.\nSupremazia in Italia.\nIl sovrano angioino, che il 17 aprile 1268 era stato nominato dal papa vicario imperiale per la Toscana, avrebbe voluto estendere il proprio dominio sull'intera Italia, ma non poteva farlo per gli accordi a suo tempo stipulati con Clemente IV, che mor\u00ec peraltro il 29 novembre dello stesso anno. Allora Carlo, per avere mano libera in Italia, fece ogni possibile pressione perch\u00e9 nel conclave di Viterbo non si raggiungesse in tempi brevi la maggioranza dei due terzi necessaria per eleggere il nuovo pontefice.\nIl sovrano, combattendo, conferm\u00f2 la sua supremazia in Toscana e nel 1270 anche Siena pass\u00f2 ai guelfi; la sola Pisa rimase ghibellina, ma fu costretta alla pace da Carlo. Nello stesso anno sottomise Torino e Alessandria e divenne signore di Brescia. Avrebbe voluto la signoria di tutte le citt\u00e0 di fede guelfa ma ottenne solo un giuramento di fedelt\u00e0 che lo metteva comunque a capo della fazione guelfa, al tempo predominante in Italia. Per l'occupazione della Toscana Carlo sbarc\u00f2 in forze in Versilia, assalendo la Rocca di Motrone e proseguendo per Lucca, Serravalle, Pistoia e Firenze.\nL'ottava crociata a Tunisi.\nNel 1270 Carlo accett\u00f2, senza particolare entusiasmo, di aiutare il fratello, Luigi IX di Francia, nell'ottava crociata, che doveva essere combattuta inizialmente contro Tunisi, per tentare di convertire al cristianesimo il califfo Muhammad I al-Mustansir (al quale lo stesso Carlo non aveva rinnovato il trattato stipulato da Manfredi e scaduto nel 1269), con lo scopo evidente di portare poi con facilit\u00e0 la guerra da Tunisi contro i mamelucchi dell'Egitto e della Siria. Carlo giunse cos\u00ec a Cartagine il 25 agosto 1270, ma, proprio nello stesso giorno del suo arrivo, re Luigi mor\u00ec per una grave forma di dissenteria, la stessa patologia che, appena quattro giorni prima, aveva portato a morte anche un altro fratello del re, Alfonso. Il sovrano angioino assunse allora il comando della crociata e fin\u00ec per perseguire unicamente il proprio interesse; cos\u00ec il 1\u00ba novembre stipul\u00f2 un nuovo trattato con il califfo, nel quale il tributo veniva raddoppiato e Carlo otteneva anche il pagamento dell'intera indennit\u00e0 di guerra, nonch\u00e9 l'espulsione da Tunisi di tutti i nobili ribelli che vi si erano rifugiati. Tra lo sconcerto di molti crociati, Carlo pot\u00e9 poi rientrare in Sicilia e sbarc\u00f2 a Trapani il 22 novembre 1270, portando con s\u00e9 i resti mortali di re Luigi, per farlo seppellire in Francia, ma anche con l'evidente intenzione di rivolgere le sue mire di conquista ai territori dei Balcani.\nImpero latino, Principato d'Acaia e conquista dell'Albania.\nGi\u00e0 nel 1267, il 27 maggio, a Viterbo, di fronte a papa Clemente IV, Carlo aveva concluso con l'imperatore latino, Baldovino II, in esilio dal 1261, un trattato che prevedeva il matrimonio di Filippo di Courtenay, figlio di Baldovino, con Beatrice, figlia di Carlo, insieme con l'impegno reciproco di riconquistare Costantinopoli. All'accordo ader\u00ec anche Guglielmo II di Villehardouin, principe d'Acaia, che pose i suoi domini sotto la sovranit\u00e0 di Carlo, gli fu devoto alleato e diede in matrimonio (1271) la propria erede, Isabella, al figlio di Carlo, Filippo; per questo accordo alla morte di Guglielmo il principato sarebbe passato, per testamento, agli angioini, cosa che accadde puntualmente nel 1278.\nNel 1271 il sovrano angioino attravers\u00f2 l'Adriatico e, in febbraio, occup\u00f2 Durazzo. Nel febbraio del 1272, dopo avere conquistato una vasta zona dell'interno, si autoproclam\u00f2 re d'Albania; peraltro, mentre stava organizzando una spedizione contro Costantinopoli, l'arrivo a Roma e l'incoronazione del nuovo papa, Gregorio X, blocc\u00f2 i piani di Carlo, perch\u00e9 l'imperatore di Bisanzio, Michele VIII Paleologo, promise al papa la riunificazione di tutti i cristiani, riconoscendo la supremazia del pontefice; inoltre, dopo questo impegno, l'imperatore prese iniziative militari in Albania e in Acaia contro Carlo, che, a sua volta, continu\u00f2 a fare alleanze con Serbi e Bulgari, con l'obiettivo di conquistare Costantinopoli. In particolare, dopo che Giorgio Terter I era stato eletto zar dei Bulgari (1280-1292), Carlo strinse con lui un'alleanza, per combattere e abbattere l'impero di Bisanzio. Diversi anni dopo, l'elezione a papa - avvenuta il 22 febbraio 1281 - del vecchio amico Simon de Brion, papa Martino IV, alla quale aveva fatto seguito la scomunica dei Bizantini, il 10 aprile dello stesso anno, sembr\u00f2 agevolare le aspirazioni dell'angioino. Ma la sopravvenuta rivolta dei Vespri siciliani, che nel 1282 cost\u00f2 al sovrano la perdita della Sicilia e lo obblig\u00f2 ad una lunga e difficile guerra con gli aragonesi, fece naufragare tutte le ambizioni che egli aveva coltivato sui Balcani.\nNel frattempo, nel 1277, Carlo aveva comperato, da Maria d'Antiochia, il titolo di Re di Gerusalemme.\nGuerra di Genova e perdita di influenza sull'Italia settentrionale.\nDopo il 1270 a Genova i ghibellini avevano riconquistato il potere e non appoggiavano pi\u00f9 la politica di Carlo che, a sua volta, organizz\u00f2 gli esuli guelfi e, nel 1273, attacc\u00f2 la citt\u00e0, ma venne sconfitto sia per terra sia per mare. \nI ghibellini genovesi si erano alleati dapprima con Alfonso X di Castiglia e, successivamente, con Tommaso I di Saluzzo, riuscendo cos\u00ec a sconfiggere Carlo e a espellerlo dal Piemonte, finendo poi per combatterlo anche in Lombardia. Carlo, dopo avere subito alcune sconfitte, anche perch\u00e9 gli era mancato un significativo sostegno dai Della Torre, perse definitivamente il controllo dell'Italia settentrionale; in quegli anni la sua posizione si indebol\u00ec notevolmente anche in Toscana.\nI Vespri siciliani.\nLa politica bellicosa e dispendiosa di Carlo e le conseguenti forti imposizioni fiscali scatenarono malcontento in tutto il Regno, particolarmente in Sicilia: gli abitanti dell'isola, infatti, non avevano assolutamente digerito la decisione di Carlo d'Angi\u00f2 di trasferire la capitale del Regno da Palermo a Napoli e soffrivano ancor pi\u00f9 il regime poliziesco che lo stesso re aveva instaurato, in maniera indiscriminata e con mano ferrea, verso tutti i suoi sudditi, applicando una politica autoritaria ed estremamente vessatoria (molto simile a quella dei Normanni). Il germe di una violenta reazione covava tra i palermitani, che avevano visto la loro citt\u00e0 perdere il ruolo di capitale e i loro territori espropriati e suddivisi tra vari nuovi baroni francesi.\nLa sollevazione popolare che andava preparandosi esplose, per apparenti ragioni di interesse privato, il 30 marzo 1282, giorno del Luned\u00ec di Pasqua, a Palermo, prima della funzione religiosa serale dei Vespri. In poco tempo gli Angioini furono scacciati da tutta l'isola, tranne che nell'imponente castello di Sperlinga, dove alcuni soldati di Carlo d'Angi\u00f2, capeggiati da \"Petro de Lamanno\", resistettero all'assedio per tredici mesi, con aiuto dei popolani. Un'iscrizione latina sul vestibolo del Castello di Sperlinga ricorda questo famoso evento: . Il 25 luglio, Carlo, con le forze destinate alla guerra greca sbarc\u00f2 in Sicilia e pose l'assedio a Messina, che resistette eroicamente per due mesi.\nI siciliani, che avevano chiesto invano al papa la possibilit\u00e0 di autogovernarsi come confederazione di liberi comuni in forma repubblicana, si rivolsero allora al re di Aragona e Valencia, Pietro III \"il Grande\", marito di Costanza di Hohenstaufen, figlia di Manfredi. Il sovrano aragonese sbarc\u00f2 a Trapani, con circa 9.000 armigeri, il 30 agosto, causando, meno di un mese pi\u00f9 tardi, la fuga di Carlo, che, il 26 settembre, fu costretto a lasciare la Sicilia, perdendone di fatto il regno.\nGuerra contro gli aragonesi e morte di Carlo.\nPietro III d'Aragona, aveva indetto nel 1281 una crociata contro i musulmani dell'Africa settentrionale e, senza aver ottenuto n\u00e9 l'approvazione n\u00e9 tanto meno gli aiuti economici di papa Martino IV, nel giugno del 1282, era comunque sbarcato in Barberia, non lontano da Tunisi, per poter essere vicino alla Sicilia. Come sopra precisato, alla fine di agosto Pietro port\u00f2 le sue forze nella stessa Sicilia, occupando in poco tempo tutta l'isola, cosicch\u00e9 il 26 settembre sbarc\u00f2 in Calabria, dove gli \"almogaveri\" (mercenari per lo pi\u00f9 catalani, dotati di giavellotti e spada corta, famosi per coraggio e crudelt\u00e0), insieme con gli armati siciliani, fecero solo azioni di guerriglia senza reali conquiste territoriali. Alla fine del 1282 si era dunque determinato uno spaccamento del Regno di Sicilia in due parti: la Sicilia, intesa come territorio dell'isola, in mano agli aragonesi, e il resto del regno, sul continente, in mano a Carlo e agli Angioini.\nPietro si proclam\u00f2 re di Sicilia (con l'antico titolo federiciano Pietro I \"Rex Siciliae, ducatus Apuliae et principatus Capuae\"), e nomin\u00f2 Ruggero di Lauria \"Ammiraglio in capo\" della flotta d'Aragona, e Giovanni Da Procida \"Gran Cancelliere\" del regno aragonese di Sicilia. A seguito di tutto ci\u00f2, nel novembre dello stesso anno, Pietro fu scomunicato dal papa Martino IV, che non solo non lo riconobbe come re di Sicilia, ma lo dichiar\u00f2 decaduto anche dal regno di Aragona che offr\u00ec al principe Carlo, terzogenito del re di Francia Filippo III l'Ardito, e futuro conte di Valois. Re Pietro, allora, lasciata la moglie Costanza in Sicilia come reggente, rientr\u00f2 in Aragona, anche per preparare una tenzone con l'Angioino, una sorta di giudizio di Dio che peraltro non ebbe mai effettivamente luogo e che avrebbe dovuto prevedere lo scontro di 100 cavalieri per ciascuna delle due parti\nCarlo, nel luglio del 1283, tent\u00f2 un'invasione della Sicilia concentrando una flotta a Malta, ma l'ammiraglio Ruggero di Lauria svent\u00f2 il tentativo sorprendendo la flotta e distruggendone una parte.\nI maggiorenti francesi in due assemblee a Bourges (novembre 1283) e a Parigi (febbraio 1284) avevano invocato una crociata contro il regno d'Aragona.\nPapa Martino IV proclam\u00f2 nel giugno 1284 da Orvieto la Crociata aragonese, alla quale avevano aderito con entusiasmo sia Carlo d'Angi\u00f2 sia Filippo III di Francia. Il papa oltre all'assistenza spirituale diede una consistente somma di denaro a Carlo che prepar\u00f2 cos\u00ec una flotta in Provenza, che avrebbe poi dovuto unirsi a un'altra parte della flotta, che attendeva nel porto di Napoli, per incontrarsi successivamente a Ustica con il resto della flotta, composto da trenta galere, con a bordo l'armata italo-angioina, proveniente da Brindisi.\nMa il 5 giugno la flotta siciliano-aragonese, sotto il comando del Lauria si present\u00f2 dinanzi al porto di Napoli e il principe di Salerno e figlio di Carlo, Carlo lo Zoppo, disobbedendo all'ordine del padre di non muoversi prima del suo arrivo dalla Provenza, usc\u00ec dal porto con la sua flotta napoletana per combattere il Lauria, che invece lo sconfisse e fece prigioniero lui e parecchi nobili napoletani. Quando il sovrano arriv\u00f2 a Gaeta e seppe della sconfitta maledisse il figlio, ma dovette rinunciare all'invasione della Sicilia; assedi\u00f2 allora invano Reggio e poi, con le truppe assottigliate dalle diserzioni, si diresse in Puglia per riorganizzarsi e imporre l'esazione di nuove imposte. \nDurante il viaggio, gravemente ammalato e stremato da una febbre persistente, mor\u00ec a Foggia il 7 gennaio 1285. Le sue spoglie sono conservate nella controfacciata del Duomo di Napoli mentre in Francia fu realizzato alcuni decenni dopo la sua morte un monumento funebre, caratterizzato da una statua giacente del sovrano, conservato nella Basilica di Saint Denis.\nGli successe il figlio Carlo lo Zoppo, che al momento della successione era prigioniero in Aragona.\nUn regno tra papi, sete di potere, tasse.\nNegli anni tra il 1246 e il 1278 Carlo I d'Angi\u00f2, con un'intensa attivit\u00e0 militare e diplomatica, si impadron\u00ec gradualmente di moltissimi territori, tanto che, nel momento di maggior fulgore, fin\u00ec per avere sotto il suo controllo un vero e proprio impero, che si estendeva da vaste zone della Francia centrale e delle Fiandre, alla Provenza e alla Borgogna, da gran parte dell'Italia, Sicilia compresa, all'Albania e al Peloponneso. Di particolare rilievo rimane la conquista della supremazia in Italia, che si deve certo \"in primis\" all'idea avuta da Urbano IV (o, meglio, dal suo maggiore consigliere, il cardinale Riccardo Annibaldi) di contrapporlo a Manfredi, ma che fu materialmente realizzata dal successore di Urbano, Clemente IV. Fu infatti grazie all'appoggio incondizionato, anche economico, di questo pontefice, che l'Angioino, divenuto il capo indiscusso della parte guelfa, in soli due anni riusc\u00ec ad annientare letteralmente la casa di Svevia, e quindi i ghibellini, sconfiggendo e uccidendo prima Manfredi, poi Corradino.\nDopo la morte di Clemente IV e il lunghissimo conclave viterbese che la segu\u00ec, l'elezione di Gregorio X non piacque certo a Carlo, poich\u00e9 il pontefice piacentino non gli mostr\u00f2 mai particolare amicizia, cercando anzi un atteggiamento di corretta equidistanza con i suoi avversari. Morto Gregorio nel 1276 anche i tre papi che, nello stesso 1276, si susseguirono a distanza di pochi mesi uno dall'altro (Innocenzo V, Adriano V e Giovanni XXI), non furono graditi, per un motivo o per l'altro, al sovrano angioino; le cose poi peggiorarono ulteriormente per lui il 25 novembre 1277 con l'elezione di Niccol\u00f2 III, un Orsini, da sempre nemico di Carlo, e che non manc\u00f2 di manifestargli la sua ostilit\u00e0, seppur ammantata da una formale correttezza. Accadde cos\u00ec che, per un decennio, l'Angioino non trov\u00f2 pi\u00f9 sostegno nei papi e ci\u00f2 contribu\u00ec non poco a limitare la sua influenza, e non solo in Italia. N\u00e9 valse a migliorare le cose l'ascesa al soglio di Pietro -il 22 febbraio 1281- di papa Martino IV, il vecchio amico Simon de Brion, per la cui elezione Carlo tanto si era adoperato anche in passato: oramai la situazione nel regno si era gravemente deteriorata e il supporto di questo pontefice amico non gli giov\u00f2 particolarmente.\nLe mire espansionistiche del sovrano lo avevano infatti portato a mettere in pratica una serie di misure che gli avevano alienato le simpatie dei sudditi. Diffidando della lealt\u00e0 dei nobili italiani, aveva sostituito quasi ovunque i maggiorenti locali con uomini francesi, o comunque stranieri, di sua fiducia, generando diffuso malcontento. Aveva inoltre investito i suoi militari di un enorme potere, creando cos\u00ec momenti di grande disagio e tensione. Per di pi\u00f9, il fatto di dover mantenere pienamente operativo un imponente esercito, in guarnigioni spesso tra loro molto lontane, lo obbligava a elevate spese, per far fronte alle quali ricorreva a pesantissime imposizioni fiscali, da cui esentava il clero, con ulteriori conseguenze assai negative in mezzo al popolo. Il malcontento cominci\u00f2 a manifestarsi sin dal 1273, con vari moti nell'Italia settentrionale, che causarono la progressiva perdita d'influenza di Carlo in molte zone del Piemonte, della Liguria, della Lombardia e della Toscana; furono quelli i primi importanti segnali di una situazione generalmente negativa nei territori dominati dal sovrano angioino, situazione che trov\u00f2 poi il suo momento pi\u00f9 esplosivo nel 1282 con la rivolta dei Vespri Siciliani. Si tratt\u00f2 in realt\u00e0 di una rivolta da tempo fomentata e preparata, anche per opera di Pietro III d'Aragona, non a caso marito di Costanza di Hohenstaufen, figlia di Manfredi, cosicch\u00e9 il desiderio di nuove conquiste del sovrano aragonese fin\u00ec per sommarsi alla brama di vendetta della moglie. Alla fine, come sopra meglio precisato, lo scontro con Pietro d'Aragona espose Carlo a una serie di insuccessi - con la conseguente perdita della Sicilia - che si protrassero poi fino al 1285, anno della sua morte.\nIl giudizio degli storici nei confronti del re angioino \u00e8 stato sin dall'inizio molto controverso, diviso tra coloro che hanno fermamente condannato la sua eccessiva sete di potere, la sua crudelt\u00e0, i suoi atteggiamenti dispotici e la sua spregiudicatezza, e coloro che, invece, ne hanno generosamente elogiato il coraggio, la religiosit\u00e0 e la fermezza. Cos\u00ec gli storici francesi si sono abitualmente espressi con toni molto positivi fino ad autentiche apologie, specie da parte di quelli che hanno visto in lui il vero erede e successore di Carlo Magno; i tedeschi invece, valutando molto negativamente l'annientamento della casa di Svevia - considerata un esempio di illuminato progresso -, lo hanno giudicato un brutale arrogante, avido e privo di sensibilit\u00e0. Nella storiografia italiana sono prevalsi, fino alla fine del XIX secolo, i toni nazionalistici e antifrancesi, specie con riferimento alla vicenda dei Vespri Siciliani. Va comunque notato come, negli ultimi decenni, gli storici si siano espressi quasi ovunque con maggiore equilibrio, sottolineando luci e ombre del regno di Carlo e finendo per descriverlo come un sovrano brutale ma dotato di una religiosit\u00e0 quasi bigotta, introverso ma capace di impensabili momenti di sensibilit\u00e0, onesto e cavalleresco ma anche crudele e arrogante; esemplari, per queste valutazioni, rimangono le due guerre combattute (1266 e 1268) rispettivamente contro Manfredi e contro Corradino, in cui le sue vittorie risultarono favorite sia da coraggiosa determinazione sia da spregiudicata furbizia. Un simile giudizio equanime era stato anticipato secoli prima da Dante, che, pur non amando particolarmente il re angioino, lo colloca nell'Antipurgatorio tra le anime che stanno per incominciare la loro espiazione, in mezzo a molti altri sovrani tra i quali proprio il suo grande avversario Pietro III d'Aragona, che il poeta descrive mentre canta la Salve Regina insieme con Carlo.\nMatrimoni e discendenza.\nDal suo primo matrimonio con Beatrice di Provenza, nipote della illuminata contessa Garsenda de Sabran, nacquero sette figli:\nDal secondo matrimonio, con Margherita di Borgogna nacque solo una figlia:"}
{"id": "18664", "revid": "124154835", "url": "https://it.wikipedia.org/wiki?curid=18664", "title": "Carlo I", "text": ""}
{"id": "18669", "revid": "536103", "url": "https://it.wikipedia.org/wiki?curid=18669", "title": "Sassonia-Anhalt", "text": "La Sassonia-Anhalt (in tedesco: \"Sachsen-Anhalt\") \u00e8 uno degli Stati federati (\"l\u00e4nder\") della Germania, la cui capitale \u00e8 Magdeburgo. Fino al 3 ottobre 1990, il suo territorio faceva parte della Repubblica Democratica Tedesca.\nGeografia fisica.\nSituato nel nord-est della Germania centrale, \u00e8 l'ottavo per estensione (dal 1996) e il decimo per popolazione tra i sedici \"Bundesl\u00e4nder\". Confina con la Bassa Sassonia a nord-ovest, il Brandeburgo ad est, la Sassonia a sud-est e la Turingia a sud-ovest.\nGran parte del territorio dello stato \u00e8 pianeggiante e sfruttato dall'agricoltura, ma nel sud-ovest si trova la parte orientale dei monti Harz. Il fiume principale della Sassonia-Anhalt \u00e8 l'Elba, che scorre attraverso lo stato da sud-est a nord-ovest. Il secondo fiume per dimensioni, la Saale, \u00e8 un tributario dell'Elba.\nStoria.\nLo stato venne creato poco prima della riunificazione, l'attuale territorio statale faceva parte dell'area di una regione precedente (1947-52) comprendente l'ex Anhalt, l'ex provincia prussiana della Sassonia e alcune piccole exclavi dell'ex Brunswick. \nLo stato e le sue citt\u00e0 pi\u00f9 grandi hanno perso popolazione a partire dal 1989, a causa della migrazione verso l'ex Germania Ovest.\nAmministrazione.\nLa Sassonia-Anhalt \u00e8 divisa in 11 circondari (in tedesco \"Landkreise\") e 3 citt\u00e0 extracircondariali (in tedesco \"kreisfreie Stadt\"). L'attuale suddivisione \u00e8 il risultato di due successive riforme amministrative, la prima risalente al 1\u00ba luglio 1994 che port\u00f2 il numero di circondari da 37 a 21 e la successiva, entrata in vigore il 1\u00ba luglio 2007, che ha ridotto il numero di circondari a 11. \nI circondari sono:\nInoltre ci sono tre citt\u00e0 extracircondariali (\"kreisfreie St\u00e4dte\"), che non appartengono ad alcun circondario:\nFino al 31 dicembre 2003 la Sassonia-Anhalt era inoltre organizzata nei tre distretti governativi:\nSociet\u00e0.\nReligione.\nChiesa evangelica in Germania 15 %, Chiesa cattolica 3,5 %.\nEconomia.\nCome molti altri L\u00e4nder tedeschi, anche la Sassonia-Anhalt dispone di una solida tradizione industriale. Tuttavia resta famosa per il suo suolo fertile, il \"Magdeburger B\u00f6rde\", che rifornisce una fiorente industria agroalimentare, con prodotti come la \"Baumkuchen\" a Salzwedel (Altmark) e l'\"Hallorenkugeln\" ad Halle.\nL'industria di base pi\u00f9 importante della regione \u00e8 quella chimica, situata in particolare nella citt\u00e0 di Bitterfeld-Wolfen. Grazie all'industria chimica, la Sassonia-Anhalt \u00e8 il \"Land\" tedesco-orientale che riceve pi\u00f9 investimenti dall'estero.\nNella regione sono situate anche numerose centrali eoliche."}
{"id": "18672", "revid": "458628", "url": "https://it.wikipedia.org/wiki?curid=18672", "title": "Ludwig Wittgenstein", "text": "Unico libro pubblicato in vita da Wittgenstein fu il \"Tractatus logico-philosophicus\", dedicato alla memoria del suo amico David Pinsent, e la cui prefazione venne curata dal filosofo e matematico Bertrand Russell. Le raccolte di appunti, lezioni, diari, lettere \u2013 che costituiscono tutto il resto della sua vastissima opera, detta nel complesso \"il secondo Wittgenstein\" \u2013 vennero pubblicati solo dopo la sua morte.\nBiografia.\nIl filosofo Bertrand Russell lo ha descritto come \"il pi\u00f9 perfetto esempio di genio che abbia mai conosciuto: appassionato, profondo, intenso, e dominante\". Wittgenstein nacque a Vienna il 26 aprile 1889 da Karl Wittgenstein, un magnate dell'industria siderurgica dell'appena nata borghesia austriaca, e Leopoldine Kalmus. I nonni paterni, Hermann Christian e Fanny Wittgenstein, immigrati dalla Sassonia, erano ebrei convertiti al protestantesimo; sebbene la madre di Ludwig fosse, di famiglia, per met\u00e0 ebrea, i giovani Wittgenstein vennero cresciuti, blandamente, nella fede cattolica. Entrambi i genitori, inoltre, erano appassionati di musica: Norman Malcolm afferma che Johannes Brahms fosse un intimo amico della famiglia. Ludwig era il minore di cinque fratelli e tre sorelle. Studi\u00f2 fino ai 14 anni privatamente, poi frequent\u00f2 per 3 anni la Realschule a Linz, una scuola statale che oggi definiremmo a indirizzo tecnico-meccanico. Frequent\u00f2 la stessa scuola di Adolf Hitler, coetaneo, ma due classi indietro; secondo Kimberley Cornish quest'episodio ricopre una complessa problematica politico-esistenziale insospettata.\nStudi\u00f2 ingegneria dal 1906 al 1908 a Berlino e dal 1908 al 1912 a Manchester, ma non si laure\u00f2 (riusc\u00ec, tuttavia, ad ottenere un brevetto di un motore per aereo). Bench\u00e9 fosse cresciuto a Vienna e avesse rivendicato per tutta la vita le proprie origini austriache, la fama di Wittgenstein \u00e8 legata specificamente agli ambienti inglesi del Trinity College dell'Universit\u00e0 di Cambridge, dove egli studi\u00f2 (pare che si rec\u00f2 a Cambridge su consiglio di Gottlob Frege al quale s'era rivolto pensando di studiare a Jena) e collabor\u00f2 subito attivamente con Bertrand Russell, dal 1911 al 1914, e dove ritorn\u00f2 nel 1929 per continuare le sue ricerche. Dopo essersi isolato sui fiordi norvegesi per pi\u00f9 d'un anno, vivendo in un eremo improvvisato che si costru\u00ec da solo presso Skjolden, allo scoppio della Prima guerra mondiale s'arruol\u00f2 volontario nell'esercito austro-ungarico come soldato semplice in fanteria, quindi successivamente venne promosso ufficiale di artiglieria: combatt\u00e9 sul fronte russo e su quello italiano (altopiano di Asiago), dove si guadagn\u00f2 diverse onorificenze e medaglie al valore militare.\nVenne infine imprigionato presso Trento nel 1918 e internato per qualche tempo a Cassino in un campo di prigionia sito in prossimit\u00e0 della frazione Caira, per rientrare infine in Austria nel 1919 dove, influenzato dal cristianesimo di Lev Tolstoj e in particolare da \"I Vangeli\" dell'autore russo, dicendo che il denaro corrompe si liber\u00f2 della cospicua eredit\u00e0 paterna (il padre era morto nel 1913); tra gli altri, beneficiarono della sua generosit\u00e0 i poeti Georg Trakl e Rainer Maria Rilke - e decise di vivere per sempre senza inutili orpelli, vestendo decorosamente, ma con estrema semplicit\u00e0, tra pochi mobili essenziali e nessun oggetto che non fosse strettamente utile. I suoi primi scritti sono profondamente influenzati dai lavori sulla logica dello stesso Russell, di Alfred North Whitehead e del logico tedesco Gottlob Frege, ma anche dalle opere di Schopenhauer e di Moore, oltre che, anche se in apparenza solo superficialmente, da Nietzsche.\nAppena pubblicato, il \"Tractatus Logico-Philosophicus\" (il titolo peraltro gli era stato suggerito da Moore con l'evidente intenzione di rievocare il \"Tractatus Theologico-Politicus\" di Spinoza), divent\u00f2 punto di riferimento per il Circolo di Vienna al quale il filosofo austriaco non aveva mai aderito ufficialmente, pur frequentandolo, criticandone i fraintendimenti della sua opera. Il pensiero di Wittgenstein ha profondamente influenzato lo sviluppo della filosofia analitica (in particolare la filosofia del linguaggio, la filosofia della mente e la teoria dell'azione) e gli sviluppi recenti della cosiddetta filosofia continentale. La sua opera ha avuto una certa eco anche oltre la filosofia strettamente intesa, in campi quali la teoria dell'informazione e la cibernetica, ma anche l'antropologia, la psicologia e altri settori delle scienze umane. \nWittgenstein \u00e8 stato un pensatore anomalo per vari motivi (per la personalit\u00e0 e la condotta di vita particolare a tratti originale, anticonformista e schiva, l'avversione alla filosofia tradizionale, il carattere spesso criptico ed enigmatico dei suoi scritti, il lungo silenzio), e la sua opera \u00e8 oggetto di continue reinterpretazioni. Lo stesso titolo della sua opera, l'unica pubblicata dall'autore, pu\u00f2 essere frainteso; significa che l'interesse \u00e8 logico in una dimensione prioritaria. Infatti Wittgenstein rifiut\u00f2 titoli consimili come \"logica filosofica\" (lettera a Ogden), intendendo affermare una priorit\u00e0 assoluta della logica e, insieme, l'idea che la logica \u00e8 essenzialmente filosofica (si tenga conto che in quegli anni la logica aveva assunto valore matematico, soprattutto con Russell, Peano e Frege) e come tale non ha bisogno dello specifico aggettivo.\nNel testo tuttavia, data la sua complessit\u00e0, Wittgenstein non si limita alla \"architettura logica\" (atomismo logico) come soluzione definitiva del rapporto tra il piano reale fenomenico e il piano linguistico, individuando appunto nella necessit\u00e0 di una struttura logica una matrice comune. Soprattutto nella parte conclusiva del \"Tractatus\" Wittgenstein rende manifesto l'imbarazzo in cui la filosofia si trova nel tentativo di \"dire\" qualcosa come \"quale sia il senso del mondo\" poich\u00e9 sarebbe impossibile ricercare entro i limiti del mondo stesso, definiti dal linguaggio, un qualche \"senso\". Nella proposizione 6.41 del \"Tractatus\" Wittgenstein scrive: \"Il senso del mondo dev'essere fuori di esso. Nel mondo tutto \u00e8 come \u00e8, e tutto avviene come avviene; non vi \u00e8 \"in esso\" alcun valore - n\u00e9, se vi fosse avrebbe un valore...\" .\nL'estrema analiticit\u00e0 e precisione del filosofo sono le cause di molte incomprensioni di questa grande opera che, a differenza delle altre pubblicate dagli eredi, non \u00e8 affatto equivoca. Il metodo di numerazione di ogni gruppo di proposizioni rende facile l'interpretazione rispetto alla maggior parte delle opere pubblicate postume, queste ultime spesso oscillanti nella metodologia di presentazione dei frammenti. Tale difficolt\u00e0 ha contribuito a creare un'immagine oracolare e misteriosa del filosofo con tentativi di spiegazione esistenziali (ad esempio la sua omosessualit\u00e0) o patologiche (da taluni studiosi della biografia del filosofo austriaco \u00e8 stata avanzata l'ipotesi che questi potesse avere la Sindrome di Asperger, una forma di autismo ad alta funzionalit\u00e0).\nIl primo periodo (il \"Tractatus\").\nEbbe un'esperienza di cinque anni nella guerra, durante i quali port\u00f2 a compimento la stesura del \"Tractatus, l\"a cui pubblicazione per\u00f2 fu problematica. Non c'erano editori disponibili a pubblicare un lavoro filosofico sviluppato in quella forma, che al di l\u00e0 dei contenuti assolutamente inconsueti, risultava piuttosto striminzita agli occhi degli editori stessi, abituati a trattazioni pi\u00f9 ampie. Tuttavia, nel 1921 riusc\u00ec a farlo pubblicare in una rivista filosofica con il titolo \"Logisch-philosophische Abhandlung\". Ci volle l'introduzione scritta da Bertrand Russell perch\u00e9 il libriccino di Wittgenstein risultasse \"idoneo\" o quantomeno appetibile in vista di una pubblicazione in Inghilterra, nel 1922. Nella convinzione di avere risolto definitivamente \"tutti i problemi\", come diceva il finale della sua prefazione, Wittgenstein abbandon\u00f2 coerentemente l'ambiente accademico e metaforicamente anche la filosofia con l'intenzione, come dir\u00e0 in seguito a un suo studente, di \"voler continuare a pensare\" in un altro modo.\nLavor\u00f2 come insegnante in diverse scuole elementari nei distretti di Schneeberg e Semmering, dove pubblic\u00f2 il suo secondo e ultimo libro: il \"Dizionario per le scuole elementari\", di solito molto trascurato dalla critica ma importante per stabilire la costanza degli interessi logici dell'autore. Nel 1914 aveva conosciuto e ammirava, con reciproca stima, Adolf Loos. Dopo la Grande Guerra, per un breve periodo, fece il giardiniere in un monastero e infine, con l'architetto Paul Engelmann, allievo del Loos, da vero ingegnere-architetto cur\u00f2 e invent\u00f2 tutti i particolari interni ed esterni della nuova casa della sorella Margarethe a Vienna, il cui edificio, seppure rimaneggiato in qualche parte, con le parole di Richard Neutra \"ha anticipato nella sua progettazione e nella sua realizzazione interna gi\u00e0 nel 1930 le tendenze dell'architettura di oggi in molti aspetti\", \u00e8 stato dichiarato \"monumento di interesse nazionale\". Ritorn\u00f2 alla filosofia accademica solo nel 1929, dopo essersi convinto che molte delle questioni affrontate nel \"Tractatus\" erano tutt'altro che risolte e dopo aver sentito, nel 1928, una conferenza di Luitzen Brouwer, il matematico intuizionista; tuttavia il suo ritorno a Cambridge rappresenta in questo periodo anche un rifugio per un ebreo austriaco quale lui era.\nIl ritorno a Cambridge (In viaggio verso le \"Ricerche filosofiche\").\nNel continuo vagabondare di Wittgenstein, l'universit\u00e0 di Cambridge rappresenta un punto fisso. Nel 1929 prese definitivamente cittadinanza inglese. E in Inghilterra tornava ogni volta dopo aver compiuto viaggi in Norvegia, Russia (dove pensava di stabilirsi) e Irlanda. Per quanto l'atmosfera dell'universit\u00e0 gli risultasse antipatica e tenesse lezioni non convenzionali, fu in Inghilterra che aveva avuto modo di conoscere - sin da prima della guerra - oltre a Russell, anche Ramsey, nonch\u00e9 Keynes, che poi sar\u00e0 il direttore dell'universit\u00e0 e il suo discepolo Piero Sraffa, un economista torinese antifascista e per questo ospitato a Cambridge, ricordato successivamente nella prefazione alle \"Ricerche filosofiche\". Tenne in alta considerazione anche gli scritti di Pascal, le \"Confessioni\" di Agostino e le ricerche di Lichtenberg e Otto Weininger.\nPer ottenere una borsa di studio, scrive una serie di appunti, pubblicati postumi col titolo di \"Osservazioni filosofiche\". L'opera tuttavia non contiene l'intera mole di scritti che Wittgenstein elabor\u00f2 in questo periodo. Un'altra parte di essi \u00e8 raccolta in due opere intitolate \"Grammatica filosofica\" e \"The Big Typescript\". Tutti questi appunti confluiscono poi nell'opera matura \"Ricerche filosofiche\", pubblicata anch'essa postuma. Capita che stessi pensieri siano ripetuti in diverse opere. Ci\u00f2 \u00e8 dovuto anche al carattere particolare di composizione dei manoscritti, da alcuni definito ossessivo e basato sul fatto che Wittgenstein soleva ritagliare pezzetti di scrittura e poi incollarli.\nIn questi lavori Wittgenstein compie il passaggio, in sostanza un vero e proprio cambiamento, dal \"Tractatus\". Mentre in esso riteneva che la descrizione della realt\u00e0 dovesse essere fatta nell'unica maniera rigorosa possibile e cio\u00e8 dalla logica, disciplina che lui stesso aveva contribuito a chiarire con l'invenzione perspicua delle tavole di verit\u00e0, in queste opere matura la critica alle posizioni che giustificano la matematica con la logica (Logicismo) ma anche alle considerazioni che determinavano l'esistenza di un \"unico\" specchio della realt\u00e0: il linguaggio logico definito ormai dai colleghi e amici come un aspetto della matematica.\nWittgenstein ha privilegiato sempre la logica, ritenendo che la matematica sia un metodo della logica. In sintesi, per Wittgenstein la matematica \u00e8 un sottoinsieme della logica, mentre per Russell, Ramsey e Frege la logica \u00e8 un sottoinsieme della matematica. Che il linguaggio sia di per s\u00e9 logico, e che bisogna ascoltare con attenzione gli insegnamenti che vi sono nascosti, e che quindi non vi sia bisogno di un linguaggio astratto ideale come molti avevano inteso attraverso il \"Tractatus\" (compreso lo stesso Russell nella sua prefazione al \"Tractatus\"): sono queste le nuove convinzioni che si presentano nelle \"Osservazioni filosofiche\", assieme ai tentativi di mescolare la struttura logica con le sue caratteristiche costanti (e: formula_1, implica: formula_2, o: formula_3, non: formula_4, per tutti: formula_5, esiste: formula_6) a quella del linguaggio comune; operazioni documentate in colloqui annotati da Friedrich Waismann.\nAd esempio, il particolare problema logico di rappresentare i colori nella notazione logica, scandisce il passaggio dall'ottica del \"Tractatus\" alla nuova impostazione delle \"Osservazioni filosofiche\". Di fatto, ogni tentativo di rendere in proposizioni puntuali, elementari (altri dice atomiche) la gamma dei colori o pi\u00f9 semplicemente un singolo colore (che per\u00f2 suppone tutta la gamma) \u00e8 difficile, se non impossibile. In gioco infatti sta l'idea stessa della contraddizione. Dal momento che il colore \u00e8 anche lunghezza d'onda e quindi numero, ma \u00e8 anche rapporto di lunghezze d'onda, si tratta della stessa difficolt\u00e0 che si incontra nello stabilire che adoperare tre grammi di sale e adoperare cinque grammi di sale non sono atteggiamenti contraddittori una volta indicata la prima proposizione = p e la seconda = q. Ma se diciamo q ^ \u2212 p le due proposizioni diventano effettivamente contraddittorie perch\u00e9 vorrebbero dire 5 e non 3.\nLa cosa in matematica \u00e8 assurda perch\u00e9 si dovrebbe esibire il 5 senza il suo contenuto di 3 cio\u00e8 2. Per i colori invece che devono essere presentati in spettro (il pi\u00f9 semplice \u00e8 quello del rosso, verde, azzurro) dobbiamo per forza dire - per rappresentare il rosso - anche: e non il verde e non l'azzurro -. E nemmeno si possono congiungere in matematica p e q intesi come colori (per fare ad esempio il giallo) perch\u00e9 ci\u00f2 significa un altro dato in matematica: la somma. La soluzione di questa difficolt\u00e0 \u00e8 stata risolta in informatica con \"array\" elastici che modificando il numero binario del rosso aumentano in modo corrispettivo il numero binario del verde e dell'azzurro. Questa problematica dei colori era gi\u00e0 stata presentata in un articolo raccolto nel testo \"Osservazioni filosofiche\" ma continuer\u00e0 come interesse autonomo in \"Osservazioni sui colori\". Altro problema rappresentativo \u00e8 quello della generalit\u00e0. \"Tutto\" e \"Qualche\" non possono essere trattati al solito modo delle tavole di verit\u00e0. \"Qualche\" (\u2203) assomiglia a una somma logica ma non lo \u00e8; \"Tutto\" (\u2200) assomiglia a un prodotto logico ma non lo \u00e8. La generalit\u00e0 \"tutti\" (\u2200) non pu\u00f2 trovare un impiego in matematica: non esistono tutti i numeri appunto perch\u00e9 sono infiniti. Questi sono due dei tanti problemi che a un'analisi attenta mettono in evidenza quanto logica e matematica divergano. Sono giochi linguistici diversi imparentati tra di loro ma non identici. Si dovr\u00e0 riconoscere che queste critiche sono fatte all'insegna della logica, una logica pi\u00f9 raffinata, pi\u00f9 profonda e meno soggetta a dogmi assiomatici presenti anche nel \"Tractatus\" (seguendo l'insegnamento di Luitzen Brouwer). Ma che la logica sia l'unica via di accesso alla realt\u00e0 e che il mondo consista nel la totalit\u00e0 dei fatti, non delle cose (e la proposizione sia un fatto), come recitava l'inizio del \"Tractatus\", rimane un guadagno irreversibile. Questo aspetto emerger\u00e0 poi definitivamente nei \"Libro Blu\" e \"Libro Marrone\", due quaderni di appunti che Wittgenstein scrisse per i suoi studenti in occasione di due corsi universitari tenuti a Cambridge.\nNel \"Libro Blu\" Wittgenstein lotta contro il desiderio di generalit\u00e0 che ci induce a cercare definizioni univoche del significato d'una parola (sia essa la definizione ostensiva, o l'immagine univoca). Il desiderio di generalit\u00e0 \u00e8 all'opera anche nel filosofo quando questo cerca a mo' di scienziato di definire le parole. Le parole sono \"indefinibili\" perch\u00e9 ogni volta assumono un aspetto diverso a seconda dell'accordo e non accordo con altre parole. Invece fidandoci dell'identit\u00e0 grafica delle parole il linguaggio costruisce analogie fuorvianti. Per esempio le espressioni \"A ha un dente d'oro\" e \"A ha un mal di denti\" sembrano analoghe ma sono invece differenti perch\u00e9 si pu\u00f2 dire io sento il dente d'oro di A ma non si pu\u00f2 dire che io sento il mal di denti di A. \u00c8 questa la teoria dei giochi linguistici (\"Sprachspiel[e]\"), poi tema centrale di molte sue successive riflessioni. Wittgenstein ha assunto volutamente la parola \"gioco\" perch\u00e9 di esso non esiste una definizione univoca e soprattutto perch\u00e9 esso ha a che fare anche con l'universo primitivo e pratico del bambino. In ultima istanza perch\u00e9 si riferisce ad attivit\u00e0 (come sono di fatto i giochi), allontanando l'idea che un gioco linguistico sia del tutto svincolato dall'attivit\u00e0 reale.\nNel \"Libro marrone\" continua l'analisi dei giochi linguistici anche se subentra una sottile critica al concetto di somiglianza particolare, peculiare. La cosa \u00e8 interessante nella misura in cui nella stessa definizione di gioco linguistico si parla di \"somiglianze di famiglia\" (\"Familien\u00e4hnlichkeit[en]\"). Wittgenstein qui pone in opera il significato della comunicazione umana per lo studio della quale Wittgenstein si improvvisa antropologo. Cruciale \u00e8 per esempio il criterio per il quale noi empiricamente confrontiamo esperienze simili. L'idea di Wittgenstein \u00e8 che il \"confronto\" non \u00e8 mai una prova univoca ma una serie di somiglianze che si sovrappongono. Come la gomena \u00e8 fatta da molte fibre, ma la forza della gomena non \u00e8 data da una \"singola\" fibra che la percorre tutta. Viene in opera cio\u00e8 il fatto che in generale gli aggettivi logici come \"identico\" o \"uguale\" siano piuttosto da sostituire con \"simile\" o \"somigliante\" e viceversa. Inevitabilmente, in questo libro si passa insensibilmente dai giochi linguistici a problemi di filosofia della psicologia e anche a problemi classicamente filosofici come idealismo e realismo. Ad esempio si critica (e forse si nega) qui l'ipotesi che il linguaggio possa venire dopo che si sia formato un pensiero. Sembra che Wittgenstein affermi che il pensiero nasca cio\u00e8 con il linguaggio attraverso addestramenti empirici (tipo premi e punizioni).\nTanto pu\u00f2 bastare per capire l'ampiezza filosofica di queste riflessioni che solo un archivista a corto di termini potrebbe definire come filosofia del linguaggio. Se anche si \u00e8 avvicinato questo modo al tema degli esperimenti mentali dovrebbe essere chiaro che non si tratta n\u00e9 di esperimenti reali e nemmeno di esperimenti psicologici. Intanto durante la seconda guerra mondiale, Wittgenstein lavora al Guy's Hospital di Londra e poi in un laboratorio medico di Newcastle upon Tyne. Per un periodo pensa di abbandonare la filosofia e darsi agli studi di medicina. Nel 1948 si stabilisce per un periodo in una fattoria irlandese vicino a Galway, dove si racconta che si comportasse in modo strano, dando da mangiare agli uccelli migratori direttamente dalle proprie mani. L'estrema fatica lo convince per\u00f2 a tornare in citt\u00e0 ed \u00e8 in un albergo di Dublino che completa le sue \"Ricerche filosofiche\". Per certi versi \u00e8 questa l'ultima opera di Wittgenstein, anche se, come tutte le altre, frutto di annotazioni e pensieri sparsi, anche in contraddizione con i precedenti. In essa al progetto di una definizione del \"linguaggio ideale logico\" subentra definitivamente l'interesse per lo studio degli usi concreti e particolari della comunicazione umana.\nNelle \"Ricerche filosofiche\", il linguaggio, come annunciato nei \"Libro Blu\" e \"Libro Marrone\", non \u00e8 pi\u00f9 inteso come protocollo delle proposizioni elementari logicamente ordinate, ma come un insieme di espressioni che svolgono funzioni diverse, nell'ambito di \"pratiche\" e \"regole\" discorsive differenti, secondo la Teoria dei giochi linguistici. Se permane una continuit\u00e0 tra le due opere principali del filosofo austriaco, il \"Tractatus\" e le \"Ricerche\", essa risiede nel fondamentale interesse dell'autore per il linguaggio, e per la sua concezione della filosofia, intesa come attivit\u00e0 di chiarificazione del linguaggio.\nRimane poi, nel \"Tractatus\" come nelle \"Ricerche\", la pregiudiziale antimetafisica: la metafisica sorge, secondo Wittgenstein, \"quando il linguaggio fa vacanza\". Nelle \"Ricerche\" tuttavia si precisa meglio che il linguaggio gira a vuoto anche quando si ricerca l'essenza della proposizione e della grammatica, quando cio\u00e8 si ricerca il linguaggio puro, perfetto, cristallino (sono tutte metafore di Wittgenstein) ideale, itinerario che era dello stesso Wittgenstein nel \"Tractatus\". Questa ricerca era quella della logica; dunque sembra che le \"Ricerche\" distruggano l'impianto del Tractatus anche se diciamo che distruggono edifici di cartapesta, nel senso che Wittgenstein era sempre stato attirato da una logica che potesse descrivere \"sempre correttamente\" il mondo. Ma la logica delle tavole di verit\u00e0 non sempre lo pu\u00f2 fare. Una cattiva interpretazione delle \"Ricerche\" semplifica il cambiamento rispetto al \"Tractatus\" con l'idea che allo studio della logica deve subentrare lo studio del linguaggio comune. E questo \u00e8 vero soltanto nella misura in cui nel linguaggio \u00e8 dato scoprire una logica nuova evidenziabile solo con giochi linguistici, il cui statuto \u00e8 l'uso e il cui uso rimanda a un riferimento ultimo che \u00e8 \"la forma di vita umana\" che il linguaggio descrive. Questo consente di fornire una lettura mediana tra l'idea che le \"Ricerche\" muovano alla scienza, e dunque alla scienza della logica, critiche assolute e l'idea che ci sia una sorta di continuit\u00e0 tra il \"Tractatus\" e le \"Ricerche\".\n\u00c8 vero che Wittgenstein non ritiene la sua ricerca simile alla ricerca scientifica: non si tratta di scoprire alcunch\u00e9, ma di assestare diversamente ci\u00f2 che ci sta sempre davanti (di assestare il linguaggio, certo, ma con esso anche l'uso di esso). Ma \u00e8 anche vero che la ricerca di nuove logiche, dall'intuizionistica alla lineare, non sono vietate ma permesse dall'atteggiamento di Wittgenstein, nel senso che esse non esauriscono mai la possibilit\u00e0 di nuovi giochi linguistici \"codificabili\". C'\u00e8 da dire tuttavia che un altro tema tipico del \"Tractatus\" rimane nello sfondo. La regola logica diventa nelle \"Ricerche\" istituzione sociale. Nel senso che seguire una regola non pu\u00f2 essere fatto da un solo uomo una sola volta nella sua vita. Privatamente non si pu\u00f2 seguire una regola o credere di seguire una regola, non \u00e8 seguire una regola. Questo conduce all'altro grande tema delle \"Ricerche\" quello psicologico anticipato del resto nelle opere precedenti. Wittgenstein per tutto il seguito delle \"Ricerche\" affermer\u00e0 che l'esistenza di un processo interno, psicologico, non \u00e8 affermabile che attraverso la testimonianza esterna data tuttavia dal comportamento e soprattutto dal linguaggio. Tema lungamente seguito non solo nella prima parte delle Ricerche Filosofiche ma anche nella seconda parte. Brani interi sono stati tolti dal testo e hanno dato vita alle \"Osservazioni sulla filosofia della psicologia\" e \"Ultimi scritti. La filosofia della psicologia\" nonch\u00e9 \"Zettel\".\nL'esempificazione pi\u00f9 chiara \u00e8 in \"Ricerche\" par. 293. L'esempio \u00e8 quello della scatola dove un gruppo di amici ha imprigionato un insetto. Ognuno ha un insetto e una scatola e ognuno ha battezzato l'insetto coleottero. Nessuno pu\u00f2 vedere dentro la scatola dell'altro. Ma potrebbe ben darsi che ciascuno abbia nella sua scatola una cosa diversa. Si potrebbe addirittura immaginare che questa cosa mutasse continuamente. Ma bisogna supporre che l'uso della parola \"coleottero\" serve a queste persone e non designa qualcosa all'interno della mente. Infatti la scatola potrebbe anche essere vuota. Wittgenstein dunque non dice che dentro la mente non c'\u00e8 nulla. Ma che l'uso del linguaggio per le asserzioni psicologiche \u00e8 primario rispetto alla sensazione psicologica. C'\u00e8 qui anche una critica alla dimensione del \"Tractatus\" del modello oggetto e designazione. L'oggetto viene escluso dalla considerazione come qualcosa di irrilevante. Questa posizione nelle \"Osservazioni sulla filosofia della psicologia\", viene approfondita con l'analisi del senso comune e degli schemi senso-motori che concorrono al linguaggio, la cui importanza viene affiancata dagli schemi percettivi e interpretativi che la prassi lega nel concetto di \"vedere-come\". In ogni caso viene ribadita qui l'importanza del linguaggio come cosa esterna alla dimensione individuale e sorretta dalla struttura istituzionale.\nPer quanto riguarda l'etica, essa rimane una parentesi esclusiva del \"Tractatus\", e poi, sempre nella medesima concezione, in una famosa \"Conferenza sull'etica\" che egli tenne nel 1929 agli Eretici di Cambridge. Anche se da essa mai Wittgenstein prese le distanze o tent\u00f2 di eliminarla, ma ribadendo anzi a ogni occasione l'afflato etico-mistico, di straordinaria complessit\u00e0, della sua filosofia, seppur necessariamente relegandolo nel campo dell'indicibile, come nel \"Tractatus\". Occorre tuttavia sottolineare che, come \u00e8 stato per l'estetica, esemplificata realmente in una casa che il filosofo-ingegnere costru\u00ec per la sorella e che si pu\u00f2 ammirare ancora oggi a Vienna in via Kundmanngasse 19, cos\u00ec per l'etica, il vero monumento vivente \u00e8 la stessa vita di Wittgenstein, che rifiut\u00f2 la rilevante eredit\u00e0 paterna con la laconica frase: \"Non ho alcun merito per quel danaro\". Testimonianza etica data dalla sua decisione di lavorare sempre manualmente, evitando accuratamente il potere accademico, tentando di dare un senso sociale alla sua vita recandosi come operaio non specializzato nella Russia bolscevica. Di particolare importanza, tra le sue opere tarde, sono i libri \"Della Certezza\", dove matura la possibile definizione dell'immagine del mondo una volta riferita esclusivamente alla logica e ora allusa allo sfondo comune che ci \u00e8 stato tramandato e sul quale distinguiamo il vero e il falso.\nLe \"Osservazioni sui fondamenti della matematica\" meriterebbero una trattazione a parte, non foss'altro perch\u00e9 l\u00ec \u00e8 testimoniato l'interesse per la logica intuizionista di Luitzen Brouwer e per i commenti al teorema di Kurt G\u00f6del. Purtroppo, pi\u00f9 che in altre opere, il testo \u00e8 troppo frammentato e quindi soggetto all'arbitrio editoriale degli esecutori testamentari von Wright, Rhees e Anscombe. Saputo di essere affetto da cancro, si rec\u00f2 ancora una volta in Norvegia, nella sua vecchia capanna, poi rientr\u00f2 a Cambridge, dove mor\u00ec mentre si trovava a casa di un amico. Un istante prima di perdere conoscenza, sussurr\u00f2 ai presenti la sua ultima frase: \"Dite a tutti che ho avuto una vita meravigliosa\".\nPensiero.\nAlla luce di questi semplici rilievi appaiono molto strane le polemiche sul cosiddetto principio di verificazione che il Circolo di Vienna, con interpretazioni talora contraddittorie, attribuiva al \"Tractatus\". Un segno di ricerca epistemologica, semmai, \u00e8 da riferire alla perfetta immagine del mondo data dalla logica, che \u00e8 tanto pi\u00f9 veritiera quanto pi\u00f9 il \"grande specchio\" - la logica - \u00e8 rispondentemente fine e accurato. La questione, molto poco wittgensteiniana, di capire quanta scienza e quanta filosofia c'\u00e8 nel \"Tractatus\" (che rispecchia le diatribe della filosofia analitica inglese e americana, nonch\u00e9 quella continentale) si pu\u00f2 superare dicendo che, certamente Wittgenstein non \u00e8 uno scientista come quasi tutti i membri del Circolo di Vienna, ma nemmeno pu\u00f2 essere avvicinato ai filosofici contemporanei odii per la tecnica. Non saprei definire che come ricerche epistemologiche le sue critiche alla logica. Senza dimenticare il suo rispetto per la tecnica (era un ingegnere che ha brevettato pure un progetto per motore per aeroplano e ha costruito una bella casa per la sorella).\nMa questa ricerca della perfezione isomorfica dello specchio con gli elementi della realt\u00e0 non \u00e8 completamente esaurita nemmeno nel \"Tractatus\". Innanzitutto perch\u00e9 la logica sembrerebbe diventare essa stessa elemento di realt\u00e0 nella misura in cui essa perviene a proposizioni vere. Si tratta della tautologia che \u00e8 una proposizione logica sempre vera, ma, per Wittgenstein non \u00e8 affatto un elemento della realt\u00e0; infatti rispecchia solo s\u00e9 stessa. Tautologica \u00e8 la proposizione: \"o piove o non piove\" (p v \u2212 p), che non mi d\u00e0 nessuna indicazione sulla realt\u00e0 (non so se devo o meno prendere l'ombrello). Infatti Wittgenstein la chiama \"sinnlos\" (insensata) come del resto la contraddizione. Anche se subito dopo ci ripensa e dice che non \u00e8 per\u00f2 priva di senso (\"unsinnig\") [4.4611] perch\u00e9 appartiene alla notazione logica. Un semplice rilievo notazionale: come abbiamo gi\u00e0 detto una proposizione sensata ha due poli, il vero e il falso. La proposizione p se \u00e8 sensata pu\u00f2 essere scritta cos\u00ec V-p-F (da questa scrittura nasce lo schema sopra descritto (q \u00e8 un'altra proposizione).\nLa tautologia sostituendo q con p nello schema sopra descritto d\u00e0 quattro veri VVVV. A dire il vero questa stessa notazione \u00e8 sbagliata, dal momento che V-p-F e V-p-F sono in realt\u00e0 non due ma una sola proposizione; quest'errore \u00e8 dello stesso Wittgenstein nell'ultima parte della 6.1203: \u00e8 un refuso dovuto allo schema, in quanto non si pu\u00f2 scindere in due una stessa proposizione. Meglio usare le tavole di verit\u00e0 con due righe: pVF v \u2212pFV. Le regole della disgiunzione (v)(vero con falso da vero, falso con vero da vero) da appunto VV. Quando abbiamo una sola proposizione bisogna operare con due righe, invece quando abbiamo due proposizioni abbiamo quattro righe, quanti sono i segmenti che collegano (vedi lo schema) i poli. Cos\u00ec se abbiamo tre proposizioni dobbiamo scrivere otto righe. La formula \u00e8 2 elevato alla n, in cui n sono il numero delle proposizioni.\nMa il risultato non cambia: VV. La tautologia non ha polarit\u00e0. Infatti non solo la implicazione ha polarit\u00e0 indicata per convenzione con VFVV (per ottenere questo risultato basta collegare prima i due veri, mentre nello schema Wittgenstein ha collegato prima partendo dall'alto l'unico caso falso quello in cui antecedente \u00e8 vero e il conseguente falso). Ma anche la congiunzione VFFF e la disgiunzione VVVF hanno polarit\u00e0. Concludendo invece la tautologia non ha polarit\u00e0. Ecco perch\u00e9 \u00e8 \"unsinnig\". Anche nel \"Tractatus\" Wittgenstein cerca di perfezionare lo \"specchio\" della logica. \u00c8 il caso della negazione congiunta con la quale Wittgenstein pensava di poter riprodurre ricorsivamente (qui sbagliava) tutte le funzioni di verit\u00e0. La nuova notazione \u00e8 stata adottata da Russell nella seconda edizione dei \"Principia Mathematica\". Qualche anno pi\u00f9 tardi Wittgenstein si accorge che la descrizione fisica dei colori non pu\u00f2 essere rispecchiata dalla logica (vedi supra). Questo scacco diventer\u00e0 un elemento di ricerca non solo nel libro \"Osservazioni sui colori\" ma per tutta la ricerca successiva e anche nelle \"Ricerche filosofiche\".\nTentativi di riformulazione della logica si trovano negli appunti raccolti da Friedrich Waismann \"Ludwig Wittgenstein e il Circolo di Vienna\", p.\u00a079. Si cerca di esibire un ragionamento vero senza farlo passare dalla tautologia e incorporando la parola lunghezza. Infine nelle opere successive prima del \"Quaderno blu e Marrone\" la critica alla notazione sua e Russell esplode fino a contestare la notazione per la generalit\u00e0, di cui provvede a formulare una nuova interpretazione (anche qui vedi supra). Con le \"Ricerche filosofiche\" e le opere che rimandano a esse, \"Osservazioni sopra i fondamenti della Matematica\", \"Osservazioni sulla filosofia della psicologia\", \"Zettel\", cos\u00ec come sono descritte sopra, matura una nuova consapevolezza \"sociale\". Il linguaggio non appartiene a nessuno e a tutti. Rispetto alla formulazione del \"Tractatus\" le scoperte del come si segue una regola: socialmente, gettano luce anche sul cosiddetto solipsismo del \"Tractatus\" (\"Ich bin meine Welt\", 5.63). Il solipsismo appartiene al silenzio, muto, dell'io empirico.\nNel \"Tractatus\" invece l'io era il limite del mondo che come tale non poteva parlare del corpo, di quali membra sottostanno alla volont\u00e0, non era dunque il soggetto della psicologia, ma era, per ci\u00f2 stesso, realismo, se realismo significa far emergere la realt\u00e0 delle cose. La logica isolava cio\u00e8 il soggetto metafisico, che del mondo era limite e il limite \"non era\" per Wittgenstein una parte di ci\u00f2 che delimita. Nelle \"Ricerche\" \u00e8 ancora cos\u00ec (nel senso che \u00e8 ancora limite del mondo) ma non per una esigenza metafisica ma pratica: il linguaggio \u00e8 sempre comune, non esiste un linguaggio privato. Qualunque cosa possa significare il Mistico (dal greco \u039c\u03cd\u1f60, tacere) esso designa cose molto importanti, la verifica stessa di una proposizione \u00e8 muta. Ma il \"Mistico\" ha un alto valore filosofico per Wittgenstein: \u00e8 la vita personale, l'etica, l'estetica, il fatto dell'esistenza del mondo."}
{"id": "18677", "revid": "1543377", "url": "https://it.wikipedia.org/wiki?curid=18677", "title": "Schleswig-Holstein", "text": "Lo Schleswig-Holstein (in basso tedesco \"Sleswig-Holsteen\", in danese \"Slesvig-Holsten\", in frisone \"Slaswik-Holstiinj\") \u00e8 il pi\u00f9 settentrionale dei 16 stati federati della Germania. \nStoricamente il nome si riferisce a una regione pi\u00f9 ampia, che comprende l'odierno Schleswig-Holstein e la contea danese dello Jutland meridionale \"(S\u00f8nderjyllands Amt\" in danese).\nGeografia fisica.\nLo Schleswig-Holstein si trova alla base della penisola dello Jutland, tra il Mar Baltico e il Mare del Nord.\nL'ex ducato dell'Holstein costituisce la parte meridionale dello Schleswig-Holstein, mentre lo Schleswig meridionale ne forma la parte settentrionale. L'ex Ducato dello Schleswig, (\"S\u00f8nderjylland\" in danese), \u00e8 stato diviso tra Germania e Danimarca fin dal 1920. Lo Schleswig settentrionale, l'ex contea danese dello Jutland meridionale facente parte dal 1\u00ba gennaio 2007 della nuova regione del Syddanmark, venne ceduta alla Danimarca dopo un plebiscito che segu\u00ec la sconfitta tedesca nella prima guerra mondiale.\nLo Schleswig-Holstein confina con la Danimarca (regione del Syddanmark) a nord, il Mare del Nord ad ovest, il Mar Baltico e il Meclemburgo-Pomerania Anteriore ad est, e la Bassa Sassonia e la citt\u00e0-stato di Amburgo a sud.\nIl territorio \u00e8 composto da pianure e praticamente senza montagne, l'elevazione pi\u00f9 alta \u00e8 il Bungsberg con soli 168 metri. Ci sono molti laghi, specialmente nella parte orientale dell'Holstein, chiamata \"Holsteinische Schweiz\" (\"Svizzera dell'Holstein\"). Un gruppo di isole chiamate Isole Frisone Settentrionali si trova al largo della costa occidentale, e altre piccole isolette (arcipelago di Helgoland) si trovano ancor pi\u00f9 al largo. Solo un'isola si trova davanti alla costa orientale: Fehmarn. Il fiume pi\u00f9 lungo, oltre all'Elba, \u00e8 l'Eider.\nAmministrazione.\nLo Schleswig-Holstein \u00e8 diviso in undici circondari (\"Kreis\"):\nInoltre ci sono quattro citt\u00e0 extracircondariali, che non appartengono ad alcun circondario:\nEconomia.\nLo Schleswig-Holstein \u00e8 il primo Land tedesco per produzione di energia rinnovabile. Nel 2014 \u00e8 stato il primo in Germania a ricavare tutta la sua domanda di elettricit\u00e0 dal vento, dal sole e dalle biomasse.\nSociet\u00e0.\nLingue e dialetti.\nLingue ufficiali sono il tedesco e la lingua basso-tedesca; nel circondario della Frisia Settentrionale e sull'isola di Helgoland \u00e8 ufficiale anche il frisone e, in alcuni circondari, il danese. Il roman\u00ec ha lo stato di una lingua minoritaria.\nLa lingua danese e quella frisone vengono parlate esclusivamente a nord, nello Schleswig, ma non nella parte meridionale dello stato, nello Holstein. Dopo l'approvazione della \"Legge sulla lingua frisone\" (in tedesco \"Friesisch-Gesetz\", in danese \"Friisk Ges\u00e4ts\") da parte del parlamento statale nel 2004, il frisone \u00e8 la seconda lingua ufficiale anche nel circondario della Frisia del Nord e sull'isola di Helgoland. Di conseguenza, nel circondario della Frisia del Nord si possono trovare cartelli stradali bilingui tedesco/frisone, come per esempio quello di \"Nieb\u00fcll/Naibel\".\nLa parte sudorientale dello Schleswig-Holstein era abitata fino al XII secolo da popolazioni slave. Ne sono testimonianza ancora oggi alcuni toponimi di origine slava, come Lubecca, Laboe, Eutin, Preetz o Ratzeburg.\nReligione.\nChiesa evangelica in Germania 54,3%, Chiesa cattolica 6,0%.\nIl 14 gennaio 2009 \u00e8 stato firmato a Kiel un accordo con la Santa Sede, per regolare i rapporti della Chiesa Cattolica Romana in questo Stato. Si tratta di 24 articoli che regolano la situazione giuridica di Santa Romana Chiesa nello Schleswig-Holstein, come l'insegnamento della religione cattolica nelle scuole di ogni ordine e grado, il riconoscimento statale in pieno delle Scuole gestite dalla Chiesa Cattolica, la formazione universitaria, l'attivit\u00e0 della Chiesa nei campi pastorali sociosanitario e caritativo, l'imposta ecclesiastica e la cura degli edifici di propriet\u00e0 della Chiesa soggetti a tutela monumentale. In sintesi viene completamente riconosciuto il ruolo della Chiesa Cattolica Romana nella societ\u00e0 dello Schleswig-Holstein.\nStoria.\n\"Articolo principale: Holstein-Gottorp\"\nEpoca antica.\nL'attuale land tedesco dello Schleswig-Holstein si trova alla base della penisola dello Jutland, per questo lo Schleswig \u00e8 anche chiamato Jutland meridionale (\"S\u00f8nderjylland\"). Le antiche saghe scandinave, forse risalenti ai tempi degli Angli e degli Juti danno l'impressione che lo Jutland sia stato diviso in una parte settentrionale e meridionale con il confine che corre lungo il fiume Konge\u00e5.\nTenendo conto sia dei ritrovamenti archeologici che delle fonti romane, si potrebbe concludere che gli Juti abitavano sia la regione di Konge\u00e5 che la parte pi\u00f9 settentrionale della penisola, mentre gli Angli vivevano approssimativamente dove le citt\u00e0 di Haithabu e Schleswig sarebbero poi state fondate. Successivamente i Sassoni si stabilirono nell'Holstein occidentale (noto storicamente come \"Northalbingia\") e gli Obodriti (Abodriti) nell'Holstein orientale. I danesi si stabilirono nelle prime epoche vichinghe nello Schleswig settentrionale e centrale e dopo circa l'anno 900 nello Schleswig occidentale. \nMedioevo.\nIl Ducato di Schleswig o Jutland meridionale era originariamente parte integrante della Danimarca, ma in epoca medievale fu stabilito come feudo sotto il Regno di Danimarca, con la stessa relazione con la corona danese come per esempio il Brandeburgo o la Baviera nei confronti del Imperatore del Sacro Romano Impero. Intorno al 1100, il duca di Sassonia cedette Holstein, poich\u00e9 era il suo paese, al conte Adolfo I di Schauenburg.\nSchleswig e Holstein sono appartenuti in tempi diversi in parte o completamente alla Danimarca o alla Germania, o sono stati virtualmente indipendenti da entrambe le nazioni. L'eccezione \u00e8 che lo Schleswig non ha mai fatto parte della Germania fino alla seconda guerra dello Schleswig nel 1864. Per molti secoli, il re di Danimarca \u00e8 stato sia un duca danese di Schleswig che un duca tedesco di Holstein. In sostanza, lo Schleswig era integrato in Danimarca o era un feudo danese, e Holstein era un feudo tedesco e una volta uno stato sovrano molto tempo fa. Entrambi sono stati per diversi secoli governati dai re di Danimarca. Nel 1721, tutto lo Schleswig fu unito come un unico ducato sotto il re di Danimarca, e le grandi potenze d'Europa confermarono in un trattato internazionale che tutti i futuri re di Danimarca sarebbero diventati automaticamente duchi di Schleswig, e di conseguenza lo Schleswig avrebbe sempre seguito lo stesso ordine di successione come quello scelto nel Regno di Danimarca. Nella chiesa, in seguito alla riforma, il tedesco fu utilizzato nella parte meridionale dello Schleswig e il danese nella parte settentrionale. Ci\u00f2 si rivel\u00f2 in seguito decisivo per plasmare i sentimenti nazionali nella popolazione, cos\u00ec come dopo il 1814, quando fu introdotta l'istruzione scolastica obbligatoria. L'amministrazione di entrambi i ducati era condotta in tedesco, nonostante fossero governati da Copenaghen (dal 1523 dalla Cancelleria tedesca che nel 1806 fu ribattezzata Cancelleria Schleswig-Holstein).\nLa questione Schleswig-Holstein.\nIl risveglio nazionale successivo alle Guerre Napoleoniche port\u00f2 a un forte movimento popolare per la riunificazione con la Confederazione germanica (dominata dall'Impero Asburgico). Questo sviluppo fu accompagnato da un altrettanto forte risveglio nazionale danese in Danimarca e Schleswig settentrionale. Questo movimento chiedeva la completa reintegrazione dello Schleswig nel Regno di Danimarca e ha chiesto la fine della discriminazione contro i danesi nello Schleswig. Il conflitto che ne deriv\u00f2 \u00e8 talvolta chiamato \"la questione Schleswig-Holstein\". Nel 1848, il re Federico VII di Danimarca dichiar\u00f2 che avrebbe concesso alla Danimarca una costituzione liberale e l'obiettivo immediato del movimento nazionale danese era quello di garantire che questa costituzione avrebbe dato diritti a tutti i danesi, cio\u00e8 non solo a quelli del Regno di Danimarca, ma anche ai danesi (e tedeschi) che vivono nello Schleswig. \nLa costituzione liberale per Holstein non fu presa seriamente in considerazione a Copenaghen, poich\u00e9 era ben noto che l'\u00e9lite politica dello Holstein era pi\u00f9 conservatrice di quella di Copenaghen. I rappresentanti dello Schleswig-Holstein di mentalit\u00e0 tedesca chiesero che Schleswig e Holstein fossero unificati e che lo Schleswig si unisse all'Holstein come membro della Confederazione tedesca. Queste richieste furono respinte dal governo danese nel 1848, e i tedeschi dell'Holstein e dello Schleswig meridionale si ribellarono. Ci\u00f2 inizi\u00f2 la prima guerra dello Schleswig (1848\u20131851), che si concluse con una vittoria danese a Idstedt.\nNel 1863, il conflitto scoppi\u00f2 di nuovo quando Federico VII mor\u00ec senza un legittimo problema. Secondo l'ordine di successione di Danimarca e Schleswig, le corone di Danimarca e Schleswig sarebbero passate al Duca Cristiano del Ducato di Gl\u00fccksburg, che divenne Cristiano IX. La trasmissione del ducato di Holstein al capo del ramo (di orientamento tedesco) della famiglia reale danese, la Casa di Augustenborg, fu pi\u00f9 controversa. La separazione dei due ducati fu contestata dall'erede di Augustenborg, che afferm\u00f2, come nel 1848, di essere l'erede legittimo sia dello Schleswig che dell'Holstein. La promulgazione di una costituzione comune per la Danimarca e lo Schleswig nel novembre 1863 spinse Otto von Bismarck a intervenire e la Prussia e l'Austria dichiararono guerra alla Danimarca. Questa \u00e8 stata la seconda guerra dello Schleswig, che si \u00e8 conclusa con la sconfitta danese. I tentativi britannici di mediare nella Conferenza di Londra del 1864 fallirono e la Danimarca perse Schleswig (Schleswig settentrionale e meridionale), Holstein e Lauenburg in Prussia e Austria.\nSolo dopo la prima guerra mondiale, la Danimarca riacquis\u00ec parte di quel territorio (Schleswig Settentrionale), in seguito a un referendum del 1920 tenuto nella regione.\nEt\u00e0 moderna.\nL'attuale Land dello Schleswig-Holstein fu creato nel 1946 per decreto dell'occupante britannico sul territorio fino ad allora costituente la provincia prussiana dello Schleswig-Holstein.\nBandiera.\nLa bandiera dello Schleswig-Holstein \u00e8 un tricolore a bande orizzontali di colore (dall'alto verso il basso) blu, bianco e rosso. I colori rappresentano l'unione dei due stati che compongono il Land, lo Schleswig e l'Holstein: lo stemma del ducato di Schleswig erano due leoni blu su campo giallo, mentre quello del ducato di Holstein era una foglia d'ortica d'argento su campo rosso. Nella nuova bandiera venne unito il blu dello Schleswig con il bianco ed il rosso dell'Holstein. Il giallo dello Schleswig rimase fuori perch\u00e9 il movimento dello Schleswig-Holstein del XIX secolo voleva un tricolore sul modello francese. Nei primi anni vi erano comunque anche versioni a quattro colori (blu-oro-rosso-bianco).\nQuesta bandiera fu utilizzata per la prima volta nel 1840 nel conflitto con i danesi per la conquista dello Schleswig. Bench\u00e9 da allora sia sempre stata utilizzata come simbolo del Land, riconosciuta nel 1949 anche dalle forze di occupazione britanniche, il riconoscimento ufficiale avvenne solo con la \"legge sugli emblemi della regione Schleswig-Holstein\" del 18 gennaio 1957.\nLa bandiera governativa contiene all'interno lo stemma del Land.\nCuriosit\u00e0 varie.\nCome curiosit\u00e0, il termine \"Holstein\" deriva dall'antico norvegese e antico sassone, \"Holseta Land,\" che significa semplicemente \"terra dei boschi\". Originariamente, faceva riferimento alla centrale delle tre trib\u00f9 Sassoni a nord del fiume Elba, \"Tedmarsgoi, Holcetae,\" e \"Sturmarii.\" L'area degli \"Holcetae\" era posta tra il fiume St\u00f6r ed Amburgo, dopo la cristianizzazione la loro chiesa principale era a Schenefeld.\nIl termine \"Schleswig\" deriva dalla citt\u00e0 di Schleswig. Il nome deriva dall'insenatura di Schlei ad est e da \"vik\" che significa insenatura o insediamento in Antico sassone e Norreno.\nIl Canale di Kiel attraversa lo Schleswig-Holstein e permette alle navi tedesche di attraversare dal Baltico al Mare del Nord senza lasciare il territorio tedesco. Ebbe un ruolo vitale nell'assistere i commerci e lo sforzo bellico tedesco durante lo scorso secolo."}
{"id": "18682", "revid": "86599", "url": "https://it.wikipedia.org/wiki?curid=18682", "title": "Telescopio rifrattore", "text": "Un telescopio rifrattore \u00e8 un telescopio ottico che, mediante l'utilizzo di lenti, sfrutta il fenomeno della rifrazione.\nIl pi\u00f9 grande rifrattore mai costruito \u00e8 quello da 49,2 pollici (125\u00a0cm) dell'Esposizione universale di Parigi del 1900, ma venne smantellato dopo alcuni anni, senza trovare acquirenti (le lenti e il siderostato sono conservati all'Osservatorio di Parigi), segue il 40 pollici (101,60\u00a0cm) dell'Osservatorio Yerkes, costruito alla fine del XIX secolo.\nCostruzione e principio di funzionamento.\nLa componente ottica di un telescopio rifrattore \u00e8 costituita da un tubo lungo sulla cui estremit\u00e0 frontale \u00e8 disposto un doppietto (due vetri ottici, o lenti, opportunamente lavorati e spaziati in aria) chiamato obiettivo, che ha la funzione di raccogliere e di focalizzare la luce.\nL'obiettivo svolge sostanzialmente la funzione di prisma: scompone e ricompone la radiazione luminosa in un determinato punto dato dalla lunghezza focale strumentale.\nIl tubo ottico, oltre ad assolvere la funzione di sostegno dell'obiettivo e dell'oculare (o del dispositivo che esamina la radiazione luminosa), evita, dal momento che \u00e8 chiuso ai due lati, che si verifichi il degrado dell'immagine dovuto ai moti interni dell'aria.\nL'oculare \u00e8 un altro insieme di lenti che serve a rendere accessibile all'occhio tutti i particolari contenuti nell'immagine formata dall'obiettivo.\nTipi di rifrattori.\nI rifrattori possono essere di tipo acromatico, semiapocromatico o apocromatico in funzione della capacit\u00e0 di focalizzare nello stesso punto la luce di diversi colori.\nI rifrattori dal costo maggiore sono senza dubbio i cosiddetti apocromatici, strumenti studiati in modo da ridurre praticamente in modo completo l'aberrazione cromatica, tipica degli strumenti a lenti. Per raggiungere questa eccellenza nelle immagini si utilizzano sistemi ottici a bassa dispersione come lenti alla fluorite minerale o sintetica. \nQuesto tipo di aberrazione si manifesta con la comparsa di aloni colorati sui bordi dei soggetti osservati, ed \u00e8 pi\u00f9 evidente nei rifrattori dal basso costo o non perfettamente corretti.\nUn tipo particolare di rifrattore \u00e8 il coronografo, per osservare la corona solare.\nConsiderazioni tecniche.\nRifrattori che presentano una buona qualit\u00e0 delle ottiche forniscono immagini luminose e molto contrastate. D'altro canto per\u00f2 questi strumenti presentano generalmente piccole aperture rispetto al costo di costruzione e questo li limita \"pesantemente\" nell'osservazione di tutti quelli che sono gli oggetti deboli (come nebulose o galassie).\nAll'aumentare delle dimensioni del telescopio, il peso e il costo delle lenti rendono impraticabile la costruzione di grandi telescopi di questo tipo.\nNell'uso amatoriale, il telescopio a lenti trova le migliori applicazioni nella osservazione dei pianeti.\nNei rifrattori le immagini astronomiche posseggono una grandissima nitidezza, per questa ragione essi sono generalmente preferiti dagli astrofili che osservano gli sfuggenti particolari dei pianeti, spesso poco contrastati. Tuttavia a causa degli alti costi di produzione, per un astrofilo \u00e8 possibile comprare un riflettore significativamente pi\u00f9 grande a parit\u00e0 di costo e quindi dotato nel complesso di maggiore potere risolutivo. \nProprio a causa delle difficolt\u00e0 costruttive, i telescopi ad uso amatoriale in commercio difficilmente superano il diametro di 10\u201315\u00a0cm.\nIn caso di osservazioni terrestri si antepone spesso - prima dell'oculare- un prisma raddrizzatore ad angolo retto."}
{"id": "18684", "revid": "9", "url": "https://it.wikipedia.org/wiki?curid=18684", "title": "Costantino I il Grande", "text": ""}
{"id": "18686", "revid": "770685", "url": "https://it.wikipedia.org/wiki?curid=18686", "title": "Turingia", "text": "La Turingia (in tedesco: \"Th\u00fcringen\" ) si trova nella Germania centrale ed \u00e8 uno dei pi\u00f9 piccoli \"Bundesl\u00e4nder\" (stati federati), con una superficie di e quasi 2,2 milioni di abitanti (2014). La sua capitale \u00e8 Erfurt.\nGeografia politica.\nLa Turingia confina con la Bassa Sassonia e la Sassonia-Anhalt a nord, con la Sassonia a est, con la Baviera a sud e con l'Assia a ovest. Le citt\u00e0 principali sono: Erfurt ( abitanti), Jena (), Gera (), Weimar (), Gotha (), Nordhausen () e Eisenach ().\nLa caratteristica geografica principale della Turingia \u00e8 costituita dalla selva di Turingia (\"Th\u00fcringer Wald\"), una catena montuosa che si trova nel sud-ovest dello stato. Nel nord-ovest la Turingia comprende una piccola parte delle montagne dell'Harz. La parte orientale dello stato \u00e8 principalmente pianeggiante. Il fiume Saale scorre attraverso questa pianura, da sud a nord. Oltre la Saale, a est, si estende il paesaggio leggermente collinoso che rappresenta il tratto precollinare della zona occidentale dei Monti Metalliferi, parte dell'antica regione dell'Osterland.\nStoria.\nLo stato prende il nome dai Turingi, una popolazione di origine germanica che occup\u00f2 l'area attorno al V secolo. La Turingia, dopo circa un secolo di regno autonomo, nel VI secolo cadde sotto la dominazione franca: Gregorio di Tours ci narra che i re Franchi, Teodorico I e il fratellastro, Clotario I, nel 531, invasero il regno di Turingia, deposero il re Ermanafrido e il regno fu annesso al regno dei Franchi\nInteressante notare che il re longobardo Agilulfo, eletto alla fine del VI secolo, era di origine turinga, nonostante la regina in carica Teodolinda fosse bavara.\nNel VII secolo, secondo il cronista Fredegario, il re dei Franchi Dagoberto I nomin\u00f2 un duca, Radulfo, a governare la Turingia, che tent\u00f2 di ribellarsi ma fu sconfitto dal re Sigeberto III. Sigeberto III assegn\u00f2 allora la Turingia ai duchi di W\u00fcrzburg.\nDel periodo successivo, in cui la Turingia continu\u00f2 a essere governata dai duchi merovingi e poi carolingi, si hanno scarse notizie.\nLa storia documentata della Turingia riprende all'inizio del secolo XI, con i margravi di Turingia, e successivamente facendo parte (dal 1130 un langraviato) del successivo Sacro Romano Impero.\nDopo l'estinzione della linea regnante di conti Ludovingi nel 1247, e la guerra di successione Turingiana (1247-64), la met\u00e0 occidentale del ducato divenne indipendente con il nome di Assia. Le due entit\u00e0 non sarebbero mai pi\u00f9 state riunificate. Gran parte della restante Turingia cadde sotto il dominio della dinastia Wettin, della vicina Mei\u00dfen, il nucleo del successivo Ducato e poi Regno di Sassonia. Con la divisione della Casa Wettin, nel 1485, la Turingia fin\u00ec al ramo anziano (Ernestino) della famiglia, che successivamente la suddivise in diversi staterelli. La \"Turingia\" divenne semplicemente un concetto geografico.\nDurante l'et\u00e0 della riforma protestante la Turingia fu un vero e proprio focolaio di rivolta religiosa a sfondo sociale. Fu proprio questo il caso della guerra dei contadini tedeschi che, capitanata dal predicatore Thomas M\u00fcntzer, scosse le fondamenta del potere signorile ed ecclesiastico, suscitando una violenta repressione.\nAll'interno della Napoleonica Confederazione del Reno, organizzata nel 1806, si avvi\u00f2 un riordinamento dei territori, confermato dal congresso di Vienna (1814-15), con la creazione della confederazione germanica.\nGli stati Turingi, all'interno dell'impero tedesco, erano: Sassonia-Weimar, Sassonia-Meiningen, Sassonia-Altenburg, Sassonia-Coburgo-Gotha, Schwarzburg-Sondershausen, Schwarzburg-Rudolstadt e le due principalit\u00e0 di Reuss.\nDurante il periodo della repubblica di Weimar, che segu\u00ec la prima guerra mondiale, questi staterelli dinastici vennero dissolti. La Turingia riemerse come entit\u00e0 politica nel 1920, quando lo \"Stato della Turingia\" venne istituito tramite la fusione dei territori ereditari; solo la parte pi\u00f9 meridionale del Sachsen-Coburg-Gotha vot\u00f2 per unirsi alla Baviera. La citt\u00e0 di Erfurt, bench\u00e9 inclusa nel territorio della Turingia, rimase una parte della Prussia. Weimar divenne la nuova capitale della Turingia.\nLo Stato della Turingia, sotto occupazione sovietica dopo il 1946, venne diviso in tre distretti (Erfurt, Gera e Suhl) nel 1952, a seguito della ristrutturazione amministrativa della Germania Est. Venne ripristinato con la riunificazione della Germania nel 1990.\nAmministrazione.\nLa Turingia \u00e8 divisa in diciassette circondari (\"Landkreis\"):\nInoltre ci sono sei citt\u00e0 extracircondariali (\"kreisfreie Stadt\"), che non appartengono ad alcun circondario:\nSociet\u00e0.\nReligione.\nChiesa evangelica in Germania 25,1%, Chiesa cattolica 7,8 %."}
{"id": "18693", "revid": "1305772", "url": "https://it.wikipedia.org/wiki?curid=18693", "title": "Antiprotone", "text": "L'antiprotone (simbolo formula_1, pronunciato p-bar) \u00e8 l'antiparticella del protone, con massa e spin uguali e carica elettrica opposta.&lt;br&gt;\nGli antiprotoni sono intrinsecamente stabili, ma in natura hanno vita breve, perch\u00e9 ogni collisione con un protone causa l'annichilazione di entrambe le particelle con un rilascio di energia (l'annichilazione protone-antiprotone produce pioni).\nStoria e scoperta.\nL'esistenza dell'antiprotone fu proposta da Paul Dirac durante il suo discorso alla consegna del Premio Nobel per la fisica nel 1933, ricevuto per i suoi precedenti studi che avevano dimostrato la validit\u00e0 di soluzioni con segni + e - dell'equazione di Einstein formula_2, prevedendo quindi l'esistenza dell'antimateria.\nLa predizione di Dirac fu confermata sperimentalmente nel 1955 da Emilio Segr\u00e8 e Owen Chamberlain ai Lawrence Berkeley National Laboratory di Berkeley, in California. La scoperta dell'antiprotone, effettuata al sincrotrone Bevatron con collisioni protone-nucleone, valse a entrambi il Premio Nobel per la fisica nel 1959.\nUltimi studi.\nIl 5 novembre 2015 viene confermato per la prima volta con un esperimento della collaborazione STAR nell'acceleratore RHIC la forza d'attrazione tra antiprotoni.\nComposizione.\nUn antiprotone \u00e8 costituito da due antiquark up e da un antiquark down.\nTutte le propriet\u00e0 finora misurate corrispondono a quelle del protone, tranne ovviamente la carica e il momento magnetico che hanno segno opposto.&lt;br&gt;\nNel giugno 2006, nel corso dell'esperimento ASACUSA del CERN, \u00e8 stato possibile misurare con precisione la massa dell'antiprotone che \u00e8 risultata essere 1836,153674 volte quella dell'elettrone, cio\u00e8 lo stesso valore di quella del protone. La misura \u00e8 stata effettuata tramite spettroscopia laser su elio antiprotonico.\nEsistenza in natura.\nGli antiprotoni vengono rilevati nei raggi cosmici da oltre 25 anni, dapprima da esperimenti con palloni sonda e pi\u00f9 recentemente da rilevatori su satelliti. Si ritiene che la loro presenza nei raggi cosmici derivi da collisioni tra protoni e nuclei del mezzo interstellare, attraverso la reazione\ndove A rappresenta un nucleo interstellare.\nL'antiprotone secondario si propaga poi attraverso la galassia confinato dal campo magnetico galattico.\nLo spettro energetico degli antiprotoni dei raggi cosmici \u00e8 oggi misurabile con accuratezza ed \u00e8 in accordo con i calcoli teorici basati sulla produzione da parte dei raggi cosmici. Questo pone anche un limite superiore sul numero di antiprotoni che possono formarsi per vie esotiche, come l'annichilazione di particelle galattiche di materia oscura supersimmetrica o per l'evaporazione di un buco nero primordiale.&lt;br&gt;\nQuesto pone anche un limite inferiore al periodo di semivita dell'antiprotone compreso tra 1-10 milioni di anni. Poich\u00e9 il tempo di permanenza dell'antiprotone nell'ambiente galattico \u00e8 di circa 10 milioni di anni, un tempo intrinseco di decadimento modificherebbe il periodo di residenza e distorcerebbe lo spettro degli antiprotoni nei raggi cosmici. Questo aspetto \u00e8 significativamente pi\u00f9 importante delle migliori misurazioni di laboratorio del tempo di semivita:\nLa simmetria CPT prevede che le propriet\u00e0 dell'antiprotone siano esattamente correlate a quelle del protone. In particolare la massa e il tempo di decadimento devono essere gli stessi di quelli del protone, mentre la carica elettrica e il momento magnetico devono risultare uguali in valore assoluto e opposti in segno. La simmetria CPT \u00e8 una conseguenza fondamentale della teoria quantistica dei campi, finora non sono mai state scoperte sue violazioni.\nUn antiprotone e un antineutrone formano insieme un antideutone.\nEsistenza in laboratorio.\nGli antiprotoni venivano prodotti frequentemente al Fermilab, all'acceleratore Tevatron per esperimenti di collisione tra nuclidi e fatti poi annichilare con i protoni, perch\u00e9 l'impiego di antiprotoni permette di ottenere urti ad energie pi\u00f9 elevate tra quark e antiquark, rispetto a quanto avverrebbe in collisioni protone-protone.\nLa produzione di una coppia protone-antiprotone necessita di un'energia equivalente a una temperatura di 10 milioni di K. Al CERN e in altri laboratori, i protoni vengono accelerati all'interno di sincrotroni, e successivamente sono sparati su targhette fisse metalliche. Dall'energia dell'urto si formano cos\u00ec una serie particelle e antiparticelle: in particolare gli antiprotoni vengono separati applicando un forte campo magnetico sotto vuoto all'uscita dei prodotti dell'urto."}
{"id": "18694", "revid": "9", "url": "https://it.wikipedia.org/wiki?curid=18694", "title": "Antielettrone", "text": ""}
{"id": "18696", "revid": "123157330", "url": "https://it.wikipedia.org/wiki?curid=18696", "title": "Annichilazione", "text": "In fisica l'annichilazione (letteralmente distruzione totale o completa scomparsa di un oggetto, dal latino \"nihil\", niente) \u00e8 il risultato dell'incontro di una particella subatomica con la sua antiparticella.\nQuando ci\u00f2 avviene entrambe le masse vengono totalmente convertite in energia. Poich\u00e9 l'energia e la quantit\u00e0 di moto, o momento, devono essere conservate, l'energia liberata \u00e8 utilizzata per creare altre particelle e antiparticelle, tali che la somma della loro energia e momento siano esattamente uguali a quella delle particelle originarie. Un metodo semplice per trattare questo aspetto dell'annichilazione \u00e8 offerto dai quadrivettori della relativit\u00e0 ristretta.\nL'annichilazione di particelle a bassa energia (ad esempio un elettrone con un anti-elettrone, o positrone) solitamente produce due o pi\u00f9 fotoni gamma, i quali hanno pi\u00f9 probabilit\u00e0 di essere generati poich\u00e9 hanno massa a riposo nulla:\nInvece negli acceleratori di particelle ad alta energia (ad es. l'LHC del CERN), una gran quantit\u00e0 di particelle esotiche pesanti viene generata come evento secondario dell'annichilazione, anche se la durata di vita di queste particelle \u00e8 limitatissima.\nEsempi di annichilazione.\nAnnichilazione elettrone-positrone.\nQuando un elettrone di bassa energia si annichila con un positrone (anti-elettrone) di bassa energia possono produrre solo due fotoni gamma, poich\u00e9 l'elettrone e il positrone non hanno energia sufficiente a produrre particelle con massa maggiore. Inoltre la conservazione dell'energia e dell'impulso impedisce la creazione di un singolo fotone. Sia l'elettrone che il positrone hanno un'energia a riposo (cio\u00e8 una massa) di circa 511 KeV. Quando avviene l'annichilazione fra elettrone e positrone la massa delle due particelle \u00e8 convertita totalmente in energia. L'energia a riposo delle due particelle si trasforma infatti nell'energia dei due raggi gamma che si creano. Ognuno dei raggi gamma ha un'energia di circa 511 KeV.\nQuando elettrone e positrone hanno basse energie si possono produrre solo due raggi gamma. Tuttavia, se una o entrambe le particelle hanno energia maggiore, si possono produrre coppie di altre particelle, ad esempio formula_2.\nAnnichilazione protone-antiprotone.\nQuando un protone collide con la sua antiparticella (e in generale quando qualsiasi barione collide con un antibarione), la reazione non \u00e8 semplice come l'annichilazione elettrone-positrone. A differenza dell'elettrone, il protone non \u00e8 una particella elementare. Infatti \u00e8 una particella composta da tre quark di valenza e da un numero indeterminato di quark di mare, legati dai gluoni. Quindi quando un protone collide con un antiprotone, uno dei quark di valenza che lo costituiscono pu\u00f2 annichilirsi con un antiquark, mentre i quark restanti si risistemeranno in mesoni (principalmente pioni e kaoni) che si allontaneranno dal punto in cui \u00e8 avvenuta l'annichilazione. I mesoni creati sono particelle instabili e decadranno.\nQuesto tipo di reazione avviene fra un qualsiasi barione (particella costituita da tre quark) e un antibarione (costituito da tre antiquark). L'annichilazione pu\u00f2 avvenire fra gli antiprotoni e i neutroni, o fra gli antineutroni e i protoni."}
{"id": "18699", "revid": "125766232", "url": "https://it.wikipedia.org/wiki?curid=18699", "title": "Ponte di Einstein-Rosen", "text": "Un ponte di Einstein-Rosen o cunicolo spazio-temporale, detto anche wormhole (in italiano letteralmente \"buco di verme\"), \u00e8 un'ipotetica caratteristica topologica e relativistico dello spaziotempo. \nIl \"wormhole\" viene spesso detto \"galleria gravitazionale\", mettendo in rilievo la \"dimensione\" \"gravitazionale\" strettamente interconnessa alle altre due \"dimensioni\": spazio e tempo. Questa singolarit\u00e0 gravitazionale, e/o dello spazio-tempo che dir si voglia, possiede almeno due estremit\u00e0, connesse ad un'unica galleria o cunicolo, potendo la materia viaggiare da un estremo all'altro passandovi attraverso.\nStoria.\nIl primo scienziato a teorizzare l'esistenza dei \"wormhole\" fu Ludwig Flamm nel 1916. In questo senso l'ipotesi della galleria gravitazionale \u00e8 un'attualizzazione della teoria ottocentesca di una quarta dimensione spaziale la quale supponeva - ad esempio per un dato corpo toroidale, nel quale si trovino le tre dimensioni spaziali comunemente percettibili - una quarta dimensione spaziale che abbreviasse le distanze, e cos\u00ec i tempi del viaggio. Questa nozione iniziale fu plasmata in modo pi\u00f9 scientifico nel 1921 dal matematico Hermann Weyl in relazione alle sue analisi della massa in termini di energia di un campo elettromagnetico.\nAttualmente la teoria delle stringhe ammette l'esistenza di altre 3 dimensioni spaziali e non 4 (vedere iperspazio), ma le altre dimensioni spaziali sarebbero contratte o compattate in base a scale subatomiche (secondo la teoria di Kaluza-Klein) per cui sembra impossibile sfruttare tali dimensioni spaziali per fare viaggi nello spazio e nel tempo.\nOrigine del nome.\nIl termine inglese \"wormhole\" fu coniato dal fisico teorico americano John Archibald Wheeler nel 1957.\nL'analogia usata per spiegare il concetto espresso dal termine \"wormhole\" \u00e8 questa: si immagini che l'universo sia una mela e che un verme viaggi sulla sua superficie. La distanza tra due punti opposti della mela \u00e8 pari a met\u00e0 della sua circonferenza se il verme si muove sulla superficie della mela, ma se invece esso scava un foro attraverso la mela stessa, la distanza che deve percorrere per raggiungere quel determinato punto diventa inferiore. Il foro attraverso la mela rappresenta il cunicolo spazio-temporale.\nTipi di cunicoli spazio-temporali.\nAltra classificazione:\nPer il momento esistono teoricamente differenti tipi di wormhole che sono principalmente soluzioni matematiche al problema:\nCunicoli spazio-temporali di Schwarzschild.\nI cunicoli spazio-temporali lorentziani noti come cunicoli spazio-temporali di Schwarzschild o ponte di Einstein-Rosen sono connessioni fra aree di spazio che possono essere modellati come soluzioni di vuoto nelle equazioni di campo di Einstein combinando modelli di un buco nero e un buco bianco. Questa soluzione fu scoperta da Albert Einstein e dal suo collega Nathan Rosen, che per primo pubblic\u00f2 il risultato nel 1935. Nel 1962 John Archibald Wheeler e Robert W. Fuller pubblicarono un saggio mostrando che questo tipo di \"wormhole\" \u00e8 instabile, e che si chiuderebbe istantaneamente non appena formato, impedendo anche alla luce di attraversarlo.\nPrecedentemente i problemi di stabilit\u00e0 dei \"wormhole\" di Schwarzschild erano apparenti; fu proposto che i quasar fossero buchi bianchi formanti la fine di questi tipi di \"wormhole\".\nAttraversabilit\u00e0.\nGli \"wormhole\" lorentziani attraversabili permetterebbero di viaggiare da una parte all'altra dello stesso universo molto rapidamente oppure viaggiare da un universo ad un altro. La possibilit\u00e0 di \"wormhole\" attraversabili nel rispetto della relativit\u00e0 generale fu per prima volta ipotizzata da Kip Thorne insieme a un suo studente laureato Mike Morris, in un documento del 1988; per questa ragione il \"wormhole\" proposto, tenuto aperto per mezzo di un guscio sferico di materia esotica, viene chiamato \"wormhole\" di Morris-Thorne.\nPi\u00f9 tardi, altri tipi di \"wormhole\" attraversabili furono ipotizzati come soluzioni accettabili relativamente alle equazioni della relativit\u00e0 generale, includendo una variet\u00e0 analizzata in un documento del 1989 di Matt Visser, in cui un sentiero attraverso il \"wormhole\" pu\u00f2 essere praticato senza attraversare una regione di materia esotica. Nella versione originaria della teoria di Gauss-Bonnet invece la materia esotica non sarebbe necessaria ai \"wormhole\" per esistere. Un tipo tenuto aperto da massa esotica fu proposto da Visser in collaborazione con John G. Cramer \"et al.\", asserendo che tali \"wormhole\" potrebbero essere stati creati naturalmente nell'universo primordiale.\nIn un saggio del 1988, Morris, Thorne e Yurtsever cercarono esplicitamente di capire come si potrebbe convertire un \"wormhole\" attraversante lo spazio in uno attraversante il tempo.\nBase teorica.\nDefinizione.\nLa nozione base di un cunicolo spaziotemporale \"intra-universo\" (che collega almeno due o pi\u00f9 punti dello stesso universo) \u00e8 che esso sia una regione compatta dello spaziotempo, il cui confine \u00e8 topologicamente insignificante ma il cui interno non \u00e8 semplicemente connesso. Formalizzare questa idea conduce a definizioni come la seguente, presa dai \"wormhole lorentziani\" di Matt Visser.\nDescrivere i cunicoli \"inter-universo\" (che collegano almeno due o pi\u00f9 universi paralleli) \u00e8 pi\u00f9 difficile. Per esempio, si pu\u00f2 immaginare un universo neonato connesso al suo 'genitore' per mezzo di uno stretto \"cordone ombelicale\". Si pu\u00f2 considerare il cordone ombelicale come la strozzatura del cunicolo, ma lo spaziotempo \u00e8 semplicemente connesso.\nPlausibilit\u00e0.\nSi sa che i \"wormhole\" di Lorentz sono ammissibili nell'ambito della relativit\u00e0 generale, ma la possibilit\u00e0 fisica di queste soluzioni \u00e8 incerta. Inoltre, non si sa se la teoria della gravit\u00e0 quantistica, ottenuta condensando la relativit\u00e0 generale nella meccanica quantistica, permetterebbe l'esistenza di questi fenomeni. La maggioranza delle soluzioni conosciute della relativit\u00e0 generale, che permettono l'esistenza di \"wormhole\" attraversabili, richiedono l'esistenza di un particolare tipo di materia esotica che abbia densit\u00e0 negativa di energia. Tuttavia, non \u00e8 stato matematicamente provato che questo sia un requisito assoluto per questo tipo di \"wormhole\".\nUna soluzione alle equazioni di Einstein della relativit\u00e0 generale (come quella che fece L. Flamm) che possa rendere possibile l'esistenza di un \"wormhole\" senza il requisito di una materia esotica non \u00e8 stata tuttora verificata. Molti fisici, compreso Stephen Hawking (cfr. la sua congettura di protezione cronologica), sono dell'opinione che a causa dei paradossi che sarebbero implicati da un viaggio nel tempo attraverso un tunnel gravitazionale, esista qualcosa di fondamentale nelle leggi della fisica che impedisca tali fenomeni (vedere censura cosmica).\nMetrica.\nLe teorie della metrica del \"wormhole\" descrivono la geometria dello spaziotempo di un \"wormhole\" e servono come modelli teorici per un viaggio nel tempo. Un esempio di una metrica del \"wormhole\" (attraversabile) \u00e8 il seguente:\nUn tipo di metrica del \"wormhole\" non-attraversabile \u00e8 la soluzione di Schwarzschild\nLa metrica pi\u00f9 generale di wormhole attraversabile \u00e8:\ndove a \u00e8 una funzione di r ovunque finita.\nBuchi temporali.\nIpoteticamente, un ponte di Einstein-Rosen potrebbe potenzialmente permettere il viaggio nel tempo, accelerando un'estremit\u00e0 del \"wormhole\" relativamente all'altra, e riportandola successivamente indietro. La dilatazione temporale relativistica risulterebbe in un minor tempo passato per la bocca del \"wormhole\" che \u00e8 stata accelerata, in confronto a quella rimasta ferma, il che significa che tutto ci\u00f2 che \u00e8 passato dalla bocca stazionaria, uscirebbe da quella accelerata in un tempo precedente a quello del suo ingresso. Il percorso attraverso un tale \"wormhole\" viene detto curva spaziotemporale chiusa di tipo tempo e un \"wormhole\" con questa caratteristica viene talvolta detto \"timehole\" o \"buco temporale\".\nPer esempio, si considerino due orologi per entrambe le bocche che mostrano la stessa data: 2000. Dopo aver effettuato un viaggio a velocit\u00e0 relativistiche, la bocca accelerata \u00e8 riportata nella stessa regione di quella stazionaria, con l'orologio della bocca accelerata che legge 2005, mentre l'orologio di quella stazionaria legge 2010. Un viaggiatore entrato dalla bocca accelerata in questo momento uscirebbe dalla stazionaria quando anche il suo orologio legge 2005, nella stessa regione, ma ora con cinque anni nel passato. Una tale configurazione di \"wormhole\" permetterebbe ad una linea di mondo di particella di formare un cerchio chiuso nello spaziotempo, noto come curva del tempo chiusa.\nSi ritiene comunque che non sia possibile convertire un \"wormhole\" in una macchina del tempo in questa maniera; alcuni modelli matematici indicano che un circuito retroattivo di particelle virtuali, circolerebbe all'interno del \"timehole\" con intensit\u00e0 crescente, distruggendolo prima che qualsiasi informazione possa passarvi attraverso. Ci\u00f2 \u00e8 stato chiamato in causa dal suggerimento che la radiazione si disperderebbe dopo aver viaggiato attraverso il \"wormhole\", prevenendo cos\u00ec un accumulo infinito. Il dibattito su questo soggetto \u00e8 descritto da Kip S. Thorne nel libro \"Buchi neri e salti temporali\", e richiederebbe probabilmente la risoluzione di una teoria della gravit\u00e0 quantistica.\nIpotetico viaggio superluminale.\nI \"wormhole\" speculativamente potrebbero permettere viaggi \"superluminali\" garantendo che la velocit\u00e0 della luce non sia ecceduta localmente in ogni tempo, limite fisico previsto dalla relativit\u00e0 ristretta, in quanto il viaggio attraverso il \"wormhole\" viene comunque eseguito a velocit\u00e0 \"subluminale\", cio\u00e8 inferiore alla velocit\u00e0 della luce. Se due punti infatti sono connessi tramite un \"wormhole\", il tempo impiegato per attraversarlo sarebbe minore del tempo impiegato da un raggio di luce attraversante lo spazio tra i due punti \"esterno\" al \"wormhole\" stesso. Per analogia, correre lungo il fianco di una montagna alla massima velocit\u00e0 possibile richiederebbe pi\u00f9 tempo che attraversare un tunnel sotto la montagna a velocit\u00e0 inferiore. Si pu\u00f2 camminare lentamente giungendo a destinazione prima, poich\u00e9 la distanza \u00e8 pi\u00f9 breve.\nIpotetico viaggio temporale e paradossi.\nSecondo la teoria della relativit\u00e0 generale di Einstein, pi\u00f9 un oggetto si sposta velocemente, pi\u00f9 vedr\u00e0 il tempo scorrere lentamente. Se, per esempio, l'entrata di un \"wormhole\" resta immobile e la sua uscita si muove al 99,99% della velocit\u00e0 della luce, dopo 48 ore dall'entrata, saranno trascorsi soltanto 28 minuti all'uscita: ci\u00f2 vuol dire che per l'osservatore saranno trascorsi 28 minuti, ma l'universo circostante si sar\u00e0 evoluto di 48 ore. In linea puramente teorica, generando un \"wormhole\" e variando la velocit\u00e0 di spostamento del suo punto d'uscita, si avrebbe la possibilit\u00e0 di viaggiare nel futuro: se la \"fontana bianca\", l'uscita, si spostasse idealmente a velocit\u00e0 superiori a quella della luce, sarebbe in grado di \"sorpassare\" la luce stessa e raggiungere punti dell'universo toccati da essa tempo prima; il che si tradurrebbe perci\u00f2 in un viaggio nel passato.\nUn ipotetico viaggio nel passato, e una conseguente serie di azioni compiute dal viaggiatore, porterebbero per\u00f2 ad alcuni paradossi, riportati qui sotto.\nCongettura di protezione cronologica.\nQuesti paradossi, e tutte le possibili varianti che ne possono scaturire, negano la possibilit\u00e0 dell'esistenza dei viaggi nel tempo, data l'assurdit\u00e0 delle situazioni che andrebbero a verificarsi. Una teoria utilizzata da molti scienziati, ripresa anche in molte opere fantascientifiche, \u00e8 quella degli universi paralleli: il viaggiatore, in entrambi i paradossi sopra descritti, non si sarebbe spostato indietro nella propria linea temporale, ma avrebbe raggiunto una dimensione parallela con una linea cronologica a s\u00e9 stante, da lui alterata senza il minimo effetto sulla propria.\nUn'altra teoria molto discussa \u00e8 la cosiddetta \"censura cosmica\" (congettura di protezione cronologica), secondo cui si verificher\u00e0 sempre un evento che impedir\u00e0 al viaggiatore di alterare il corso degli eventi. Negli esempi sopra riportati, ci\u00f2 potrebbe includere un poliziotto che arresterebbe il viaggiatore prima che questi uccida il proprio nonno, o uno scivolone che farebbe cadere in un camino acceso il libro ricevuto in regalo dallo scrittore emergente. \nI \"wormhole\" nelle opere fantascientifiche.\nI \"wormhole\", per la loro supposta capacit\u00e0 di rendere possibili i viaggi tra punti molto distanti del cosmo, sono un elemento narrativo assai sfruttato nella fantascienza.\nUn metodo correlato di viaggio che permette di superare la velocit\u00e0 della luce, che spesso appare nella fantascienza e specialmente nelle space opera, \u00e8 la \"guida a salti\", che pu\u00f2 spingere un'astronave tra due \"punti di salto\" prefissati, che connettono i sistemi solari. Connettere i sistemi solari con una rete di questo tipo risulta in un \"terreno\" fissato che pu\u00f2 essere usato per costruire le varie trame.\nNarrativa.\nIsaac Asimov usa l'espediente del salto temporale nel romanzo \"Paria dei cieli\" (1950), pur non usando il nome \"wormhole\" per riferirsi al buco temporale che si apre davanti a Joseph Schwartz, il protagonista, che viene catapultato avanti nel tempo di millenni.\nI wormhole sono il punto centrale del romanzo di Carl Sagan \"Contact\" (1985), per il quale Kip Thorne consigli\u00f2 Sagan sulla possibilit\u00e0 dei \"wormhole\". Dal romanzo di Sagan \u00e8 stato tratto un omonimo film del 1997.\nNegli anni novanta, i \"wormhole\" si sono trovati al centro del dittico della \"Caccia alla Terra\" (\"Hunted Earth\", 1990 e 1994) dello scrittore statunitense Roger MacBride Allen.\nFilm e televisione.\nNella serie televisiva \"I viaggiatori\", viene trovato un metodo per creare dei \"wormhole\" che permettono viaggi non tra punti diversi dell'universo, ma tra universi paralleli; gli oggetti e le persone che viaggiano attraverso il \"wormhole\" partono e arrivano nello stesso punto geografico e cronologico, ma in una delle tante dimensioni parallele. Questa serie presume che la realt\u00e0 esista come parte di un multiverso e si chiede cosa sarebbe successo se grandi o piccoli eventi della storia si fossero svolti in maniera differente (ucronia); sono queste scelte che danno vita agli universi alternativi nei quali \u00e8 ambientata la serie. Analoghe premesse sono usate nell'episodio \"Universi paralleli\" della serie tv \".\nL'ambientazione della serie televisiva \" \u00e8 quella di una stazione spaziale collocata vicino ad un \"tunnel spaziale\" (\"wormhole\") stabile nello spazio del pianeta Bajor, che mette in comunicazione con il remoto quadrante Gamma della nostra galassia. Il \"wormhole\" \u00e8 peraltro popolato da misteriose entit\u00e0 extradimensionali che, con il nome di \"Profeti di Bajor\", sono da sempre oggetto di religiosa venerazione da parte del popolo dei Bajoriani.\nI \"wormhole\" sono poi il principio base su cui si sviluppa la trama del film \"Stargate\" e delle serie tv derivatene \"Stargate SG-1\", \"Stargate Atlantis\" e \"Stargate Universe\". Gli Stargate sono antichissimi congegni costruiti da un'antica razza aliena e disseminati per tutta la Via Lattea e altre galassie, nel tentativo di creare una rete d'interscambio per viaggiare rapidamente da un pianeta all'altro senza dover ricorrere a potenti vascelli spaziali.\nNel film horror fantascientifico Punto di non ritorno (1997) il dottor William Weir (Sam Neil) illustra il concetto di \"wormhole\" ai membri dell'equipaggio del vascello aerospaziale \"Lewis and Clark\"; l'equipe astronautica \u00e8 impegnata nella missione di soccorso e recupero della \"Event Horizon\", un'astronave riapparsa sui radar a distanza di alcuni anni dall'ultimo avvistamento; il \"wormhole\" \u00e8 la teoria alla base della (fantascientifica) tecnologia top-secret del \"trasferitore gravitazionale\" installato su quell'astronave: mediante la creazione di un buco nero artificiale, ovvero causando una rapidissima e massiva curvatura dello spazio, il congegno avrebbe fatto coincidere due punti altrimenti distanti tra loro nello spazio anni luce, producendo cos\u00ec una galleria gravitazionale attraversabile e consentendo il viaggio interstellare a un'effettiva velocit\u00e0 superluminale; tuttavia il corso della trama riveler\u00e0 che il passaggio attraverso il \"wormhole\" ha invece disatteso questa previsione trasportando la \"Event Horizon\" in un'oscura dimensione parallela che ha \"stregato\" il veicolo spaziale prima che questo facesse rientro.\nNel film Sfera del 1998, i protagonisti scoprono che la presunta nave aliena situata a 300 metri sotto l'Oceano Pacifico non \u00e8 altro che un'astronave americana di circa met\u00e0 del XXI secolo che si era addentrata in un \"wormhole\" ed era ritornata indietro nel tempo di circa 300 anni, precisamente nel 1709, precipitando nel fondo dell'oceano.\nUn \"wormhole\" \u00e8 anche alla base della sceneggiatura del film di Richard Kelly \"Donnie Darko\" (2001).\nNel film \"Jumper - Senza confini\", i cosiddetti \"Jumper\" usano i wormhole per teletrasportarsi in qualsiasi parte del mondo.\nNel film \"Thor\" (2011), gli dei asgardiani usano il Ponte Bifr\u01ebst per spostarsi tra i Nove regni dell'universo: sulla Terra la scienziata Jane Foster pensa che questo mezzo di trasporto sia un possibile Ponte di Einstein-Rosen.\nNel film \"Interstellar\" di Christopher Nolan, i protagonisti vanno alla ricerca di nuovi mondi interstellari viaggiando attraverso un \"wormhole\".\nNella serie TV \"Fringe\" i wormhole sono utilizzati per il passaggio tra i due universi paralleli, e nella puntata finale della quinta stagione \u00e8 stato utilizzato per viaggiare nel 2157 per cambiare il corso degli eventi.\nNella serie TV \"The Big Bang Theory\", nell'ottavo episodio della sesta stagione, Howard e Raj scoprono che Sheldon sparisce sempre alla stessa ora ogni giorno e si dilegua in uno stanzino. All'interno si trova una lavagna con scritto \"43\". I due allora, al fine di capire il significato di quel numero, installano una telecamera; ma Sheldon la scopre e manomette il video, sostituendo il filmato originale con un altro, dove fa dei test con un generatore di \"wormhole\" di sua invenzione che gli permette di creare portali per universi paralleli.\nLa trama della serie TV tedesca \"Dark\" \u00e8 incentrata su viaggi avanti e indietro nel tempo resi possibili da un wormhole."}
{"id": "18700", "revid": "339392", "url": "https://it.wikipedia.org/wiki?curid=18700", "title": "Williams BMW", "text": ""}
{"id": "18702", "revid": "363629", "url": "https://it.wikipedia.org/wiki?curid=18702", "title": "Spaziotempo", "text": "In fisica per spaziotempo, o cron\u00f2topo, si intende la struttura quadridimensionale dell'universo.\nIntrodotto dalla relativit\u00e0 generale, \u00e8 composto da quattro dimensioni: le tre dello spazio (lunghezza, larghezza e profondit\u00e0) e il tempo, e rappresenta il \"palcoscenico\" nel quale si svolgono i fenomeni fisici.\nDescrizione.\nLo spaziotempo \u00e8 un concetto fisico che combina le nostre classiche nozioni tradizionalmente distinte di \"spazio\" e di \"tempo\" in un'unica entit\u00e0 omogenea. L'introduzione dello spazio-tempo \u00e8 una conseguenza diretta della teoria della relativit\u00e0 ristretta, che stabilisce un'equivalenza fra lo spazio e il tempo.\nCos\u00ec come nella nostra visione classica dello spazio le sue tre dimensioni componenti sono equivalenti e omogenee fra loro e relative all'osservatore (ci\u00f2 che viene considerato avanti o dietro da un osservatore pu\u00f2 essere considerato destra o sinistra da un altro osservatore disposto diversamente), la visione relativistica assimila anche la dimensione temporale (prima-dopo) alle tre dimensioni spaziali, rendendola percepibile in modo diverso da osservatori in condizioni differenti.\nI punti dello spaziotempo sono detti eventi e ciascuno di essi corrisponde ad un fenomeno che si verifica in una certa posizione spaziale e in un certo momento. Ogni evento \u00e8 perci\u00f2 individuato da quattro coordinate. In genere, per visualizzare le coordinate spaziali si usano tre coordinate cartesiane determinate dalla scelta di una terna di riferimento ortogonale; esse si possono denotare con le tre lettere diverse \"x\", \"y\" e \"z\" oppure con le lettere dotate di indici (o deponenti, o pedici) formula_1. Nel primo caso la coordinata temporale si indica con \"t\", nel secondo con formula_2. Le coordinate con indici hanno il vantaggio formale di consentire l'uso di indici correnti e quindi di espressioni sintetiche. Di solito per un indice che corre solo nelle dimensioni spaziali 1, 2 e 3 si usano lettere latine come \"i\", \"j\" e \"k\", mentre per gli indici spaziotemporali che corrono da 0 a 3 si usano lettere greche come \"\u03bc\" e \"\u03bd\". Inoltre quando si studiano sistemi particolari (ad es. dotati di determinate simmetrie), per le dimensioni spaziali, invece delle coordinate cartesiane risulta conveniente usare ora le coordinate sferiche, ora le coordinate cilindriche, ora altre.\nOgni oggetto presente nell'universo influisce sullo spaziotempo e quindi su tutt'e quattro le dimensioni che lo compongono: per esempio, la Terra influenza le tre dimensioni dello spazio attraverso l'attrazione gravitazionale, e influisce sul tempo attraverso un rallentamento del tempo stesso. Nei buchi neri il tempo viene rallentato di moltissimo; tanto che in teoria, al centro di essi, il tempo \u00e8 completamente fermo.\nI concetti di spazio e tempo.\nFino alla teoria della relativit\u00e0 di Einstein, relativit\u00e0 ristretta e generale, il tempo era concepito come assoluto e indipendente dagli osservatori. Lo spazio, inoltre, era regolato dalla geometria euclidea. In tale geometria e nella fisica pre-relativistica la lunghezza di un oggetto non cambia quando questo si sposta o ruota nello spazio, oppure quando lo si osserva da diverse angolazioni.\nNella geometria euclidea, l'invariante fondamentale \u00e8 quindi la distanza tra due punti\nformula_3 e \nformula_4, ovvero il suo quadrato:\nche non cambia quando vengono applicate traslazioni\nformula_6,\noppure isometrie, cio\u00e8 rotazioni e riflessioni.\nLe trasformazioni di Galileo.\nNello spazio fisico tutte le direzioni spaziali sono equivalenti (si dice che lo spazio fisico \u00e8 isotropo). Con la nascita della meccanica classica si \u00e8 cercato di capire come variassero le leggi fisiche al variare del punto d'osservazione e degli spostamenti relativi dei due sistemi di riferimento. Un problema di grande importanza \u00e8 quello dell'invarianza delle leggi fisiche in seguito a cambi di sistemi di riferimento.\nNelle trasformazioni galileiane si prende in considerazione un caso estremamente semplice: si considera un sistema inerziale \"K\", ovvero un sistema in cui le leggi della fisica sono espresse nella forma pi\u00f9 semplice, e un sistema \"K'\" che, senza ruotare, si muove di moto uniforme rispetto a \"K\"; anche \"K\"' potr\u00e0 essere, quindi, considerato sistema inerziale.\nPer scrivere le trasformazioni, si partiva da 2 assiomi fondamentali:\nPonendo gli assi dei due sistemi paralleli \u00e8 semplice determinare la cosiddetta trasformazione di Galileo:\nda cui \u00e8 semplice ricavare che:\ne per la distanza tra due punti differenti:\nLe trasformazioni di Lorentz.\nAlla prova dei fatti, tali trasformazioni furono considerate valide per molto tempo, almeno fino agli studi sull'elettromagnetismo. Il grave problema della relativit\u00e0 galileiana \u00e8 che, mentre le leggi della meccanica classica sono invarianti per trasformazioni galileiane, lo stesso non vale per le Equazioni di Maxwell, che riassumono in s\u00e9 tutto l'elettromagnetismo. Inoltre, evidenze sperimentali (come il famoso esperimento di Michelson-Morley), sul finire del XIX secolo misero in crisi l'idea di sistemi di riferimento assoluti (\"vedi etere\").\nLe trasformazioni di Lorentz propriamente dette sono un sistema di equazioni che, inserendo la velocit\u00e0 della luce \"c\", danno il modo corretto in cui cambia il moto, in un sistema di riferimento in moto, rispetto ad uno fisso. Il caso pi\u00f9 semplice di trasformazione \u00e8 quella in cui il moto di un sistema si sviluppa solo ed esclusivamente lungo un asse particolare, ad esempio quello \"x\":\nformula_10\nQueste trasformazioni fanno s\u00ec che le equazioni di Maxwell restino invarianti in qualsiasi sistema di riferimento (inerziale) vengano applicate (invarianza che viene invece persa per le equazioni di Newton), ma per non abbandonare l'idea dell'etere (e quindi di tempo e spazio assoluti) si costruirono varie ipotesi ad hoc, come la contrazione delle distanze sperimentali in direzione del moto dell'osservatore rispetto all'etere, oppure il suo trascinamento da parte della Terra nei suoi moti di rivoluzione.\nTeoria della Relativit\u00e0.\nLe trasformazioni suddette compaiono invece alla base della teoria della Relativit\u00e0 ristretta di Albert Einstein, come diretta conseguenza degli assiomi di costanza della velocit\u00e0 della luce \"c\" e dell'invarianza delle leggi fisiche in seguito a cambi di sistemi di riferimento (inerziali).\nCon l'accettazione da parte della comunit\u00e0 scientifica della teoria della relativit\u00e0 \u00e8 stato demolito il concetto di spazio e di tempo assoluti e separati l'uno dall'altro, mentre ha preso il suo posto il concetto di spaziotempo, nel quale non c'\u00e8 un sistema di riferimento privilegiato e per ogni evento le coordinate spaziali e temporali sono legate tra di loro in funzione dello spostamento relativo dell'osservatore. Con l'assenza di un tempo assoluto, anche il concetto di contemporaneit\u00e0 \u00e8 stato modificato dall'avvento della relativit\u00e0: si pu\u00f2 definire al suo posto l'altrove assoluto, cio\u00e8 l'insieme degli eventi che non appartengono n\u00e9 al futuro n\u00e9 al passato, al di fuori cio\u00e8 del cono di luce.\nConcetto di evento.\nIn fisica, e in particolare nello studio della relativit\u00e0, un evento indica un fenomeno fisico, localizzato in uno specifico punto dello spazio quadrimensionale.\nEsempi nel mondo macroscopico.\nPer esempio, nell'esperienza sperimentabile da chiunque di prima mano:\nAccadono in un unico posto in un determinato momento, in uno specifico sistema di riferimento.\nIn senso stretto, la nozione di un evento \u00e8 una idealizzazione astratta, nel senso che specifica un attimo definito ed un posto nello spazio, mentre la nozione comune di evento sembra avere un'estensione finita sia nel tempo che nello spazio.\nUno degli obiettivi della relativit\u00e0 \u00e8 di specificare la possibilit\u00e0 di come gli eventi si influenzino a vicenda. Questo \u00e8 effettuato utilizzando un tensore metrico, che permette di determinare la struttura causale dello spaziotempo.\nLa differenza (o l'intervallo) tra due eventi pu\u00f2 essere classificata come separazione spaziale, temporale e/o luminare (fotonica).\nPer la meccanica relativistica sembra che solo se due eventi sono separati da intervalli spazio-temporali fotonici questi si possano influenzare l'un altro.\nIn seguito allo sviluppo della meccanica quantistica questo presupposto \u00e8 entrato in crisi ponendo le basi per una Teoria unificata del Tutto (o \"Theory of Everything\" in lingua inglese).\nSpaziotempo di Minkowski.\nCome detto, l'usuale spazio euclideo pu\u00f2 essere definito a partire dall'invariante della distanza euclidea, il cui quadrato \u00e8:\nQuesta quantit\u00e0, calcolata col Teorema di Pitagora, \u00e8 l'unica invariante a qualsiasi cambiamento del sistema di riferimento (traslazione o rotazione degli assi di coordinate).\nIn precedenza, il tempo era considerato un invariante e non poteva essere sommato alle tre dimensioni spaziali. Con la teoria della relativit\u00e0 ristretta, nel momento in cui si iniziano a prendere in considerazione alte velocit\u00e0 ci\u00f2 non \u00e8 pi\u00f9 vero, in quanto le coordinate temporali e spaziali si mischiano sotto l'effetto di un cambiamento di sistema di riferimento.\nLa nuova \"distanza\" quadra \u00e8 costruita sottraendo alla distanza quadrata euclidea un termine temporale:\ndove \"c\" \u00e8 la velocit\u00e0 della luce, uguale per ogni osservatore. Questa grandezza \u00e8 spesso chiamata \"intervallo\" relativistico. Si verifica subito che prendendo due eventi come l'emissione di un raggio luminoso in un certo punto dello spazio-tempo formula_13 e la sua ricezione in un altro punto formula_14, l'intervallo tra di essi \u00e8 identicamente nullo. Si verifica anche che applicando una trasformazione di Lorentz alle coordinate, l'intervallo rimane immutato.\nL'intervallo non \u00e8 il quadrato di una distanza, in quanto non \u00e8 definito positivo. Esistono due diverse convenzioni, quella con il meno davanti al termine temporale ed il pi\u00f9 davanti a quelli spaziali e quella opposta, con tutti i segni invertiti:\nNon esiste una convenzione dominante nel mondo accademico, ma la segnatura utilizzata non cambia minimamente la teoria fisica. Utilizzando invece la rotazione di Wick, considerando cio\u00e8 un tempo puramente immaginario, si ottiene una distanza euclidea nello spazio-tempo quadridimensionale:\nBisogna notare per\u00f2 che la rotazione di Wick altera la struttura matematica della teoria e non \u00e8 confrontabile con le due segnature discusse sopra. Questa formulazione \u00e8 in realt\u00e0 un prolungamento analitico delle altre e pu\u00f2 essere usata, in alcuni contesti, per facilitare la risoluzione di alcuni problemi, facendo la trasformazione inversa per ritornare al tempo \"fisico\".\nNella relativit\u00e0 generale, l'intervallo viene generalizzato con il calcolo dell'elemento di spazio-tempo infinitesimo formula_19, tenendo conto delle variazioni della distanza infinitesima dovute alla curvatura dello spazio-tempo. La relativit\u00e0 ristretta \u00e8, in questa ottica, l'insieme delle trasformazioni di coordinate, la cinematica e la dinamica di sistemi in uno spazio-tempo di Minkowski o \"pseudoeuclideo\".\nEvoluzione del concetto nella fisica moderna.\nLa curvatura dello spaziotempo nella Relativit\u00e0 Generale.\nLa teoria della relativit\u00e0 generale afferma infatti che lo spaziotempo viene pi\u00f9 o meno \"incurvato\" dalla presenza di una massa; un'altra massa pi\u00f9 piccola si muove allora come effetto di tale curvatura. Spesso, si raffigura la situazione come una palla che deforma un telo elastico teso con il suo peso, mentre un'altra pallina viene accelerata da questa deformazione del piano ed in pratica attratta dalla prima. Questa \u00e8 solo una semplificazione alle dimensioni raffigurabili, in quanto ad essere deformato \u00e8 lo spazio-tempo e non solo le dimensioni spaziali, cosa impossibile da raffigurare e difficile da concepire.\nL'unica situazione che riusciamo a raffigurare correttamente \u00e8 quella di un universo a una dimensione spaziale ed una temporale. Un qualunque punto materiale \u00e8 rappresentato da una linea (linea di universo), non da un punto, che fornisce la sua posizione per ogni istante: il fatto che sia fermo o in moto far\u00e0 solo cambiare l'inclinazione di questa retta. Ora pensiamo di \"curvare\" tale universo usando la terza dimensione: quello che prima era la retta che descriveva un punto, ora \u00e8 diventata una superficie.\nSu una superficie curva non vale la geometria euclidea, in particolare \u00e8 possibile tracciare un triangolo i cui angoli sommati non forniscono 180\u00ba ed \u00e8 anche possibile procedere sempre nella stessa direzione, ritornando dopo un certo tempo al punto di partenza.\nLo spaziotempo \u00e8 quantizzato?\nLa ricerca attuale \u00e8 concentrata sulla natura dello spaziotempo alla scala di Planck. La teoria della gravitazione quantistica a loop, la teoria delle stringhe, il principio olografico e la termodinamica dei buchi neri predicono tutte uno spaziotempo quantizzato, con accordo sull'ordine di grandezza. La \"teoria della gravit\u00e0 a loop\" propone addirittura predizioni precise circa la geometria dello spaziotempo alla scala di Planck.\nLa presenza di un quanto del tempo, il chronon, \u00e8 stata proposta nel 1927. Le relative teorie, sviluppate successivamente, non ancora confermate, potrebbero aiutare il tentativo di unione tra quantistica e relativit\u00e0.\nSuperspazio.\nIl concetto di \"superspazio\" ha avuto due significati in fisica. La parola \u00e8 stata usata la prima volta da John Archibald Wheeler per descrivere la configurazione spaziale della relativit\u00e0 generale, per esempio, tale uso pu\u00f2 essere visto nel suo famoso libro di testo del 1973 dal titolo Gravitation.\nIl secondo significato si riferisce alle coordinate spaziali relative ad una teoria della supersimmetria. In tale formulazione, insieme alle dimensioni spazio ordinario x, y, z, ..., (dello spazio di Minkowski) ci sono anche le dimensioni \"anticommutanti\" le cui coordinate sono etichettate con i numeri di Grassmann; ovvero assieme alle dimensioni dello spazio di Minkowski che corrispondono a gradi di libert\u00e0 bosonici, ci sono le dimensioni anticommutanti relative ai gradi di libert\u00e0 fermionici.\nTeoria in letteratura.\nUn impiego molto rilevante del concetto di cronotopo \u00e8 quello proposto all'interno della narratologia, in particolare dal russo Michail Michajlovi\u010d Bachtin, per il quale la categoria tempo all'interno del romanzo riveste un ruolo di estrema centralit\u00e0. In tale contesto il cronotopo viene a indicare \u00abl'interconnessione dei rapporti temporali e spaziali all'interno di un testo letterario\u00bb.\nNon \u00e8 da trascurare il ruolo dello spaziotempo nelle narrazioni di viaggi oltremondani, specialmente nella tradizione medievale, come si ricava da un recente contributo."}
{"id": "18703", "revid": "1543377", "url": "https://it.wikipedia.org/wiki?curid=18703", "title": "Etere (elemento classico)", "text": "Letere (in greco antico \u03b1\u1f30\u03b8\u03ae\u03c1, confluito in latino come \"aether\"), sinonimo di quintessenza (dal latino medievale \"quinta essentia\", a sua volta calco dal greco \"p\u00e9mpton stoich\u00eaion\", \u00abquinto elemento\u00bb), era un elemento che, secondo Aristotele, si andava a sommare agli altri quattro gi\u00e0 noti: il fuoco, l'acqua, la terra, l'aria.\nOggetto di indagine spirituale da parte di diverse tradizioni filosofiche ed esoteriche, l'etere sarebbe secondo gli alchimisti il composto principale della pietra filosofale.\nStoria.\nLa dottrina greca antica.\nLa storia dell'etere inizia con gli antichi Greci, per i quali esso era l'elemento cristallino con cui era fatto l'universo. Platone, che nel \"Fedone\" parlava di terre perfette abitate da esseri superiori e situate al di sopra della terra a noi conosciuta, sosteneva che l'etere avesse la forma di un dodecaedro, solido regolare composto da dodici facce, il cui significato numerologico implicava una corrispondenza con i dodici segni dello zodiaco.\nAristotele ne diede una trattazione sistematica, rimasta prevalente in Occidente, sostenendo che l'etere costituiva l'essenza del mondo celeste, e distinguendolo cos\u00ec dalle quattro essenze (o elementi) di cui riteneva composto il mondo terrestre, stratificato dall'alto in basso in fuoco, aria, acqua ed infine terra. Aristotele riteneva che l'etere fosse eterno, immutabile, senza peso e trasparente; proprio per l'eternit\u00e0 e staticit\u00e0 dell'etere, il cosmo era un luogo immutabile, o quantomeno soggetto a mutamenti regolari, in contrapposizione alla Terra, luogo di continuo cambiamento. All'etere, infatti, egli attribuiva per natura il moto circolare, che entrando poi in contatto con gli altri quattro elementi giungeva a corrompersi diventando rettilineo. Mentre cos\u00ec le stelle fisse, incastonate nel cielo del firmamento, realizzavano il loro fine con un solo movimento, appunto attraverso il moto circolare uniforme, gli altri pianeti pi\u00f9 vicini alla Terra lo realizzavano progressivamente per mezzo di pi\u00f9 movimenti.\nIl Sole e i diversi astri risultavano anch'essi fatti di etere, e ritenuti da Aristotele veri e propri esseri viventi dotati di anima, coincidenti con gli d\u00e8i della mitologia greca. L'etere inoltre era per lui qualcosa di denso che permeava tutti i luoghi celesti, nei quali perci\u00f2 non esisteva nessuno spazio vuoto.\nIn seguito la natura dell'etere continu\u00f2 a essere discussa da stoici, neoplatonici, filosofi islamici, e quindi dagli scolastici medioevali, che in opposizione al meccanicismo democriteo, il quale ammetteva l'esistenza del vuoto, lo intendevano come il mezzo universale che riempiva lo spazio, attraverso cui tutto si propagava, e tutto connetteva in unit\u00e0.\nPer la sua caratteristica di essere \u00abforza vitale conservatrice del ricordo delle forme\u00bb, o \u00abmemoria biologica\u00bb, l'etere era ritenuto l'elemento costitutivo dell'Anima del Mondo, che nel sistema filosofico di Plotino rappresentava l'ipostasi preposta alla generazione della vita, subordinata all'Intelletto il quale invece era la sede superiore delle Idee e dei modelli a cui sottostavano le forme viventi.\nAnaloghi concetti vennero espressi in et\u00e0 rinascimentale da Luca Pacioli, neoplatonico del XVI secolo, per il quale l'etere coinvolge anche le strutture matematiche e geometriche dell'universo: secondo il Pacioli, che si rifaceva in tal modo a Platone, il cielo, ossia il quinto elemento, aveva la forma di un dodecaedro, struttura perfetta secondo lo studioso.\nTradizione alchemica.\nAlmeno fino al XVII secolo, le propriet\u00e0 alchemiche dell'etere furono oggetto di studio anche ai fini della ricerca della pietra filosofale, per produrre la quale era necessaria la disponibilit\u00e0 del grande Agente universale, cio\u00e8 la stessa Anima del mondo, altrimenti detta \u00abAzoto\u00bb, acronimo cabalistico che indicava appunto l'Etere divino di cui ogni elemento della realt\u00e0 si riteneva fosse permeato: il \"lapis philosophorum\", analogamente detto \u00abquintessenza\u00bb, sarebbe risultato dalla sintesi di due realt\u00e0 contrapposte, quali il mercurio, associato all'aspetto passivo dell'etere, e lo zolfo, associato al lato attivo e solare dell'intelletto.\nPer il fatto che in ambito chimico la quintessenza fosse ritenuta un elisir ottenuto dalla quinta distillazione degli elementi, il termine \u00abquintessenza\u00bb ha anche assunto un significato pi\u00f9 ampio, quello di caratteristica fondamentale di una sostanza o, pi\u00f9 in generale, di una branca del sapere.\nTeorie moderne.\nTra l'autunno e l'inverno del 1609, il fisico pisano Galileo Galilei (1564-1642) perfezion\u00f2 nuovi strumenti ottici in grado di effettuare rilevanti ingrandimenti astronomici, i cui risultati furono pubblicati nel \"Sidereus Nuncius\" (1610), dove dava conto della morfologia della Luna, della Via Lattea, dell'esistenza dei cosiddetti satelliti medicei di Giove, e di numerose stelle non visibili a occhio nudo. I corpi celesti si dimostravano composti di elementi analoghi al mondo sub-lunare e cadeva cos\u00ec la necessit\u00e0 di attribuire loro una materia perfetta (o quintessenza).\nL'antico concetto di etere continu\u00f2 tuttavia ad essere inteso come una sostanza permeante il cosmo, sebbene le nuove teorie meccanicistiche presero a concepirlo come un \"medium\" sempre pi\u00f9 grossolano. Cartesio ad esempio spiegava il fenomeno della gravit\u00e0 sulla base di vortici di etere.\nCos\u00ec Jakob Bernoulli nel 1682 formul\u00f2 la teoria che la durezza dei corpi dipendesse dalla pressione dell'etere, mentre pochi anni dopo Isaac Newton nei suoi \"Philosophi\u00e6 Naturalis Principia Mathematica\" lo defin\u00ec un \u00abmezzo intermedio\u00bb per descrivere le interazioni dinamiche dei moti planetari, da lui poste alla base della legge di gravitazione universale. Egli spiegava cio\u00e8 l'azione a distanza tra i corpi celesti, priva di contatto materiale, ricorrendo all'etere come ad un modello statico di fluidi.\nL'etere luminifero.\nAncora agli inizi dell'Ottocento una simile visione dell'etere fu riproposta con l'affermarsi della teoria ondulatoria della luce, da parte dell'inglese Thomas Young (1773-1829) e del francese Augustin-Jean Fresnel (1788-1827), in contrapposizione a quella corpuscolare di Isaac Newton, per l'esigenza di postulare un mezzo materiale in cui la luce potesse propagarsi, cos\u00ec come il suono si propaga attraverso l'aria. Venendo ora infatti concepita come onda, anzich\u00e9 come un corpo, la luce non avrebbe potuto diffondersi nel vuoto.\nIn seguito, Albert Einstein, con la sua teoria della relativit\u00e0, superer\u00e0 questa concezione dell'etere, almeno nel suo aspetto grossolano, sostituendolo per\u00f2 di fatto con una nuova considerazione dello spazio dotato di specifiche propriet\u00e0 fisiche che escludono la possibilit\u00e0 del vuoto assoluto.\nLa dimensione eterica nell'esoterismo.\nL'etere \u00e8 tornato ad essere oggetto di indagine filosofica ed esoterica sia da parte degli ambienti teosofici fondati da Madame Blavatsky, che lo identific\u00f2 con i concetti orientali di akasha a livello cosmico e di \"prana\" a livello vitalistico individuale (costitutivo del corpo eterico), sia negli scritti rosacrociani di Max Heindel.\nI quattro eteri secondo Steiner.\nRudolf Steiner, fondatore dell'antroposofia, lo mise invece in relazione con i quattro elementi della tradizione occidentale. Egli sostenne che, in epoche remote, l'etere di cui era fatto il mondo esisteva come calore, dal quale prese in seguito a differenziarsi, condensandosi progressivamente attraverso quattro epoche planetarie, e giungendo attualmente a scindersi in quattro coppie, governate dalla legge universale della polarit\u00e0: fuoco, aria, acqua e terra hanno cio\u00e8 ognuno una controparte eterica, dotata di caratteristiche opposte e complementari.\nLetere-calore, da cui si \u00e8 originato l'elemento fuoco, \u00e8 nella cosmogonia steineriana la prima sostanza con cui fu plasmato il mondo, emanazione della sostanza stessa dei Troni, gli angeli di Saturno cos\u00ec descritti dallo Pseudo-Dionigi l'Areopagita. Mentre il fuoco si espande verso l'alto, l'etere-calore ha la caratteristica opposta di discendere gi\u00f9 dal Sole, concentrandosi negli esseri viventi e favorendo il loro sviluppo. Di esso sono intessuti gli spiriti della natura conosciuti come salamandre.\nLetere-luce \u00e8 la controparte dell'elemento aria, cio\u00e8 dello stato gassoso: mentre l'aria appare caotica, disordinata, capace di penetrare ovunque e di collegare in maniera fluida ogni cosa, l'etere ad essa complementare si posa soltanto sulla superficie degli oggetti, ed \u00e8 dotato di direzione, ordine e capacit\u00e0 di dividersi nettamente. L'etere-luce, inoltre, illuminando gli oggetti, li rende distinguibili creando le dimensioni della distanza e dello spazio. Ad esso appartengono gli spiriti della natura chiamate silfidi, che infondono luce alle piante.\nLetere-chimico si contrappone in maniera complementare agli stati liquidi appartenenti all'elemento acqua. A differenza di quest'ultima, fluida, densa, e compatta, tendente a restringersi nell'aspetto di sfere, l'etere-chimico \u00e8 discontinuo, separatore, e perci\u00f2 produttore di forme. Steiner fa derivare da esso fenomeni come la chimica e la musica, chiamandolo perci\u00f2 anche \"etere del suono\", per la sua capacit\u00e0 di strutturare la materia secondo rapporti numerici acustici, riflessi dell'armonia cosmica conosciuta sin dalla scuola pitagorica come \u00abmusica delle sfere\u00bb. Nell'etere-chimico vivono le ondine, spiriti della natura che estraggono dalle piante e dagli alberi le diverse parti di cui sono composti, come rami, fronde, foglie, pur mantenendo tra queste una relazione d'insieme.\nLetere-vitale \u00e8 in rapporto di polarit\u00e0 con l'elemento terra, ossia con tutto ci\u00f2 che si trova in uno stato solido. Mentre la terra \u00e8 dura e rigida, inerte e inanimata, l'etere-vitale possiede mobilit\u00e0 interiore, ed \u00e8 capace di dare vita alla materia. In esso consiste il principio dell'io, ossia la forza in grado di conferire l'individualit\u00e0 ad un corpo. Nell'etere-vitale agiscono gli gnomi, spiriti della terra che in esso veicolano le idee archetipe del cosmo ricevute dagli alberi, trasmettendole ai minerali di cui si nutrono a loro volta le radici delle piante."}
{"id": "18710", "revid": "1718925", "url": "https://it.wikipedia.org/wiki?curid=18710", "title": "Orizzonte degli eventi", "text": "Un orizzonte degli eventi \u00e8 un concetto collegato ai buchi neri, una previsione teorica della relativit\u00e0 generale. \u00c8 definito come la superficie limite oltre la quale nessun evento pu\u00f2 influenzare un osservatore esterno.\nDescrizione.\nSecondo la teoria della relativit\u00e0, lo spazio e il tempo formano un unico complesso con quattro dimensioni reali (detto spazio-tempo), il quale \u00e8 deformato dalla presenza di massa (o di energia).\nNel caso di un buco nero di Schwarzschild, l'orizzonte degli eventi si crea nel momento in cui, in un corpo autogravitante, la \"materia\" (concetto utilizzato qui per identificare insieme la massa e l'energia, che secondo la relativit\u00e0 generale sono la stessa cosa) \u00e8 cos\u00ec concentrata che la velocit\u00e0 di fuga assumerebbe valori pari o addirittura superiori alla velocit\u00e0 della luce.\nI corpi del tipo suddetto, quando sono non rotanti (momento angolare nullo) e privi di carica elettrica hanno una simmetria sferica con raggio pari a:\ndove M \u00e8 la Massa, G la costante di gravitazione universale e c la velocit\u00e0 della luce. Tale espressione definisce il cosiddetto raggio di Schwarzschild.\nSecondo una definizione data da Roger Penrose, l'orizzonte degli eventi in un buco nero \u00e8 una particolare superficie dello spazio-tempo che separa i posti da cui possono sfuggire segnali da quelli da cui nessun segnale pu\u00f2 sfuggire.\nIn una accezione molto pi\u00f9 generale, se per \"evento\" si intende un fenomeno (particolare stato della realt\u00e0 fisica osservabile), identificato dalle quattro coordinate spazio-temporali, un \"orizzonte degli eventi\" pu\u00f2 essere definito come una regione dello spazio-tempo oltre la quale cessa di essere possibile osservare il fenomeno.\nNel caso dei buchi neri di Schwarzschild, l'orizzonte degli eventi \u00e8 una superficie sferica che circonda una singolarit\u00e0 posta al centro della sfera; quest'ultima \u00e8 un punto nel quale la densit\u00e0 sarebbe infinita e le leggi della fisica, secondo la teoria della relativit\u00e0 generale, perdono significato.\nLa singolarit\u00e0 potrebbe non essere necessaria, secondo alcune teorie di gravit\u00e0 quantistica (gravit\u00e0 quantistica a loop), che postulano lo spazio-tempo come una entit\u00e0 dotata di una realt\u00e0 fisica, e non solo un mero concetto matematico, suddiviso in elementi discreti del diametro di una lunghezza di Planck. In altri termini, lo spazio-tempo avrebbe, secondo la suddetta teoria, un ruolo fisicamente attivo, non passivo e la sua struttura intima sarebbe costituita da veri e propri \"atomi\" che formerebbero una densa rete in continua evoluzione. In condizioni normali non si percepirebbe la struttura atomica dello spazio-tempo, il quale apparirebbe un continuo matematico e l'Universo sarebbe descritto dalla relativit\u00e0 generale, ma a distanze nell'ordine della lunghezza di Planck le cose cambierebbero radicalmente: gli effetti quantistici e gravitazionali assumerebbero intensit\u00e0 confrontabili. Sarebbe come se lo spazio assumesse una \"personalit\u00e0 fisica\" propria e interagisse con l'energia (massa) in modo attivo.\nSe il buco nero di Schwarzschild possedesse la massa di una galassia, l'orizzonte sarebbe situato a una distanza nell'ordine di 1011\u00a0chilometri dal centro; se invece un buco nero avesse la massa del Sole, allora l'orizzonte disterebbe circa tre chilometri dal centro; infine, se un buco nero avesse la massa di una montagna, l'orizzonte sarebbe situato a 10\u221213 centimetri. La temperatura dell'orizzonte dovrebbe risultare talmente alta da non essere nemmeno misurabile.\nAlcuni dei problemi pi\u00f9 attuali riguardanti la fisica degli orizzonti degli eventi dei buchi neri sono: l'emissione della radiazione di Hawking, l'entropia dei buchi neri e altre questioni correlate, come ad esempio la fusione (\"merging\") di buchi neri.\nA livello teorico, per il secondo principio della termodinamica durante qualsiasi processo l'entropia di un sistema isolato (quale \u00e8 un buco nero) deve aumentare, e nel caso di un buco nero ci\u00f2 si traduce in un aumento dell'area dell'orizzonte degli eventi. Ogni volta che il buco nero \"ingurgita\" qualcosa, l'area dell'orizzonte degli eventi aumenta.\nMolti risultati sono solo di tipo speculativo o ipotetico, considerato che, al momento, nessuno ha mai visto \"da vicino\" un buco nero (sono di dimensioni trascurabili \u2013 solo pochi chilometri di diametro \u2013 quelli stellari, non emettono radiazione misurabile e sono spesso avvolti da dischi di accrescimento o densi aloni di materia). C'\u00e8 da osservare, inoltre, che dall'interno di un buco nero non pu\u00f2 uscire alcuna informazione che possa dire alcunch\u00e9 sulla sua struttura intima. Perlomeno non esiste al momento una teoria di riferimento ben consolidata e suffragata da dati osservativi. Un possibile candidato per una tale teoria sarebbe la gravit\u00e0 quantistica, la quale, andando oltre la relativit\u00e0 generale e, probabilmente, oltre la meccanica quantistica stessa, avrebbe l'effetto di unificarle e di trovare il quadro matematico dal quale scaturiscono entrambe.\nOltrepassare l'orizzonte degli eventi di un buco nero.\nUn errore molto comune \u00e8 quello di immaginare l'orizzonte degli eventi di un buco nero come una superficie statica di forma pi\u00f9 o meno sferica. Quello che \u00e8 invece bene tenere presente \u00e8 che si tratta di un orizzonte a tutti gli effetti, ovvero di qualcosa di non raggiungibile e che si allontana all'avvicinarsi di un osservatore (esattamente come l'orizzonte terrestre).\nOsservatori arbitrariamente distanti rispetto al buco nero saranno tutti concordi nel misurare una stessa superficie sferica di dimensione finita, apparentemente statica, nera, pi\u00f9 o meno grande, unicamente in funzione della massa del buco nero (\u00e8 pi\u00f9 o meno la situazione in cui ci troveremo probabilmente molto presto se, come si spera, si riuscir\u00e0 a osservare direttamente l'orizzonte degli eventi di Sagittarius A*, il cui diametro \u00e8 stimato in 44 milioni di chilometri: tutti gli osservatori che, come noi, si trovassero a una distanza apprezzabile dal buco nero vedrebbero la stessa sfera nera dal raggio pari a 44 milioni di chilometri). Ma le cose cambiano notevolmente quando la distanza dal buco nero diventa non trascurabile.\nApparentemente questo indurrebbe a pensare alla possibilit\u00e0 di \"calare\" una corda (o un'asta) con un astronauta appeso per attraversare l'orizzonte (o almeno quello che osservatori distanti identificano come tale) e riportare quanto visto. La cosa potrebbe sembrare apparentemente fattibile soprattutto per quanto riguarda i buchi neri supermassicci, dove la gravit\u00e0 superficiale pu\u00f2 raggiungere valori persino pi\u00f9 bassi di quella terrestre (la gravit\u00e0 superficiale dei buchi neri \u00e8 inversamente proporzionale alla loro massa \u2013 ma attenzione: per raggiungere la gravit\u00e0 superficiale terrestre, un buco nero dev'essere davvero mostruoso: 1,55 trilioni di masse solari e mezzo anno luce di diametro). Nella realt\u00e0 per\u00f2 tutto ci\u00f2 non \u00e8 possibile. La distanza dell'osservatore dall'orizzonte, seppur grande, \u00e8 finita: cos\u00ec anche la lunghezza della corda dovr\u00e0 essere finita. Ma se la corda \u00e8 stata calata lentamente (in modo che ciascun punto della corda resti approssimativamente a riposo rispetto alle coordinate di Schwarzschild), l'accelerazione propria (forza-G) sperimentata dai punti della corda pi\u00f9 vicini all'orizzonte si avviciner\u00e0 all'infinito rispetto all'osservatore, per cui la corda si lacerer\u00e0. Se invece la corda \u00e8 stata calata rapidamente (o in caduta libera), effettivamente l'astronauta sul fondo della corda potr\u00e0 toccare e anche attraversare l'orizzonte degli eventi. Ma una volta che questo accadesse sarebbe impossibile estrarre nuovamente il fondo della corda fuori dell'orizzonte degli eventi, dal momento che quando la corda venisse tesa, le forze lungo la corda aumenteranno senza limite all'avvicinarsi all'orizzonte degli eventi e prima o poi la stessa dovr\u00e0 rompersi. La rottura inoltre non avverr\u00e0 oltre l'orizzonte degli eventi, ma in un punto in cui l'osservatore pu\u00f2 ancora osservare.\n\u00c8 possibile fare un altro esempio. Immaginiamo un buco nero cos\u00ec grande da avere una gravit\u00e0 superficiale pari a quella terrestre. Si potrebbe immaginare di dotare l'astronauta di un potente razzo che lo tenga esattamente in equilibrio appena sopra l'orizzonte. Sfortunatamente neanche questo funzionerebbe. Immaginiamo di calarlo con la nostra fune fino a qualche metro sopra l'orizzonte degli eventi e una volta l\u00ec, l'astronauta accender\u00e0 il suo razzo. L'osservatore esterno noter\u00e0 per\u00f2 che il razzo dell'astronauta, una volta avvicinato sufficientemente all'orizzonte degli eventi, non avr\u00e0 pi\u00f9 la stessa potenza di prima. L'accelerazione di 1 g necessaria a tenerlo a galla si sar\u00e0 ridotta notevolmente per via della dilatazione temporale: lo scarico del propellente sembrer\u00e0 avvenire a una velocit\u00e0 notevolmente ridotta, fino a fermarsi del tutto in prossimit\u00e0 dell'orizzonte. Il destino dell'astronauta sarebbe quindi comunque segnato.\nPer quanto riguarda invece il punto di vista dello sfortunato astronauta che si trover\u00e0 ad attraversare l'orizzonte degli eventi le cose appariranno completamente diverse. Utilizzando la matematica l'astronauta potr\u00e0 calcolare il momento esatto in cui l'osservatore distante lo vedr\u00e0 svanire al di l\u00e0 dell'orizzonte degli eventi. Ma non sperimenter\u00e0 nulla di speciale, per lui si tratter\u00e0 di un momento come un altro e non attraverser\u00e0 nessun \"sipario\" nero. In termini di esperienza visiva, un osservatore in caduta libera dentro un buco nero vedr\u00e0 una regione nera sotto di lui a una distanza apparentemente fissa, irraggiungibile, che lo accompagner\u00e0 per tutta la caduta (anche se per l'osservatore distante avr\u00e0 gi\u00e0 attraversato tale orizzonte). Egli continuer\u00e0 a vedere l'osservatore distante finch\u00e9 glielo consentiranno le forze di marea, anche se la distanza aumenter\u00e0 progressivamente (sar\u00e0 lo stesso spazio a dilatarsi molto rapidamente lungo la dimensione radiale) e l'osservatore distante non vedr\u00e0 mai pi\u00f9 lui. Eventuali altri oggetti che avessero attraversato l'orizzonte lungo lo stesso percorso radiale ma appena un attimo prima avranno sempre la stessa posizione sopra l'orizzonte. E se fossero abbastanza vicini all'osservatore potrebbero scambiare messaggi con lui. Tutto ci\u00f2 \"all'interno\" dell'orizzonte degli eventi.\nNon si sa quale sar\u00e0 il destino ultimo dell'astronauta in caduta libera. L'impatto con la singolarit\u00e0 gravitazionale al centro non avverr\u00e0 mai, perch\u00e9 richiederebbe tempo infinito secondo il suo sistema di riferimento. L'unico evento degno di nota (e fatale) sar\u00e0 l'aumento smisurato delle forze di marea. Procedendo nella caduta, la spaghettificazione sar\u00e0 infatti un processo inarrestabile: mantenere uniti due punti disposti lungo il raggio del buco nero richieder\u00e0 un'energia tendente all'infinito man mano che la caduta libera prosegue. E poich\u00e9 la caduta non avr\u00e0 mai fine e il movimento orizzontale lungo la circonferenza del buco nero sar\u00e0 sempre possibile, da un certo momento in poi la materia (o quel che ne resta) comincer\u00e0 ad avere effettivamente due sole dimensioni di libert\u00e0 (non pi\u00f9 tre) pi\u00f9 il tempo. Si tratta a tutti gli effetti della rimozione di una dimensione spaziale. Il momento formale in cui ci\u00f2 avviene coincide col momento esatto in cui la velocit\u00e0 di fuga indotta dalle forze di marea tra due punti arbitrariamente vicini lungo la dimensione radiale superer\u00e0 la velocit\u00e0 della luce. Si tratta di un evento molto simile (anche se circoscritto a una sola dimensione spaziale) a quello che si ipotizza in uno dei possibili scenari che descrivono la fine dell'universo: il Big Rip.\nSi tratta tuttavia di un processo graduale. Dovrebbe esistere una zona, oltre l'orizzonte degli eventi per gli osservatori esterni (e quindi di fatto \"al di fuori\" del nostro Universo) e molto prima che le forze di marea arrivino a rimuovere la dimensione spaziale parallela al raggio del buco nero in cui le leggi fisiche sono le stesse leggi che conosciamo. Tanto pi\u00f9 \u00e8 grande il buco nero e tanto pi\u00f9 sar\u00e0 vasta tale zona. Se qualcuno potesse osservare la fine delle tre dimensioni (ma siamo ben oltre la sopportabilit\u00e0 fisica delle enormi forze di marea) noterebbe la comparsa di un orizzonte nero dietro di s\u00e9 che si andr\u00e0 ad aggiungere a quello che si trova di fronte (orizzonte di marea), e i due orizzonti tenderanno ad avvicinarsi sempre pi\u00f9 rapidamente fino a schiacciare lo spazio su un piano. L'osservatore noter\u00e0 inoltre che prima che tutto ci\u00f2 avvenga entrambi gli orizzonti cominceranno ad attrarre gli oggetti in caduta libera accanto a lui verso l'uno o verso l'altro a seconda di dove si trovino pi\u00f9 vicino. Egli per\u00f2, fin quando questi non si saranno congiunti, si trover\u00e0 sempre al centro tra i due orizzonti (immaginando l'osservatore puntiforme: come abbiamo detto nessun corpo potrebbe resistere a questa fase della caduta).\nQuesto avviene perch\u00e9 lo spazio lungo la dimensione radiale si sta espandendo sempre pi\u00f9 velocemente, e poich\u00e9 pi\u00f9 un oggetto sar\u00e0 distante, pi\u00f9 l'espansione dello spazio sar\u00e0 rapida, oltre una certa distanza la luce stessa non riuscirebbe a raggiungere l'osservatore (si tratta di un orizzonte del tutto analogo all'orizzonte degli eventi cosmico); la stessa dilatazione, infine, \u00e8 in accelerazione, quindi gli orizzonti si avvicineranno sempre pi\u00f9.\nSe non esistessero le forze di marea la caduta libera in un buco nero sarebbe semplicemente un eterno viaggio a gravit\u00e0 zero privo di eventi significativi.\nQuanto detto finora riguarda casi ideali molto semplici, di buchi neri neutri e non rotanti (detti buchi neri di Schwarzschild). La dinamica dei buchi neri carichi e rotanti (buchi neri di Kerr-Newman) \u00e8 molto pi\u00f9 complessa, al punto che qualcuno ha proposto che, giunti molto in profondit\u00e0, le dimensioni fisiche cambino nuovamente. Ci\u00f2 avverrebbe oltre l'orizzonte di Cauchy, che si trova ancora pi\u00f9 internamente rispetto all'orizzonte degli eventi. \u00c8 stata inoltre avanzata l'ipotesi della possibilit\u00e0 di complesse orbite stabili a forma di elica all'interno dell'orizzonte degli eventi dei buchi neri di Kerr-Newman.\nOrizzonte degli eventi cosmico.\nCon la locuzione di orizzonte degli eventi s'intende anche il limite dell'universo \"osservabile\". Finora non si sa se l'universo sia finito oppure infinito in dimensione e in volume, anche se la maggior parte dei teorici \u00e8 attualmente propensa a sostenere la tesi di un universo finito. Tale idea si fonda sull'assunto che, se si ammettesse che l'universo fosse infinito, questo sarebbe di conseguenza composto da infinite stelle: una simile conclusione porterebbe al risultato logico secondo cui, al tramonto del sole, il cielo continuerebbe a essere illuminato a giorno. Va comunque notato che questo paradosso pu\u00f2 essere risolto con semplicit\u00e0 basandosi sulla finitezza della velocit\u00e0 della luce e sull'et\u00e0 dell'universo.\nPer quanto riguarda quello osservabile, invece, grazie al fatto che la velocit\u00e0 della luce \u00e8 limitata, \u00e8 possibile evincere che esso sia finito. L'orizzonte cosmico si trova a 13,7 miliardi di anni luce di distanza. La distanza effettiva di questo orizzonte \u00e8 per\u00f2 pi\u00f9 grande, per la precisione 47 miliardi di anni luce, perch\u00e9 nel tempo trascorso affinch\u00e9 la luce sia arrivata fino a noi, questo bordo ha continuato a espandersi."}
{"id": "18711", "revid": "809148", "url": "https://it.wikipedia.org/wiki?curid=18711", "title": "Big Bang", "text": " Il Big Bang (pron. inglese , in italiano \"Grande Scoppio\") \u00e8 un modello cosmologico basato sull'idea che l'universo inizi\u00f2 a espandersi a velocit\u00e0 elevatissima in un tempo finito nel passato a partire da una condizione di curvatura, temperatura e densit\u00e0 estreme, generando lo spaziotempo, e che questo processo continui tuttora.\n\u00c8 il modello predominante nella comunit\u00e0 scientifica sulla base di prove e osservazioni astronomiche. In particolare la buona corrispondenza dell'abbondanza cosmica degli elementi leggeri come l'idrogeno e l'elio con i valori previsti in seguito al processo di nucleosintesi primordiale, e ancor pi\u00f9 l'esistenza della radiazione cosmica di fondo, con uno spettro in linea con quello di corpo nero, hanno convinto la maggior parte degli scienziati che un evento simile al Big Bang ha avuto luogo quasi 14 miliardi di anni fa.\nTuttavia la teoria ha dei limiti: procedendo idealmente a ritroso nel tempo, in un processo inverso all'espansione, densit\u00e0 e temperatura aumentano fino a un istante nel cui intorno questi valori tendono all'infinito e il volume tende a zero, cos\u00ec che le attuali teorie fisiche non sono pi\u00f9 applicabili (singolarit\u00e0). Per questo la teoria non \u00e8 adeguata a descrivere la condizione iniziale, ma fornisce un'ottima descrizione dell'evoluzione dell'universo da un determinato momento in poi. Sul fronte sperimentale, negli acceleratori di particelle si studia il comportamento della materia e dell'energia in condizioni estreme, vicine a quelle in cui si sarebbe trovato l'universo durante le prime fasi del Big Bang, ma senza la possibilit\u00e0 di esaminare il livello di energia all'inizio dell'espansione.\nStoria.\nLa teoria del Big Bang \u00e8 stata dedotta dalle equazioni della relativit\u00e0 generale, risolvendole sotto condizioni particolari di natura ipotetica atte a semplificare il problema. La pi\u00f9 importante di queste \u00e8 l'ipotesi di omogeneit\u00e0 e l'isotropia dell'Universo, nota come principio cosmologico. Essa generalizza all'intero universo il principio copernicano. La teoria del Big Bang risult\u00f2 subito in accordo con la nuova concezione della struttura dell'universo che proprio negli stessi decenni stava emergendo dall'osservazione astronomica delle nebulose. Nel 1912 Vesto Slipher aveva misurato il primo spostamento verso il rosso, detto \"effetto redshift\", di una \"nebulosa a spirale\" e aveva scoperto che la maggior parte di esse si stava allontanando dalla Terra. Egli non colse l'implicazione cosmologica della sua scoperta, infatti in quel periodo erano in corso accesi dibattiti sul fatto se queste nebulose fossero o non fossero degli \"universi isola\" esterni alla Via Lattea.\nDieci anni dopo, Alexander Friedmann, matematico e cosmologo russo, applic\u00f2 il principio cosmologico alle equazioni di campo della relativit\u00e0 generale, ricavandone le equazioni a lui intitolate\u02d0 esse mostrano che l'universo deve essere in espansione, in contrasto con il modello di universo statico sostenuto da Einstein. Per\u00f2 egli non comprese che la sua teoria implicava lo spostamento verso il rosso della luce stellare e il suo contributo matematico fu completamente ignorato, sia perch\u00e9 privo di conferme astronomiche, sia perch\u00e9 poco noto nel mondo anglosassone, essendo scritto in tedesco.\nA partire dal 1924 Edwin Hubble, utilizzando il telescopio \"Hooker\" dell'Osservatorio di Monte Wilson, mise a punto una serie di indicatori di distanza che sono i precursori dell'attuale scala delle distanze cosmiche. Questo gli permise di calcolare la distanza di nebulose a spirale il cui redshift era gi\u00e0 stato misurato, soprattutto da Slipher, e di mostrare che quei sistemi si trovano a enormi distanze e sono in realt\u00e0 altre galassie. Nel 1927 Georges Lema\u00eetre, fisico e sacerdote cattolico belga, svilupp\u00f2 le equazioni del Big Bang in modo indipendente da Friedmann e ipotizz\u00f2 che l'allontanamento delle nebulose fosse dovuto all'espansione del cosmo. Infatti egli osserv\u00f2 che la proporzionalit\u00e0 fra distanza e spostamento spettrale, oggi nota come legge di Hubble, era parte integrante della teoria ed era confermata dai dati di Slipher e di Hubble.\nNel 1931 Lema\u00eetre and\u00f2 oltre e sugger\u00ec che l'evidente espansione del cosmo necessita di una sua contrazione andando indietro nel tempo, continuando fino a quando esso non si pu\u00f2 pi\u00f9 contrarre ulteriormente, concentrando tutta la massa dell'universo in un volume quasi nullo, del diametro della lunghezza di Planck, detto da Lema\u00eetre \"l'atomo primitivo\". Il nome \"atomo\" \u00e8 da intendersi in senso etimologico come un riferimento all'indivisibilit\u00e0 di questo volume, prima del quale lo spazio e il tempo, ovvero lo Spaziotempo della teoria della relativit\u00e0, non esistono.\nNel 1929 Hubble pubblic\u00f2 la relazione tra la distanza di una galassia e la sua velocit\u00e0 di allontanamento formulando quella che oggi \u00e8 conosciuta come legge di Hubble..\nPer spiegare le osservazioni di Hubble negli anni trenta furono proposte altre idee, note come cosmologie non standard come per esempio il modello di Milne, l'universo oscillante, ideato originariamente da Friedmann e supportato da Einstein e da Richard Tolman, e l'ipotesi della luce stanca di Fritz Zwicky.\nDopo la seconda guerra mondiale emersero due differenti teorie cosmologiche:\nIl termine \"Big Bang\" fu coniato proprio da Fred Hoyle durante una trasmissione radiofonica della BBC Radio del marzo 1949 in senso dispregiativo, riferendosi ad esso come \"questa idea del grosso botto\". Successivamente Hoyle diede un valido contributo al tentativo di comprendere il percorso nucleare di formazione degli elementi pi\u00f9 pesanti a partire da quelli pi\u00f9 leggeri.\nInizialmente la comunit\u00e0 scientifica si divise tra queste due teorie; in seguito, grazie al maggior numero di prove sperimentali, fu la seconda teoria ad essere pi\u00f9 accettata. La scoperta e la conferma dell'esistenza della radiazione cosmica di fondo a microonde nel 1964 indicarono chiaramente il Big Bang come la migliore teoria sull'origine e sull'evoluzione dell'universo. Le conoscenze in ambito cosmologico includono la comprensione di come le galassie si siano formate nel contesto del Big Bang, la comprensione della fisica dell'universo negli istanti immediatamente successivi alla sua creazione e la conciliazione delle osservazioni con la teoria di base.\nImportanti passi avanti nella teoria del Big Bang sono stati fatti dalla fine degli anni novanta a seguito di importanti progressi nella tecnologia dei telescopi, nonch\u00e9 dall'analisi di un gran numero di dati provenienti da satelliti come COBE, il telescopio spaziale Hubble e il WMAP. Questo ha fornito ai cosmologi misure abbastanza precise di molti dei parametri riguardanti il modello del Big Bang e ha permesso anzi di intuire che si sta avendo un'accelerazione dell'espansione dell'universo. Dopo il tramonto della teoria dello stato stazionario quasi nessun scienziato nega il Big Bang come espansione dell'universo, anche se molti ne forniscono interpretazioni diverse (vedi Formulazioni avanzate della teoria). Gli unici scienziati sostenitori dello stato stazionario o dell'universo statico (parti della cosiddetta cosmologia non standard) negli anni 2000 rimasero il solo Hoyle, J. V. Narlikar, Halton Arp, Geoffrey e Margaret Burbidge, e pochi altri.\nVisione d'insieme.\nCronologia del Big Bang.\nL'estrapolazione dell'espansione dell'universo a ritroso nel tempo, utilizzando la relativit\u00e0 generale, conduce ad una condizione di densit\u00e0 e temperatura talmente elevate numericamente da tendere all'infinito; questa condizione si \u00e8 mantenuta in un tempo di durata infinitesima, talmente breve da risultare difficile da studiare con la fisica attuale. Questa singolarit\u00e0 indica il punto in cui la relativit\u00e0 generale perde validit\u00e0. Si pu\u00f2 continuare con questa estrapolazione fino al tempo di Planck, che \u00e8 il pi\u00f9 piccolo intervallo di tempo misurabile con le attuali leggi fisiche. La fase iniziale calda e densa denominata \"Big Bang\" \u00e8 considerata la nascita dell'universo. In base alle misure dell'espansione riferite alle supernovae di tipo Ia, alle misure delle fluttuazioni di temperatura nella radiazione cosmica di fondo, alle misure della funzione di correlazione delle galassie e agli ultimi e pi\u00f9 attendibili dati forniti dal telescopio-sonda spaziale Planck Surveyor dell'Agenzia Spaziale Europea, l'universo ha un'et\u00e0 calcolata di 13,798 \u00b1 0,037 miliardi di anni. Il risultato di queste quattro misurazioni indipendenti \u00e8 in accordo con il cosiddetto modello \u039bCDM.\nSulle primissime fasi del Big Bang esistono molte speculazioni. Nei modelli pi\u00f9 comuni l'universo inizialmente era omogeneo, isotropo, con una densit\u00e0 energetica estremamente elevata, temperature e pressioni altissime e si stava espandendo e raffreddando molto rapidamente. All'incirca 10\u221237 secondi dopo l'istante iniziale, una transizione di fase caus\u00f2 un'inflazione cosmica, durante la quale l'universo aument\u00f2 le sue dimensioni esponenzialmente. Quando il processo di inflazione si ferm\u00f2 il cosmo era formato da un plasma di quark e gluoni, oltre che da tutte le altre particelle elementari. Le temperature erano cos\u00ec alte che il moto casuale delle particelle avveniva a velocit\u00e0 relativistiche e coppie particella-antiparticella di ogni tipo erano continuamente create e distrutte nelle collisioni. Ad un certo istante una reazione sconosciuta, chiamata bariogenesi, viol\u00f2 la conservazione del numero barionico portando ad una leggera sovrabbondanza dell'ordine di 1 parte su 30 milioni dei quark e dei leptoni sugli antiquark e sugli antileptoni. Questo processo potrebbe spiegare il predominio della materia sull'antimateria nell'universo attuale.\nL'universo continu\u00f2 ad espandersi e la sua temperatura continu\u00f2 a diminuire, quindi l'energia tipica di ogni particella and\u00f2 diminuendo. La rottura della simmetria della transizione di fase port\u00f2 le quattro interazioni fondamentali della fisica e i parametri delle particelle elementari nella loro forma attuale. All'incirca dopo 10\u221211 secondi il quadro d'insieme diventa meno speculativo, visto che le energie delle particelle diminuiscono fino a valori raggiungibili negli esperimenti di fisica delle particelle. Arrivati a 10\u22126 secondi quark e gluoni si combinarono per formare barioni, come protoni e neutroni. La piccola differenza presente nel numero di quark e antiquark port\u00f2 ad una sovrabbondanza dei barioni sugli antibarioni. La temperatura non era pi\u00f9 sufficientemente alta per formare nuove coppie protoni-antiprotoni e nuove coppie di neutroni-antineutroni, perci\u00f2 segu\u00ec immediatamente un'annichilazione di massa che lasci\u00f2 soltanto uno ogni 1010 dei protoni e neutroni originali e nessuna delle loro antiparticelle. Un processo simile avvenne al tempo di un secondo per gli elettroni e i positroni. Dopo questi due tipi di annichilazione i protoni, i neutroni e gli elettroni rimanenti non stavano pi\u00f9 viaggiando a velocit\u00e0 relativistiche e la densit\u00e0 di energia del cosmo era dominata dai fotoni con un contributo minore dovuto ai neutrini.\nQualche minuto dopo l'istante iniziale, quando la temperatura era all'incirca 109 kelvin (un miliardo di kelvin) e la densit\u00e0 paragonabile a quella dell'aria, i neutroni si combinarono con i protoni, formando i primi nuclei di deuterio e di elio in un processo chiamato nucleosintesi primordiale. La maggior parte dei protoni non si combin\u00f2 e rimase sotto forma di nuclei di idrogeno. Quando l'universo si raffredd\u00f2 il contributo della densit\u00e0 energetica della massa a riposo della materia arriv\u00f2 a dominare gravitazionalmente il contributo della densit\u00e0 di energia associata alla radiazione del fotone. Dopo circa 379\u00a0000 anni gli elettroni e i vari nuclei si combinarono formando gli atomi, soprattutto idrogeno, e a partire da questo istante la radiazione si disaccoppi\u00f2 dalla materia e continu\u00f2 a vagare libera nello spazio. Questa radiazione fossile, che ancora oggi \u00e8 visibile, \u00e8 conosciuta come radiazione cosmica di fondo.\nDa quel momento in poi le regioni leggermente pi\u00f9 dense rispetto alla distribuzione uniforme di materia continuarono ad attrarre gravitazionalmente la materia circostante e crebbero, aumentando la loro densit\u00e0, formando nubi di gas, stelle, galassie e le altre strutture astronomiche osservabili oggi. La stella pi\u00f9 antica individuata dagli astronomi si form\u00f2 circa 400 milioni di anni dopo il Big Bang. I dettagli di questo processo dipendono dalla quantit\u00e0 e dal tipo di materia presente nell'universo. I tre possibili tipi di materia conosciuti sono la materia oscura fredda, la materia oscura calda e la materia barionica. La miglior misura disponibile (fornita da WMAP) mostra che la forma di materia dominante nel cosmo \u00e8 la materia oscura fredda. Gli altri due tipi formano insieme meno del 18% dell'intera materia dell'universo.\nDallo studio di alcune prove osservative come le supernovae di tipo Ia e la radiazione cosmica di fondo gli astrofisici ritengono che attualmente l'universo sia dominato da una misteriosa forma di energia, conosciuta come energia oscura, che apparentemente permea tutto lo spazio. Le osservazioni suggeriscono che circa il 68% di tutta la densit\u00e0 d'energia dell'universo attuale sia sotto questa forma. Quando il cosmo era pi\u00f9 giovane era permeato in ugual modo dall'energia oscura, ma la forza di gravit\u00e0 aveva il sopravvento e rallentava l'espansione in quanto era presente meno spazio ed i vari oggetti astronomici erano pi\u00f9 vicini tra loro. Dopo alcuni miliardi di anni la crescente abbondanza dell'energia oscura caus\u00f2 un'accelerazione dell'espansione dell'universo. L'energia oscura, nella sua forma pi\u00f9 semplice, prende la forma della costante cosmologica nelle equazioni di campo di Einstein della relativit\u00e0 generale, ma la sua composizione e il suo meccanismo sono sconosciuti e, pi\u00f9 in generale, i particolari della sua equazione di stato e le relazioni con il Modello standard della fisica delle particelle continuano ad essere studiati sia tramite osservazioni, sia dal punto di vista teorico.\nTutta l'evoluzione cosmica successiva all'epoca inflazionaria pu\u00f2 essere descritta rigorosamente dal modello \u039bCDM, il quale utilizza le strutture indipendenti della meccanica quantistica e della relativit\u00e0 generale. Come descritto in precedenza, non esiste ancora un modello ben supportato che descriva i fenomeni precedenti a 10\u221215 secondi. Per poter risalire a tali periodi di tempo \u00e8 necessaria una nuova teoria unificata, definita gravit\u00e0 quantistica. La comprensione dei primissimi istanti della storia dell'universo \u00e8 attualmente uno dei pi\u00f9 grandi problemi irrisolti della fisica.\nIpotesi fondamentali.\nLa teoria del Big Bang si basa su due ipotesi fondamentali: l'universalit\u00e0 delle leggi della fisica e il principio cosmologico che afferma che su larga scala l'universo \u00e8 omogeneo e isotropo. Queste idee erano inizialmente considerate dei postulati, ma attualmente si sta provando a verificare ciascuna delle due. Per esempio la prima ipotesi \u00e8 stata verificata da osservazioni che mostrano che la pi\u00f9 ampia discrepanza possibile del valore della costante di struttura fine nel corso della storia dell'universo \u00e8 nell'ordine di 10\u22125. Inoltre la relativit\u00e0 generale ha superato test severi sulla scala del sistema solare e delle stelle binarie, mentre estrapolazioni su scale cosmologiche sono state convalidate da successi empirici di vari aspetti della teoria del Big Bang.\nSe il cosmo su larga scala appare isotropo dal punto di osservazione della Terra, il principio cosmologico pu\u00f2 essere ricavato dal pi\u00f9 semplice principio copernicano che afferma che non \u00e8 presente alcun osservatore privilegiato nell'universo. A questo rispetto il principio cosmologico \u00e8 stato confermato con un'incertezza di 10\u22125 attraverso le osservazioni della radiazione cosmica di fondo. L'universo \u00e8 risultato essere omogeneo su larga scala entro un ordine di grandezza del 10%.\nMetrica FLRW.\nLa relativit\u00e0 generale descrive lo spaziotempo attraverso una metrica che determina le distanze che separano i punti vicini. Gli stessi punti, che possono essere galassie, stelle o altri oggetti, sono specificati usando una carta o \"griglia\" che \u00e8 posizionata al di sopra dello spaziotempo. Il principio cosmologico implica che la metrica dovrebbe essere omogenea e isotropa su larga scala, il che individua univocamente la metrica di Friedmann-Lema\u00eetre-Robertson-Walker (metrica FLRW). Questa metrica contiene un fattore di scala che descrive come la dimensione dell'universo cambia con il tempo. Questo consente di definire un opportuno sistema di coordinate, chiamate coordinate comoventi. Adottando questo sistema di coordinate la griglia si espande assieme all'universo e gli oggetti che si stanno muovendo solo a causa dell'espansione dell'universo rimangono in punti fissi della griglia. Mentre le loro coordinate comoventi rimangono costanti, le distanze fisiche tra due punti comoventi si espandono proporzionalmente al fattore di scala dell'universo.\nIl Big Bang non \u00e8 stata un'esplosione di materia che si muove verso l'esterno per riempire un universo vuoto. \u00c8 invece lo spazio stesso che si espande con il tempo dappertutto e aumenta la distanza fisica tra due punti comoventi. Poich\u00e9 la metrica FLRW assume una distribuzione uniforme della massa e dell'energia, \u00e8 applicabile al nostro universo solo su larga scala, in quanto le concentrazioni locali di materia, come la nostra galassia, sono legate gravitazionalmente e come tali non possono risentire dell'espansione su larga scala dello spazio.\nOrizzonti.\nUn'importante caratteristica dello spaziotempo del Big Bang \u00e8 la presenza di un orizzonte cosmologico. Poich\u00e9 l'universo ha un'et\u00e0 finita e la luce viaggia ad una velocit\u00e0 finita, possono esservi degli eventi accaduti nel passato la cui luce non ha avuto sufficiente tempo per raggiungere la Terra. Ci\u00f2 comporta un limite o un \"orizzonte nel passato\" sugli eventi pi\u00f9 distanti che possono essere osservati. Al contrario, poich\u00e9 lo spazio si sta espandendo e gli oggetti pi\u00f9 distanti si stanno allontanando sempre pi\u00f9 velocemente, la luce emessa oggi da un punto sulla Terra potrebbe non essere mai ricevuta dagli oggetti pi\u00f9 lontani. Questo definisce un \"orizzonte nel futuro\", che limita gli eventi futuri che possiamo influenzare. La presenza di entrambi i tipi di orizzonte dipende dai dettagli del modello FLRW che descrive il nostro universo. La nostra comprensione dell'universo nei suoi primissimi istanti suggerisce che c'\u00e8 un orizzonte nel passato, anche se in pratica la nostra visione \u00e8 limitata anche a causa dell'\"opacit\u00e0\" dell'universo nei primi istanti. Perci\u00f2 la nostra visione non pu\u00f2 estendersi nel passato oltre circa 380.000 anni dal Big Bang, bench\u00e9 l'orizzonte passato si sposti gradualmente verso punti sempre pi\u00f9 remoti nello spazio. Se l'espansione dell'universo continua ad accelerare, ci sar\u00e0 anche un orizzonte del futuro.\nProve osservative.\nLe prove osservative principali e pi\u00f9 dirette della teoria del Big Bang sono:\nQuesti sono talvolta chiamati i tre pilastri della teoria del Big Bang. Altri tipi di prove supportano il quadro d'insieme, come ad esempio molte propriet\u00e0 della struttura a grande scala dell'universo, che sono previste a causa della crescita gravitazionale della struttura nella teoria standard del Big Bang.\nLa legge di Hubble e l'espansione dello spazio.\nLe osservazioni delle galassie e dei quasar mostrano che questi oggetti presentano il fenomeno del redshift, vale a dire che la loro luce emessa \u00e8 spostata verso lunghezze d'onda maggiori. Questo fenomeno pu\u00f2 essere osservato prendendo in esame lo spettro delle frequenze di un oggetto e confrontandolo con il modello spettroscopico delle linee di emissione o delle linee di assorbimento, che corrisponde agli atomi degli elementi chimici che interagiscono con la luce. Questi \"redshift\" sono omogenei, isotropi e distribuiti uniformemente tra gli oggetti osservati in tutte le direzioni. Per alcune galassie \u00e8 possibile calcolare la loro distanza dalla Terra attraverso la scala delle distanze cosmiche. Quando le velocit\u00e0 di allontanamento vengono confrontate con queste distanze, viene riscontrata una relazione lineare, nota come legge di Hubble:\ndove:\nLa legge di Hubble ha due possibili spiegazioni: o la Terra \u00e8 al centro di una espansione delle galassie, che \u00e8 insostenibile per via del principio copernicano, o l'universo si sta espandendo uniformemente dappertutto. Questa espansione era prevista dalla relativit\u00e0 generale nella formulazione di Alexander Friedman del 1922 e di Georges Lema\u00eetre del 1927, molto prima che Hubble facesse le sue analisi e osservazioni nel 1929, e rimane il fondamento della teoria del Big Bang cos\u00ec come \u00e8 stata sviluppata da Friedmann, Lema\u00eetre, Robertson e Walker.\nLa teoria richiede che la relazione formula_2 sia mantenuta in ogni arco di tempo, dove \"D\" \u00e8 la distanza propria, formula_3. Le quantit\u00e0 \"v\", \"H\" e \"D\" variano mentre l'universo si espande (perci\u00f2 si indica con formula_4 la costante di Hubble nella nostra epoca astronomica). Per distanze molto inferiori alla grandezza dell'universo osservabile, il \"redshift\" dovuto alla legge di Hubble pu\u00f2 essere interpretato come un effetto Doppler, e quindi pu\u00f2 essere calcolata la velocit\u00e0 di allontanamento formula_5. Tuttavia, il \"redshift\" non \u00e8 un vero e proprio \"effetto Doppler\", bens\u00ec il risultato dell'espansione dell'universo tra l'attimo in cui un fascio di luce \u00e8 stato emesso e il momento in cui \u00e8 stato ricevuto.\nChe lo spazio sia in una fase di espansione metrica \u00e8 evidenziato dalle prove di osservazione diretta del principio cosmologico e del principio di Copernico, che insieme alla legge di Hubble non hanno altra spiegazione. I \"redshift\" astronomici sono estremamente isotropi e omogenei, confermando il principio cosmologico, il quale afferma che l'universo appare uguale in tutte le direzioni. Se gli spostamenti verso il rosso fossero il risultato di un'esplosione da un punto distante da noi, questi non sarebbero cos\u00ec simili lungo le diverse direzioni.\nLe misure degli effetti della radiazione cosmica di fondo nelle dinamiche dei sistemi astrofisici distanti effettuate nel 2000 hanno confermato il principio di Copernico, cio\u00e8 che la Terra non \u00e8 in una posizione centrale su scala cosmica. La radiazione proveniente dal Big Bang era sicuramente pi\u00f9 calda nelle prime epoche in tutto l'universo. Il raffreddamento uniforme della radiazione cosmica di fondo attraverso miliardi di anni \u00e8 spiegabile solo se l'universo sta subendo un'espansione metrica ed esclude la possibilit\u00e0 che siamo nell'unico centro dell'esplosione.\nRadiazione cosmica di fondo.\nNei giorni successivi al Big Bang, l'universo era in una condizione di equilibrio termodinamico, con fotoni che erano continuamente emessi ed assorbiti, dando alla radiazione una forma simile allo spettro di un corpo nero. Mentre si espandeva, l'universo si raffreddava fino a raggiungere una temperatura che non permetteva pi\u00f9 la creazione e la distruzione dei fotoni. La temperatura era per\u00f2 ancora sufficientemente alta da non consentire che gli elettroni si legassero con i nuclei per formare atomi ed i fotoni erano costantemente riflessi da questi elettroni liberi attraverso un processo chiamato scattering Thomson. A causa di questo ripetuto \"scattering\", l'universo era inizialmente \"opaco\".\nQuando la temperatura scese a qualche migliaio di kelvin, gli elettroni liberi e i nuclei cominciarono a combinarsi tra loro per formare gli atomi, un processo conosciuto come ricombinazione. Poich\u00e9 la diffusione dei fotoni \u00e8 meno frequente da atomi neutri, la radiazione si disaccoppi\u00f2 dalla materia quando tutti gli elettroni si ricombinarono (all'incirca 379\u00a0000 anni dopo il Big Bang). Questi fotoni formano la radiazione cosmica di fondo, che \u00e8 possibile rilevare oggi e il modello osservato delle fluttuazioni di tale radiazione fornisce un'immagine del nostro universo in quell'epoca iniziale. L'energia dei fotoni fu successivamente spostata verso il rosso dall'espansione dell'universo, il che conserv\u00f2 lo spettro di corpo nero, ma caus\u00f2 l'abbassamento della sua temperatura, spostando i fotoni nella regione delle microonde all'interno dello spettro elettromagnetico. Si ritiene che sia possibile osservare la radiazione in ogni punto dell'universo e che essa provenga da tutte le direzioni con (all'incirca) la stessa intensit\u00e0.\nNel 1964 Arno Penzias e Robert Wilson scoprirono casualmente la radiazione cosmica di fondo, mentre conducevano osservazioni diagnostiche usando un nuovo ricevitore di microonde (di propriet\u00e0 dei Bell Laboratories). La loro scoperta forn\u00ec la sostanziale conferma delle previsioni sulla radiazione (essa era isotropica e confrontabile con uno spettro di corpo nero con una temperatura di circa 3\u00a0K) e permise di avere una valida prova a favore dell'ipotesi del Big Bang. Penzias e Wilson ricevettero il premio Nobel per la fisica nel 1978 grazie a questa scoperta.\nNel 1989 la NASA lanci\u00f2 il satellite Cosmic Background Explorer| (COBE) e le prime conclusioni, fornite nel 1990, erano consistenti con le previsioni della teoria del Big Bang per quanto riguarda la radiazione cosmica di fondo. COBE trov\u00f2 una temperatura residua di 2,726\u00a0K e nel 1992 individu\u00f2 per la prima volta le fluttuazioni (anisotropie) della radiazione, con un'incertezza di una parte su 105. John Mather e George Smoot ricevettero il premio Nobel nel 2006 per questo lavoro. Durante il decennio successivo, queste anisotropie furono studiate ulteriormente da un gran numero di esperimenti (sia a terra, sia attraverso palloni sonda). Nel 2000-2001 molti esperimenti (tra cui il pi\u00f9 importante fu BOOMERanG), misurando la larghezza angolare tipica delle anisotropie, trovarono che l'universo ha una geometria quasi piatta.\nAll'inizio del 2003, furono pubblicati i primi risultati del satellite WMAP, ottenendo quelli che erano al tempo i pi\u00f9 accurati valori di alcuni parametri cosmologici. Il satellite inoltre escluse numerosi modelli inflazionari, bench\u00e9 i risultati fossero in generale coerenti con la teoria dell'inflazione e conferm\u00f2 che un mare di neutrini cosmici permea l'universo, una prova evidente che le prime stelle impiegarono pi\u00f9 di mezzo miliardo di anni per creare una nebbia cosmica. Un altro satellite simile a WMAP, il Planck Surveyor, che \u00e8 stato lanciato il 14 maggio 2009, fornir\u00e0 misure ancora pi\u00f9 precise sull'anisotropia della radiazione di fondo. e con palloni sonda.\nLa radiazione di fondo \u00e8 incredibilmente omogenea e questo present\u00f2 un problema nei modelli di espansione convenzionali, perch\u00e9 ci\u00f2 avrebbe implicato che i fotoni provenienti da direzioni opposte siano venuti da regioni che non sono mai state in contatto le une con le altre. La spiegazione oggi prevalente per questo equilibrio su vasta scala \u00e8 che l'universo abbia avuto un breve periodo con una espansione esponenziale, conosciuta come inflazione. Questo avrebbe avuto l'effetto di allontanare regioni che erano in equilibrio termodinamico, cosicch\u00e9 tutto l'universo osservabile proviene da una regione con lo stesso equilibrio.\nAbbondanza degli elementi primordiali.\nA partire dal modello del Big Bang, \u00e8 possibile calcolare la concentrazione di elio-4, elio-3, deuterio e litio-7 nell'universo in rapporto alla presenza totale di idrogeno ordinario. Tutte le loro abbondanze derivano da un singolo parametro, il rapporto tra fotoni e barioni, che pu\u00f2 essere calcolato indipendentemente dalla struttura dettagliata delle fluttuazioni della radiazione di fondo. I rapporti delle masse previsti sono circa 0,25 per elio-4 rispetto a idrogeno, circa 10\u22123 per il deuterio rispetto all'idrogeno, circa 10\u22124 per elio-3 rispetto ad idrogeno e circa 10\u22129 per litio-7 rispetto all'idrogeno.\nLe misure delle abbondanze primordiali di tutti e quattro gli isotopi elencati sopra sono in accordo con un unico valore del rapporto barione-fotone. Il valore per il deuterio \u00e8 altamente coerente, vicino ma leggermente discrepante per elio-4 e discordante di un fattore 2 per litio-7; negli ultimi due casi la discordanza dei valori \u00e8 causata da errori sistematici. La coerenza di questi dati con quelli previsti dalla teoria della nucleosintesi \u00e8 una prova a favore della teoria del Big Bang. Finora \u00e8 l'unica teoria conosciuta che riesca a spiegare l'abbondanza relativa degli elementi leggeri, in quanto \u00e8 impossibile che il Big Bang possa aver prodotto pi\u00f9 del 20\u201330% di elio. Infatti non vi \u00e8 alcun motivo evidente al di fuori del Big Bang per cui il \"giovane\" universo (vale a dire prima della formazione delle stelle, secondo quanto stabilito dallo studio della materia presumibilmente libera dai prodotti della nucleosintesi stellare) dovesse avere pi\u00f9 elio che deuterio o pi\u00f9 deuterio di \u00b3He.\nEvoluzione e distribuzione galattica.\nOsservazioni dettagliate sulla morfologia e distribuzione delle galassie e dei quasar forniscono una prova convincente della teoria del Big Bang. La combinazione delle osservazioni e delle teorie suggerisce che i primi quasar e le prime galassie si formarono circa un miliardo di anni dopo il Big Bang e da allora si formarono le strutture pi\u00f9 grandi, come gli ammassi e i superammassi galattici. Le popolazioni stellari si sono evolute nel tempo, perci\u00f2 le galassie pi\u00f9 distanti (che vengono osservate cos\u00ec come erano nel giovane universo) appaiono molto diverse dalle galassie a noi pi\u00f9 vicine, in quanto queste ultime sono osservate in uno stato pi\u00f9 recente.\nInoltre, le galassie che si sono formate in periodi relativamente recenti appaiono decisamente diverse rispetto a quelle che si formarono ad una distanza simile, ma subito dopo il Big Bang. Queste osservazioni sono portate come prove contro il modello dello stato stazionario. Le osservazioni della formazione stellare, della distribuzione di galassie e \"quasar\" e le strutture a larga scala sono in accordo con le previsioni del Big Bang (per quel che riguarda la formazione di queste strutture nell'universo) e stanno contribuendo a completare tutti i dettagli della teoria.\nAltri tipi di prove.\nDopo alcune controversie, l'et\u00e0 dell'universo, come stimato dalla costante di Hubble e dalla radiazione di fondo, \u00e8 consistente (vale a dire leggermente maggiore) con le et\u00e0 delle stelle pi\u00f9 vecchie, misurate applicando la teoria dell'evoluzione stellare agli ammassi globulari e attraverso la datazione radiometrica di singole stelle di Popolazione II.\nLa previsione che la temperatura della radiazione di fondo fosse pi\u00f9 alta in passato \u00e8 stata confermata sperimentalmente dalle osservazioni delle linee di emissioni sensibili alla temperatura nelle nubi di gas con alto spostamento verso il rosso. Questa previsione implica inoltre che l'ampiezza dell'effetto Sunyaev-Zel'dovich negli ammassi di galassie non dipende direttamente dal loro spostamento verso il rosso: questo sembra essere abbastanza vero, ma l'ampiezza dipende da propriet\u00e0 dell'ammasso, che cambiano sostanzialmente solo su un arco di tempo cosmico, perci\u00f2 una verifica abbastanza precisa \u00e8 impossibile da svolgere.\nQuestioni aperte.\nMentre ormai pochi ricercatori mettono in dubbio il fatto che sia avvenuto il Big Bang, la comunit\u00e0 scientifica era divisa in passato tra chi sosteneva questa teoria e chi riteneva possibili altri modelli cosmologici. In questo contesto di acceso dibattito furono sollevati molti problemi inerenti alla teoria del Big Bang e la sua capacit\u00e0 di riprodurre le osservazioni cosmologiche. Ormai questi problemi sono perlopi\u00f9 ricordati principalmente per il loro interesse storico; le soluzioni ad essi sono state ottenute o attraverso modifiche alla teoria o come risultato di osservazioni migliori. Altre questioni, come il problema della cuspide degli aloni galattici, la grande presenza di galassie nane e la natura della materia oscura fredda, non sono considerate irrisolvibili e si suppone di venirne a capo attraverso ulteriori perfezionamenti di tale teoria.\nLe idee centrali nella teoria del Big Bang (vale a dire l'espansione, lo stato iniziale ad elevata temperatura, la formazione dell'elio, la formazione delle galassie) sono state confermate da parecchie osservazioni indipendenti tra loro, che includono l'abbondanza degli elementi leggeri, la radiazione cosmica di fondo, la struttura a grande scala dell'universo e le supernovae di tipo Ia, e perci\u00f2 non possono pi\u00f9 essere messe in dubbio come caratteristiche importanti e reali del nostro universo.\nGli attuali accurati modelli del Big Bang ricorrono a vari fenomeni fisici \"esotici\", che non sono stati ancora osservati negli esperimenti effettuati nei laboratori terrestri o non sono stati incorporati nel Modello standard della fisica delle particelle. Fra questi fenomeni l'esistenza dell'energia oscura e della materia oscura sono considerate le ipotesi pi\u00f9 solide, mentre l'inflazione cosmica e la bariogenesi sono teorie pi\u00f9 speculative: esse forniscono spiegazioni soddisfacenti per importanti caratteristiche dell'universo nelle epoche pi\u00f9 antiche, ma potrebbero essere sostituite da idee alternative senza compromettere il resto della teoria. Le spiegazioni di tali fenomeni sono ancora argomento dei settori pi\u00f9 avanzati della ricerca fisica.\nProblema dell'orizzonte.\nIl problema dell'orizzonte nasce dalla premessa che non esiste alcuna interazione capace di trasmettere informazione a velocit\u00e0 superiore a quella della luce. In un universo con un'et\u00e0 finita, ci\u00f2 comporta un limite, detto orizzonte di particella, sulla massima distanza tra due qualsiasi regioni di spazio che sono in rapporto causale tra loro. L'isotropia osservata nella radiazione cosmica di fondo \u00e8 problematica al riguardo: se l'universo fosse stato dominato dalla radiazione o dalla materia per tutto l'arco di tempo che arriva fino all'istante dell'ultimo \"scattering\", l'orizzonte di particella relativo a quell'istante dovrebbe corrispondere a due gradi nel cielo. Quindi non ci sarebbe alcun meccanismo che possa portare regioni pi\u00f9 ampie di cielo ad avere la stessa temperatura.\nUna soluzione a questa apparente incoerenza \u00e8 fornita dalla teoria inflazionaria, nella quale un campo di energia scalare omogeneo e isotropo domin\u00f2 l'universo in un periodo di tempo che precede la bariogenesi. Durante l'inflazione, l'universo sub\u00ec un'espansione esponenziale e l'orizzonte delle particelle si espanse molto pi\u00f9 rapidamente di quanto supposto in precedenza, perci\u00f2 anche quelle regioni, che sono attualmente poste su lati opposti dell'universo osservabile, sono bene all'interno del reciproco orizzonte delle particelle. L'isotropia osservata nella radiazione di fondo deriva dal fatto che tutto l'universo osservabile era in rapporto causale prima dell'inizio dell'inflazione e perci\u00f2 si era gi\u00e0 portato in una condizione di equilibrio termico.\nIl principio di indeterminazione di Heisenberg prevede che durante la fase inflazionaria ci siano state fluttuazioni termiche quantistiche, che si sarebbero ingrandite su scala cosmica. Queste fluttuazioni sono i fondamenti di tutti gli attuali modelli sulla struttura dell'universo. L'inflazione prevede che le fluttuazioni primordiali siano all'incirca invarianti di scala e gaussiane; ci\u00f2 \u00e8 stato accuratamente confermato dalle misure della radiazione di fondo.\nSe il processo inflazionario ha davvero avuto luogo, l'espansione esponenziale deve aver spinto ampie regioni dello spazio ben oltre il nostro orizzonte osservabile.\nLa singolarit\u00e0 iniziale e le formulazioni avanzate della teoria.\nUna singolarit\u00e0 gravitazionale \u00e8 un punto dello spaziotempo in cui l'energia del campo gravitazionale tende a un valore infinito, cos\u00ec come la densit\u00e0 e la curvatura. I teoremi di Penrose-Hawking dimostrano l'esistenza di una singolarit\u00e0 all'inizio del tempo cosmico, tuttavia assumono la validit\u00e0 della relativit\u00e0 generale bench\u00e9 essa non sia applicabile prima del tempo in cui l'universo raggiunse la temperatura di Planck. Una teoria di gravit\u00e0 quantistica potrebbe portare a soluzioni prive di singolarit\u00e0.\nAlcuni dei problemi posti dalla singolarit\u00e0:\nAlcune teorie (prive di verifiche) che tentano una soluzione nell'ambito della cosmologia quantistica, rendendo non pi\u00f9 necessaria la singolarit\u00e0 iniziale:\nMolte di queste ipotesi si basano sulle tre principali teorie proposte in cosmologia, non verificate sperimentalmente: l'inflazione, la teoria delle stringhe e la gravit\u00e0 quantistica a loop (queste ultime due teorie non prettamente cosmologiche); ognuna di esse ha un proprio modo di concepire il Big Bang. In alcune di queste ipotesi esso viene proposto come un evento in un universo pi\u00f9 grande e pi\u00f9 vecchio (o come un multiverso, risolvendo anche la questione del principio antropico) e non come l'inizio letterale di tutta la realt\u00e0.\nProblema dell'universo piatto.\nIl \"problema dell'universo piatto\" (conosciuto anche come il \"problema dell'universo vecchio\") \u00e8 un problema osservativo, associato alla metrica di Friedmann - Lema\u00eetre - Robertson - Walker. L'universo pu\u00f2 avere una curvatura spaziale positiva, negativa o nulla in funzione della sua densit\u00e0 totale di energia. Avr\u00e0 curvatura negativa se la sua densit\u00e0 \u00e8 inferiore alla densit\u00e0 critica, positiva se \u00e8 maggiore e nulla se la densit\u00e0 coincide con quella critica (nel qual caso lo spazio viene definito \"piatto\"). Il problema \u00e8 che ogni minima divergenza dalla densit\u00e0 critica aumenta con il tempo e ancora oggi l'universo rimane molto vicino all'essere piatto. Dato che una scala naturale dei tempi per l'inizio della deviazione dalla piattezza potrebbe essere il tempo di Planck, 10\u221243 secondi, il fatto che l'universo non abbia raggiunto n\u00e9 la morte termica n\u00e9 il Big Crunch dopo miliardi di anni, richiede una spiegazione. Per esempio, anche all'epoca relativamente \"vecchia\" di pochi minuti (il tempo della nucleosintesi), la densit\u00e0 dell'universo deve essersi trovata entro circa una parte su 1014 dal suo valore critico, altrimenti l'universo non esisterebbe cos\u00ec com'\u00e8 oggi.\nDal punto di vista matematico, il problema della piattezza scaturisce dall'equazione di Fridman, scritta nella forma con formula_6 \nAssumendo che l'Universo sia piatto, e che quindi formula_8, e ricordando che la costante di Hubble \u00e8 data da formula_9, la densit\u00e0 critica dell'Universo \u00e8 \nIntroducendo questo risultato nell'equazione di Fridman, si ha \ne definendo il parametro di densit\u00e0 formula_12 come \nsi ottiene la seguente equazione \nche indica come varia la geometria dell'universo in funzione della sua densit\u00e0. Infatti in base al fatto che la densit\u00e0 dell'universo sia uguale, maggiore e minore di quella critica, il parametro di curvatura formula_15 assume i seguenti valori \nA questo punto \u00e8 necessario scrivere l'equazione di Fridman per un Universo dominato da materia e radiazione. In questo caso l'equazione ha la forma \ndove formula_18 \u00e8 la costante di Hubble valutata al tempo formula_19, mentre formula_20 e formula_21 sono, rispettivamente, la densit\u00e0 della materia e della radiazione valutate anch'esse al tempo formula_19. L'equazione per formula_23 valutata al tempo formula_19 diventa \ndove il fattore di scala formula_26 vale formula_27. Riscriviamo tale equazione nella seguente forma \ne sostituendola nell'equazione di partenza, si ottiene \nFacendo uso dell'equazione di Fridman valida per un Universo con materia e radiazione, l'espressione precedente diventa \nQuesta equazione ci dice come varia la curvatura in funzione del fattore di scala formula_31. La condizione di equivalenza tra materia e radiazione \u00e8 la seguente \ne ci consente di studiare la curvatura nelle diverse epoche. Consideriamo dapprima un Universo dominato dalla materia, in tal caso si ha formula_33, quindi dall'equazione precedente, e ricordando che formula_34, si ha \nConsiderando invece un universo dominato dalla radiazione, si ha formula_36 e formula_37, quindi la curvatura segue un andamento del tipo \nCi\u00f2 significa che sia nell'epoca della materia che nell'epoca della radiazione la curvatura cresce con il tempo. Dato che la curvatura attuale \u00e8 dell'ordine di \nLe equazioni precedenti indicano che in passato l'universo doveva essere ancora pi\u00f9 piatto. Infatti nell'epoca di equilibrio tra radiazione materia il parametro di scala vale \ne quindi la curvatura in tale epoca \u00e8 dell'ordine di \nCi\u00f2 \u00e8 in netta contraddizione col fatto che l'universo in passato dovesse essere molto curvato. Sembra invece che pi\u00f9 si torni indietro nel tempo pi\u00f9 l'universo risulta piatto. Sempre in base alle formule precedenti infatti, l'universo doveva essere piatto entro 10\u221214 al tempo della nucleosintesi, al tempo di Planck entro 10\u221260 e cos\u00ec via. Il problema maggiore sorge quando si considera il fatto che se l'universo non avesse avuto una curvatura cos\u00ec ben calibrata, sarebbe collassato su se stesso o si sarebbe espanso in maniera estremamente rapida se la sua curvatura fosse stata differente anche solo di una minuscola frazione. Di conseguenza sarebbe stato molto pi\u00f9 probabile osservare un universo estremamente curvato e quindi molto diverso dall'universo attuale, piuttosto che un universo estremamente piatto come sembrano indicare le osservazioni.\nUna soluzione a questo problema \u00e8 fornita dall'inflazione. Durante il periodo inflazionario, lo spaziotempo si espanse, fino al punto che la sua curvatura sarebbe stata resa piatta. Pertanto, si ritiene che l'inflazione port\u00f2 l'universo ad uno stato spaziale sostanzialmente piatto, con all'incirca l'esatta densit\u00e0 critica.\nMonopolo magnetico.\nL'obiezione riguardante il monopolo magnetico fu sollevata alla fine degli anni settanta. Le teorie della grande unificazione prevedevano un difetto topologico nello spazio, che si sarebbe manifestato sotto forma di monopoli magnetici. Questi oggetti potrebbero essere prodotti in maniera efficiente nelle primissime fasi dell'universo (con temperature molto elevate), dando una densit\u00e0 pi\u00f9 alta di quella che \u00e8 consistente con le osservazioni, dato che durante le ricerche non sono mai stati osservati monopoli. Questo problema pu\u00f2 essere anche risolto con l'inflazione cosmica, che rimuove tutti i difetti dall'universo osservabile nello stesso modo in cui essa porta la geometria dell'universo ad essere piatta.\nUna soluzione al problema dell'orizzonte, della geometria piatta e del monopolo magnetico alternativa all'inflazione cosmica \u00e8 data dall'ipotesi di curvatura di Weyl.\nAsimmetria barionica.\nNon si conosce ancora il motivo per cui nell'universo attuale sia presente solo materia e non antimateria. \u00c8 generalmente accettato il fatto che l'universo, quando era giovane e caldo, era in equilibrio e conteneva un egual numero di barioni e antibarioni. Ci\u00f2 nonostante, le osservazioni indicano che l'universo, incluse le sue regioni pi\u00f9 distanti, \u00e8 fatto quasi esclusivamente di materia. Un processo sconosciuto chiamato bariogenesi cre\u00f2 questa asimmetria. Affinch\u00e9 questo processo accadesse, dovevano essere soddisfatte le condizioni di Sakharov. Queste richiedono che il numero barionico non fosse conservato, che la simmetria C e la simmetria CP fossero violate e che l'universo avesse perso il suo equilibrio termodinamico. Tutte queste condizioni sono verificate nel Modello standard, ma gli effetti non sono abbastanza forti da spiegare l'attuale asimmetria.\nEt\u00e0 degli ammassi globulari.\nAlla met\u00e0 degli anni novanta, le osservazioni riguardanti gli ammassi globulari sembravano essere in contraddizione con il Big Bang. Le simulazioni al computer, che confrontavano le osservazioni delle varie popolazioni stellari dei vari ammassi, indicarono che essi avessero un'et\u00e0 di circa 15 miliardi di anni (che era in contrasto con l'et\u00e0 dell'universo, circa 13,7 miliardi di anni). Questo problema fu risolto alla fine degli anni novanta, quando nuove simulazioni al computer, che includevano gli effetti della massa persa a causa del vento stellare, indicarono un'et\u00e0 molto pi\u00f9 giovane per gli ammassi globulari. Restano aperte alcune questioni, su come misurare accuratamente l'et\u00e0 di questi ammassi, ma si pensa che questi oggetti siano tra i pi\u00f9 vecchi dell'intero universo.\nInterazioni tra galassie e quasar.\nDurante degli studi effettuati negli anni sessanta, l'astronomo Halton Arp individu\u00f2 dei possibili collegamenti tra alcune galassie con dei quasar e si riteneva che entrambi questi oggetti, essendo vicini a causa di queste interazioni, avessero avuto un redshift simile per via della legge di Hubble. Al contrario di quanto atteso, si calcol\u00f2 un'estrema diversit\u00e0 tra i valori dei due redshift, come nel caso della galassia NCG 4319, e questo dato sembrava mettere in crisi l'idea dell'espansione dell'universo, poich\u00e9 due oggetti vicini devono avere un simile spostamento verso il rosso dovuto all'espansione del cosmo. Per risolvere questo problema, che avrebbe colpito le basi della teoria del Big Bang, si \u00e8 ipotizzato che la differenza nei redshift sia dovuta al fatto che queste due galassie, generalmente molto attive, abbiano \"espulso\" il quasar; a questo punto la differenza dei redshift non sarebbe da attribuire a cause cosmologiche, ma a caratteri locali del sistema considerato.\nMateria oscura.\nDurante gli anni settanta e ottanta numerose osservazioni hanno mostrato che non c'\u00e8 abbastanza materia visibile nell'universo per spiegare l'apparente forza di attrazione gravitazionale fra le galassie e al loro interno. Ci\u00f2 ha portato l'idea che circa il 90% della materia dell'universo sia materia oscura, che non emette luce e non interagisce con la normale materia barionica. Inoltre, l'ipotesi che l'universo sia costituito principalmente da materia ordinaria porta a previsioni in forte contrasto con le osservazioni; in particolare l'universo oggi ha una struttura molto pi\u00f9 a grumi e contiene molto meno deuterio di quanto sia possibile spiegare senza la presenza della materia oscura.\nL'ipotesi della materia oscura viene suggerita da numerose osservazioni: le anisotropie della radiazione di fondo, la dispersione delle velocit\u00e0 degli ammassi di galassie, le distribuzioni della struttura a larga scala, gli studi sulle lenti gravitazionali e le misure degli ammassi di galassie attraverso i raggi X.\nLe evidenze della materia oscura derivano dall'influenza gravitazionale sulla materia ordinaria, anche se nessuna sua particella \u00e8 mai stata osservata in laboratorio. Sono state proposte molte particelle come appartenenti a questo tipo di materia e molti progetti per studiarle direttamente sono in corso.\nEnergia oscura.\nLe misure sulla relazione tra il redshift e la magnitudine delle supernovae di tipo Ia hanno mostrato che l'espansione dell'universo sta accelerando da quando il cosmo aveva all'incirca met\u00e0 della sua attuale et\u00e0. Per spiegare questa accelerazione, la relativit\u00e0 generale richiede che la maggior parte dell'energia dell'universo sia costituita da una componente con un'alta pressione negativa, soprannominata \"energia oscura\". Questo tipo di energia viene suggerita da molti tipi di prove: le misure della radiazione di fondo indicano che l'universo \u00e8 molto piatto dal punto di vista spaziale e quindi, in base alla relativit\u00e0 generale, esso deve avere quasi esattamente la densit\u00e0 critica del rapporto tra massa ed energia; invece la densit\u00e0 di massa del cosmo, che pu\u00f2 essere misurata dai raggruppamenti gravitazionali, raggiunge solamente il 30% circa della densit\u00e0 critica. Poich\u00e9 l'energia oscura non si raggruppa nel modo ordinario, quest'ultima \u00e8 la migliore spiegazione per completare la parte mancante di densit\u00e0 di energia. L'energia oscura \u00e8 inoltre richiesta da due misure geometriche della curvatura totale dell'universo: una utilizzando la frequenza delle lenti gravitazionali e l'altra utilizzando il modello caratteristico della struttura a larga scala del cosmo come un regolo.\nLa pressione negativa \u00e8 una propriet\u00e0 dell'energia del vuoto, ma l'esatta natura dell'energia oscura rimane uno dei grandi misteri del Big Bang. Alcuni possibili candidati per spiegare quale sia l'esatta forma di tale energia sono la costante cosmologica e la quintessenza. I risultati dal satellite WMAP (forniti nel 2008), che combinano i dati ricevuti dalla radiazione di fondo e da altre sorgenti, indicano che l'attuale universo \u00e8 costituito dal 72% di energia oscura, dal 23% di materia oscura, dal 4,6% di materia ordinaria e da meno dell'1% di neutrini. La densit\u00e0 di energia dovuta alla materia diminuisce con l'espansione dell'universo, ma la densit\u00e0 dovuta all'energia oscura rimane all'incirca costante durante l'espansione cosmica. Pertanto la materia costitu\u00ec una parte pi\u00f9 importante della densit\u00e0 di energia nel passato rispetto ad oggi, ma il suo contributo continuer\u00e0 a diminuire nel futuro, poich\u00e9 l'energia oscura diventer\u00e0 sempre pi\u00f9 dominante.\nNel modello \u039bCDM, l'attuale miglior modello del Big Bang, l'energia oscura viene spiegata tramite la presenza di una costante cosmologica, introdotta nella relativit\u00e0 generale; tuttavia la dimensione della costante, che spiega correttamente l'energia oscura, \u00e8 pi\u00f9 piccola di circa 120 ordini di grandezza rispetto alle stime basate sulla gravit\u00e0 quantistica. La distinzione tra la costante cosmologica e le altre forme per spiegare l'energia oscura \u00e8 un'area molto attiva dell'attuale ricerca.\nIl futuro secondo la teoria del Big Bang.\nPrima delle osservazioni dell'energia oscura, i cosmologi ritenevano possibili solo tre scenari per il futuro dell'universo:\nLe moderne osservazioni riguardanti l'espansione accelerata hanno aggiunto nuovi possibili scenari, poich\u00e9 implicano che una parte sempre maggiore dell'universo visibile passer\u00e0 oltre l'orizzonte degli eventi e non potr\u00e0 pi\u00f9 essere in contatto con noi. Il risultato finale \u00e8 per il momento sconosciuto. Il modello \u039bCDM definisce l'energia oscura nella forma della costante cosmologica. Questa teoria suggerisce che solo i sistemi legati gravitazionalmente, come le galassie, si conserverebbero e sarebbero soggetti alla morte termica durante l'espansione e il raffreddamento del cosmo. Un'altra forma di energia oscura, conosciuta come energia fantasma, implica che gli ammassi di galassie, stelle, pianeti, atomi, nuclei e la stessa materia sarebbero distrutti dal continuo aumento della velocit\u00e0 di espansione, in un processo noto come Big Rip.\nAttualmente le teorie pi\u00f9 diffuse sono quelle legate al modello inflazionario di multiverso in continua espansione (maggioritario fra i cosmologi) e quelle del modello ciclico.\nLimiti della teoria.\nLa principale critica alla teoria da parte dei fautori della teoria dello stato stazionario era che non rispettasse una regola inviolabile nel mondo naturale, la legge di Lavoisier (la quale tuttavia, come la relativit\u00e0, pare perdere di validit\u00e0 a livello quantistico). In questo caso fu fondamentale stabilire che il Big Bang non cre\u00f2 nuova massa, ma espanse massa gi\u00e0 esistente nel punto compresso della singolarit\u00e0. Il modello cosmologico del Big Bang \u00e8 stato sviluppato estrapolando le conoscenze fisiche attuali sino ad energie molto pi\u00f9 grandi di quelle studiate sperimentalmente e a scale di distanza immense. La possibilit\u00e0, quindi, di trovare conferme alla teoria del Big Bang \u00e8 sottoposta a limiti teorici ed osservativi. Il modello standard della fisica delle particelle dovrebbe essere valido sino a energie di circa 250 miliardi di elettronvolt, un livello corrispondente a circa 10\u221212 secondi dopo il Big Bang. Ogni affermazione relativa ad epoche antecedenti \u00e8 fondata su teorie scientifiche non sufficientemente consolidate.\nAnche l'osservazione diretta non pu\u00f2 coprire le prime fasi del Big Bang. Infatti le onde elettromagnetiche non potevano essere trasmesse prima della formazione dell'idrogeno neutro, quando fu emessa la radiazione cosmica di fondo. L'osservazione dell'universo prima di tale evento potrebbe in linea di principio essere condotta rilevando le onde gravitazionali o i neutrini emessi, ma non esiste ancora alcuna tecnologia in grado di eseguire queste misure.\nQuindi la teoria del Big Bang risulta fondata su teorie sicuramente affidabili e confermate da osservazioni solo per la descrizione dell'evoluzione dell'universo dalla nucleosintesi primordiale in poi. Particolarmente incerte sono le affermazioni sulla forma globale dell'universo e sulla sua evoluzione nel lontano futuro. Infatti l'osservazione \u00e8 limitata dalla finitezza della velocit\u00e0 della luce che determina un orizzonte invalicabile. Ogni estrapolazione oltre tale orizzonte \u00e8 fondata su assunzioni pi\u00f9 o meno implicite sulle propriet\u00e0 topologiche dello spaziotempo e sulla sua regolarit\u00e0 ed \u00e8 perci\u00f2 puramente ipotetica. Localmente l'universo sembra essere piatto (euclideo), ma \u00e8 impossibile escludere la presenza di una piccola curvatura che determinerebbe una forma globale completamente diversa.\nLa scoperta dell'accelerazione dell'espansione dell'universo e la conseguente ipotesi dell'esistenza di una energia oscura ha creato ulteriori motivi di incertezza. Il modello di energia oscura adottato \u00e8 utilizzato nella misura della curvatura dell'universo tramite le osservazioni della radiazione cosmica di fondo, bench\u00e9 i vincoli osservativi sull'energia oscura siano stati determinati nell'ipotesi che l'universo sia piatto.\nPer cercare di rispondere almeno ad alcuni di questi interrogativi \u00e8 in corso di sviluppo la cosmologia quantistica.\nRiflessioni filosofiche e teologiche.\nIl Big Bang \u00e8 una teoria scientifica e come tale la sua validit\u00e0, o il suo abbandono, dipende dal suo accordo con le osservazioni. Essendo una teoria che tratta dell'origine della realt\u00e0, spesso \u00e8 stata spunto per riflessioni teologiche e filosofiche. Sino agli anni trenta quasi tutti i maggiori cosmologi ritenevano che l'universo fosse eterno e secondo molti ci\u00f2 rendeva l'esistenza di un Dio creatore un'ipotesi superflua.Con la proposta della teoria del Big Bang, di cui il principale autore era il sacerdote cattolico Georges Lema\u00eetre (assieme a Aleksandr Aleksandrovi\u010d Fridman e George Gamow), molti obiettarono che l'origine finita del tempo implicita nel Big Bang introduceva concetti teologici all'interno della fisica; questa obiezione fu pi\u00f9 tardi ripetuta da Fred Hoyle e da altri sostenitori della teoria dello stato stazionario. Invece nel 1951, durante l'incontro annuale con la Pontificia accademia delle scienze, papa Pio XII si felicit\u00f2 che sembrasse superato un ostacolo alla concordanza fra scienza e fede:\nIl collaboratore che aveva preparato questo discorso di circostanza mescol\u00f2, sia pure in modo ipotetico, la teoria scientifica del Big Bang con il concetto teologico di \"creazione dal nulla\", intrecciando quindi fisica e metafisica, un concetto che Lemaitre aveva accuratamente evitato nel suo articolo, in cui la descrizione del Big Bang comincia con un \"uovo cosmico\" o \"atomo primitivo\" di dimensioni arbitrariamente piccole, ma sempre finite, e contenente gi\u00e0 tutta la massa dell'universo. Data l'incertezza dei dati cosmologici allora disponibili per tarare i parametri delle equazioni del suo modello, Lemaitre svilupp\u00f2 esplicitamente solo il caso limite in cui il Big Bang era infinitamente remoto nel tempo, in modo da non essere attaccato neppure per aver ipotizzato una durata finita dell'universo. La vaghezza del discorso papale, mai tradotto in lingua inglese, \u00e8 all'origine della diceria molto diffusa nel mondo anglosassone che il papa intendesse strumentalizzare la nuova scoperta a fini apologetici; tale posizione fu principalmente espressa ad esempio da Fred Hoyle e Halton Arp (contrari al Big Bang) e pi\u00f9 tardi da Stephen Hawking. Secondo Hawking: Hawking probabilmente ignorava la differenza fra una dichiarazione dogmatica e un discorso di circostanza e probabilmente conosceva solo per sentito dire il discorso papale, in cui ci si limita a rallegrarsi del fatto che alcuni moderni cosmologi \"stimano l'idea della creazione dell'universo del tutto conciliabile con la loro concezione scientifica\".\nNe \"Il grande disegno\" il fisico inglese assume la posizione positivista affermando che la fisica ha ormai preso il posto della metafisica, ma questo pensiero venne criticato anche da fisici e pensatori non credenti (come Roger Penrose e Umberto Eco).\nLo stesso Hawking puntualizzer\u00e0 poi, quasi rispondendo a Penzias e alle \"interpretazioni religiose\": \nRibad\u00ec che il concetto di creazione dal nulla applicato alla cosmologia \u00e8 solamente una convenzione scientifica, non un evento in senso metafisico: \nSecondo questa interpretazione non ha senso porsi la domanda di cosa ci fosse prima del Big Bang; e a livello di filosofia della scienza, per dirla con le parole di Claude L\u00e9vi-Strauss \"pi\u00f9 che dare risposte sensate, una mente scientifica formula domande sensate\".\nLa fisica pu\u00f2 attualmente, comunque, risalire matematicamente all'indietro nel tempo solo fino al \"tempo di Planck\", pochi istanti dopo l'inizio dello spaziotempo, quando cio\u00e8 le dimensioni dell'universo erano cos\u00ec piccole che le leggi fisiche conosciute perdono validit\u00e0. Retrocedere oltre non \u00e8 possibile se non per via ipotetica. La gravit\u00e0 classica inclusa nella relativit\u00e0 generale non descrive pi\u00f9 quei momenti (altrimenti l'universo sarebbe collassato in un buco nero, n\u00e9 \u00e8 possibile identificare attualmente il Big Bang come un buco bianco), e non esiste un modello di gravit\u00e0 quantistica verificato e accettato che spieghi energia oscura e repulsivit\u00e0 delle particelle a livello infinitamente piccolo. Attualmente la fisica ha esplorato diversi modelli teorici per mostrare che l'ipotesi di una creazione dal nulla pu\u00f2 essere evitata e sostituita con altre che non presuppongono un Dio creatore. Fra questi i pi\u00f9 noti sono l'ipotesi del multiverso che ha l'inconveniente di dover ipotizzare l'esistenza di una molteplicit\u00e0 infinita di universi, quella di un universo ciclico e il modello di Hawking in cui l'universo \u00e8 illimitato, ma privo di un istante iniziale a cui possa eventualmente essere associato l'intervento creatore (stato di Hartle-Hawking).\nLawrence Krauss nel suo testo \"L'universo dal nulla\" tenta di rispondere ad alcune domande ontologiche, come quella posta da Leibniz: \nMargherita Hack, sostenendo il modello del multiverso in inflazione eterna ha invece dichiarato l'impossibilit\u00e0 di trovare un significato ultimo anche di tipo scientifico nel suo saggio \"Il perch\u00e9 non lo so\".\nD'altro canto non mancano nemmeno attualmente scienziati credenti, come Antonino Zichichi, Michael G. Strauss e Frank Tipler che utilizzano la teoria del Big Bang o la perfezione delle leggi fisiche come supporto a forme di creazionismo (specialmente negli Stati Uniti), o al disegno intelligente e come integrazione della propria fede cristiana nella propria vita di uomini di scienza, vedendo nel Big Bang e in un ipotetico Big Crunch o Big Rip concetti affini all'escatologia cristiana. Gli stessi teologi cattolici per\u00f2 hanno spesso messo in guardia da un eccessivo sincretismo fisico-religioso attuato sia da credenti che da noncredenti, ad esempio confondendo la prova ontologica (come le Cinque Vie di Tommaso d'Aquino) con il Big Bang, o con l'uso ateologico del rasoio di Occam applicato all'universo (com'era d'uso dal materialismo settecentesco in poi), spesso reso tutt'uno col concetto filosofico di \"mondo\" (si vedano le teorie di Paul Henri Thiry d'Holbach); riferendosi a idee avanzate della teoria del Big Bang come lo stato di Hartle-Hawking, e implicitamente a Zichichi e agli scienziati credenti, padre Juan Jos\u00e9 Sanguineti (professore all'Ateneo Romano della Santa Croce) scrive che \u00abl'idea di creazione divina non trova un posto nell'indagine fisica per motivi metodologici, innanzitutto perch\u00e9 non spetta alla fisica occuparsi degli interventi di Dio sul mondo, visto che il suo ambito di ricerca resta limitato alle cause sensibili e sperimentabili (...) le cosmologie quantistiche, anche se privano di valore gli argomenti teologici che si basavano troppo direttamente sulla teoria del Big Bang classico (il quale non sarebbe \u201ccreato da Dio\u201d poich\u00e9 emerso da un quadro quantistico), tuttavia non sono incompatibili con la dottrina metafisica della creazione divina dell'universo (...) La fisica non pu\u00f2 arrivare da sola alla concezione di un Dio Creatore ma, senza l'ostacolo di premesse positiviste, la cosmologia fisica fornisce un quadro molto naturale e atto alla riflessione filosofica sul senso e sull'origine dell'essere finito\u00bb.\nGli schieramenti attuali nelle discussioni filosofiche sul Big Bang non seguono comunque lo spartiacque atei/credenti: molti esponenti del materialismo hanno accettato il Big Bang e molti sostenitori del creazionismo e della religione lo rifiutano. Questi dibattiti avvengono principalmente nell'ambito di ambienti in cui la cultura predominante \u00e8 stata quelle delle religioni monoteiste creazioniste, infatti come avviene per la maggiore accettazione dell'evoluzionismo, in altre religioni che prevedano cicli infiniti come buddhismo e induismo (o l'eterno ritorno presente come credenza diffusa nel neopaganesimo o in certa religiosit\u00e0 naturalistica basata sui cicli delle stagioni), si tendono ad accettare le implicazioni del Big Bang come una fase di espansione nella vita dell'universo, dal cui il consenso che le teorie di Big Bounce e in generale tutti i modelli ciclici hanno nel retroterra culturale da cui provengono scienziati indiani, dove le scritture induiste (Veda, Upanishad e Bhagavadg\u012bt\u0101) si concentrano appunto su universi eterni che si distruggono e si ri-espandono (si vedano cosmologia buddhista e cosmologia induista).\nConcludendo, la scienza in quanto tale studia solo i fenomeni osservabili, mentre la creazione dell'Universo \u00e8, per definizione, un evento irripetibile non osservabile direttamente. La capacit\u00e0 degli scienziati di analizzare eventi unici del passato remoto, come quello della creazione dell'universo, \u00e8 limitata, perch\u00e9 questi non possono essere osservati direttamente e non sono ripetibili in laboratorio. La scienza pu\u00f2 tuttavia misurare gli effetti di questi eventi (ad esempio la radiazione cosmica di microonde, il cosiddetto \"eco del Big Bang\") e interpretare queste osservazioni con degli strumenti scientifici. Dall'estrapolazione gli scienziati possono costruire un accurato quadro del passato. Secondo gli aderenti al naturalismo filosofico in questa maniera \u00e8 possibile conoscere ogni elemento del passato, ma quest'idea non \u00e8 universalmente accettata e alcuni propongono dei mezzi per conoscere il passato che vanno al di l\u00e0 della ricerca scientifica.\nLa continua ricerca scientifica e cosmogonica per capire l'origine dell'Universo si \u00e8 arricchita, dal febbraio del 2009, di un significativo strumento scientifico localizzato nelle montagne svizzere, al confine con la Francia. In questa zona \u00e8 situato il \"Large Hadron Collider\" (LHC), un acceleratore di particelle che ha, come compito fondamentale, quello di indagare sull'esistenza del bosone di Higgs, mattone fondamentale per la spiegazione quantistica dell'origine dell'Universo.\n\u00c8 invece definito da alcuni ricercatori di ispirazione religiosa \"scienza della creazione\" il tentativo di integrare la scienza e la fede abramica prendendo spunto dalle cause sovrannaturali della creazione descritte nella Bibbia nel Libro della Genesi e applicando il metodo scientifico nell'interpretazione dei fenomeni osservabili. Ad esempio, la teoria del Big Bang, da cui tutto avrebbe avuto inizio solo da un certo punto in avanti, \u00e8 sembrata accordarsi con l'idea di una creazione dal nulla, come sostenuto da papa Pio XII. D'altra parte, altre teorie come quella di un'espansione dell'universo e di un suo successivo collasso, ritenute in accordo coi modelli di gravit\u00e0 quantistica necessari per spiegare il periodo precedente al tempo di Planck dove la gravit\u00e0 macroscopica perde valore, a cui seguirebbe un nuovo big bang, sembrano pi\u00f9 in accordo con la visione ciclica delle cosmogonie orientali."}
{"id": "18712", "revid": "1924342", "url": "https://it.wikipedia.org/wiki?curid=18712", "title": "Benelux", "text": "Il Benelux \u00e8 un accordo economico dell'Europa composto da Paesi Bassi, Belgio e Lussemburgo. Il nome \u00e8 formato dalle iniziali del nome di ogni paese (Belgique o Belgi\u00eb, Nederland, Luxembourg) e fu creato per l\"Unione economica Benelux\"; viene per\u00f2 usato in maniera pi\u00f9 generalizzata spesso anche come espressione geografica.\nUna prima convenzione, che istitu\u00ec l'unione doganale tra i tre paesi, fu siglata il 5 settembre 1944 a Londra dai rispettivi governi in esilio ed entr\u00f2 in vigore il 1\u00ba gennaio 1948. Il successivo trattato che istitu\u00ec l'unione economica fu siglato il 3 febbraio 1958 a L'Aia ed entr\u00f2 in vigore il 1\u00ba novembre 1960 avendo lo scopo di promuovere il libero movimento dei lavoratori, dei capitali, dei servizi e delle merci nella regione. La creazione dell\"Unione economica Benelux\" contribu\u00ec a fornire un importante modello per la nascita dell'attuale Unione europea, nonostante le organizzazioni precorritrici della UE fossero state fondate prima.\nI tre paesi furono appunto tra i fondatori della CECA, dell'Euratom e della CEE, insieme a Germania Ovest, Francia ed Italia. A sua volta, il Benelux ha come antesignana l'Unione economica belga-lussemburghese istituita il 25 luglio 1921.\nDati generali.\nI tre paesi furono tra i fondatori dell'Unione europea, e utilizzano l'euro come moneta. Sono inoltre tra i primi paesi dell'Unione europea per PIL pro capite.\nLingue.\nPer ragioni storico-culturali, il Benelux non possiede un unico idioma: si conta infatti che nel territorio vengano parlate 5 lingue: frisone occidentale, basso sassone olandese, nederlandese (varianti olandese e fiammingo), francese (belga), tedesco e lussemburghese. Queste sono poi suddivisibili nei 78 dialetti di 22 gruppi dialettali.\nBelgio.\nIl Belgio ha tre lingue ufficiali: nederlandese (fiammingo), francese (belga) e tedesco.\nLa diffusione di queste tre lingue \u00e8 facilmente accostabile alla suddivisione amministrativa della nazione: la met\u00e0 nord del Belgio \u00e8 infatti costituita dalle Fiandre, mentre la met\u00e0 sud \u00e8 nota come Vallonia; enclave delle Fiandre \u00e8 la regione capitolina. \u00c8 proprio quest'ultima ad essere l'unica delle tre ad essere ufficialmente bilingue (olandese e francese), anche se la popolazione \u00e8 principalmente francofona. Le Fiandre sono invece di lingua fiamminga e la Vallonia francese. I confini orientali della Vallonia presentano poi un insieme di 9 comuni di lingua tedesca che rappresentano meno dell'1% della popolazione nazionale.\nPaesi Bassi.\nLa lingua nazionale \u00e8 il nederlandese (pi\u00f9 noto come \"olandese\"), ma la regione bilingue della Frisia adotta anche il frisone occidentale come lingua ufficiale assieme a quella nazionale. Anche l'inglese ed il papiamento sono riconosciuti come lingue ufficiali regionalmente. Inoltre sono parlati il basso sassone, diffuso nel nord-est (Groninga, Drenthe, Overijssel, Gheldria settentrionale), e il limburghese (nel Limburgo), che hanno qualche forma di riconoscimento ufficiale. Altri dialetti rilevanti sono il brabantino nella provincia del Brabante Settentrionale e l'olandese nelle province dell'Olanda Meridionale e dell'Olanda Settentrionale.\nVi sono poi le lingue parlate dai numerosi immigrati, fra cui l'arabo, il turco, il cinese, il malese e le altre lingue della regione indonesiana. Infine, buona parte della popolazione conosce almeno l'inglese e ha nozioni di francese e di tedesco.\nLussemburgo.\nLa legge del Lussemburgo dispone che la lingua nazionale sia il francese. Tuttavia, anche lussemburghese e tedesco sono ufficiali. Le tre lingue possono essere usate nelle amministrazioni e nei tribunali, mentre la lingua della legislazione rimane il francese.\nNella scuola primaria \u00e8 utilizzato il lussemburghese, sostituito nella scuola secondaria da tedesco e francese. Il lussemburghese rimane materia di corsi nelle scuole secondarie e all'universit\u00e0 ed \u00e8 la lingua usata dal Parlamento. I documenti e le comunicazioni pubbliche sono invece generalmente redatti in francese o lussemburghese e talvolta il tedesco \u00e8 usato come terza lingua.\nDati sul Benelux se considerato come un unico Stato all'interno dell'Unione europea.\nUn Benelux unificato sarebbe il sesto paese per popolazione, quindicesimo per superficie, quinto per PIL e primo per PIL pro capite all'interno dei \"25\" paesi dell'UE (anzich\u00e9 27)."}
{"id": "18713", "revid": "73843", "url": "https://it.wikipedia.org/wiki?curid=18713", "title": "Gran Premio di San Marino", "text": "Il Gran Premio di San Marino \u00e8 una gara automobilistica di Formula 1 che si \u00e8 svolta dal 1981 fino al 2006.\nStoria.\nLa corsa nacque grazie alla volont\u00e0 di Enzo Ferrari e della FAMS (Federazione Auto Motoristica Sammarinese) che lavoravano a questa idea sin dal 1974. Negli anni precedenti, il circuito imolese aveva gi\u00e0 ospitato gare di Formula 1; nel 1979 si era disputato il Gran Premio Dino Ferrari non valido per il campionato mondiale, mentre nel 1980 Imola aveva ospitato il Gran Premio d'Italia, spostato solo per quell'anno dalla pista di Monza. Grazie al continuo interessamento di Ferrari e della FAMS, dopo la firma del Patto della Concordia la gara fu mantenuta in calendario anche negli anni successivi.\nSu questo tracciato, il 1\u00ba maggio 1994, perse la vita Ayrton Senna, in un drammatico fine settimana che vide diversi incidenti, tra cui quello di Rubens Barrichello e quello che cost\u00f2 la vita al pilota austriaco Roland Ratzenberger; a seguito di ci\u00f2, la pista \u00e8 stata modificata e ricostruita nella quasi totalit\u00e0 (70%) su progetto della societ\u00e0 sammarinese GA&amp;E spa, con la sostituzione delle curve \"Tamburello\" e \"Villeneuve\" con altrettante varianti e la modifica delle curve \"Piratella\", \"Rivazza\" e \"Variante Bassa\".\nIl 29 agosto 2006 la FIA aveva pubblicato un calendario provvisorio in cui il gran premio era stato escluso. Visto l'obbligo di ristrutturazione dell'Autodromo Enzo e Dino Ferrari, il governo italiano aveva inizialmente siglato un contratto per la disputa del gran premio e il 7 settembre 2006 la gara era stata provvisoriamente inclusa per il 29 aprile come diciottesima prova mondiale. Tuttavia, i termini del contratto dipendevano in larga misura dall'abilit\u00e0 dei tecnici nel completare, entro marzo 2007, le modifiche richieste, ma i lavori non terminarono abbastanza velocemente e cos\u00ec, con la pubblicazione del calendario ufficiale avvenuta il 18 ottobre 2006, la FIA annunci\u00f2 ufficialmente che il gran premio non si sarebbe disputato e quindi venne escluso dal calendario."}
{"id": "18714", "revid": "1543377", "url": "https://it.wikipedia.org/wiki?curid=18714", "title": "Acqua pesante", "text": "Lacqua pesante \u00e8 acqua contenente una percentuale significativa dell'isotopo dell'idrogeno deuterio rispetto alla normale acqua, contenente in gran parte prozio. La sua formula bruta \u00e8 la stessa dell'acqua: H2O.\nIl deuterio (D o 2H) si trova naturalmente nella molecola dell'acqua in quantit\u00e0 di circa 156 parti per milione (da notare che data la differenza di peso specifico le molecole di acqua contenenti deuterio tendono a concentrarsi sui fondali degli oceani). Pu\u00f2 essere presente come \"ossido di deuterio\" (D2O o 2H2O) o come \"ossido di deuterio e prozio\" (HDO o 1H2HO). L'acqua pesante, prodotta artificialmente, \u00e8 altamente arricchita, fino al 100%, in deuterio, che altera l'energia del legame idrogeno-ossigeno modificando le caratteristiche fisiche, chimiche e soprattutto biologiche. L'acqua pesante pura non \u00e8 radioattiva ed \u00e8 pi\u00f9 densa della normale acqua di circa l'11%.\nStoria.\nL'acqua pesante fu isolata per la prima volta dall'acqua normale nel 1933 da Gilbert Lewis tramite elettrolisi. George de Hevesy ed Erich Hoffer utilizzarono nel 1934 l'acqua pesante in uno dei primi esperimenti come tracciante biologico per stimare la velocit\u00e0 del ricambio idrico nel corpo umano.\nCon la scoperta della fissione nucleare alla fine del 1938, e la necessit\u00e0 di un moderatore che catturasse pochi neutroni, l'acqua pesante divent\u00f2 un componente importante dei primi programmi di energia nucleare durante la seconda guerra mondiale (1939-1945). La Germania nazista non riusc\u00ec a costruire un reattore nucleare funzionante durante la guerra anche a causa della scarsa disponibilit\u00e0 di acqua pesante, di cui, nell'ambito del Raid del Telemark, un grosso carico fu distrutto da quattro paracadutisti britannici che fecero esplodere il battello che lo trasportava. L'acqua pesante \u00e8 un componente essenziale nella progettazione di alcuni reattori nucleari, sia per la produzione di energia elettrica che per la produzione di isotopi nucleari, come il plutonio-239. La maggior parte dei reattori nucleari attuali funzionanti con uranio arricchito fanno uso di normale acqua per la moderazione dei neutroni.\nProduzione.\nL'acqua pesante si ottiene in genere separando dall'acqua demineralizzata le molecole contenenti deuterio per distillazione, grazie alla differenza della temperatura di ebollizione rispetto alle molecole formate da prozio; poich\u00e9 tale differenza \u00e8 molto piccola, il processo risulta piuttosto lungo e richiede colonne di distillazione molto alte (cio\u00e8 con molti \"piatti equivalenti\") e rapporto di riflusso elevato. Un altro metodo molto comune, e particolarmente conveniente ove si disponga di energia elettrica a costi pi\u00f9 contenuti, sfrutta l'elettrolisi. Altri metodi utilizzano vari processi di scambio chimico, come il processo del solfuro di Girdler sviluppato dagli Stati Uniti durante gli anni quaranta e successivamente applicato su scala industriale.\nApplicazioni.\nModeratore di neutroni.\nL'acqua pesante ha un ruolo importante nella tecnologia delle centrali nucleari a fissione, specificamente nei reattori PHWR (molto diffusa la filiera CANDU), in quanto, sebbene abbia una sola capacit\u00e0 moderante (cio\u00e8 di rallentare e rendere \"termici\" i neutroni veloci emessi al momento della fissione) minore rispetto all'acqua leggera (l'acqua normale che beviamo o su cui navighiamo), cattura meno neutroni rispetto a quest'ultima poich\u00e9 il deuterio \u00e8 un pessimo assorbitore neutronico rispetto all'idrogeno. I neutroni \"termici\" sono chiamati cos\u00ec perch\u00e9 la loro energia cinetica \u00e8 confrontabile con quella relativa all'agitazione termica dei nuclei in un materiale in temperatura. La regolazione della loro energia a questo livello, da parte di un mezzo detto \"moderatore\", aumenta la probabilit\u00e0 che un neutrone sia catturato da un nucleo determinandone la fissione, per tale ragione questa sostanza moderante \u00e8 presente nei reattori nucleari termici. In altri tipi di reattori nucleari invece dell'acqua pesante si utilizza la grafite o l'acqua leggera per moderare la velocit\u00e0 dei neutroni. Esistono anche reattori (ormai in disuso, come il francese Superph\u00e9nix presso Grenoble) che usano i neutroni veloci, e quindi fanno a meno dell'acqua pesante e di altri mezzi moderanti.\nLa minore velocit\u00e0 dei neutroni \u00e8 necessaria per aumentare la cosiddetta sezione d'urto del nucleo bersaglio, che rappresenta la probabilit\u00e0 che un neutrone urti un nucleo di uranio e quindi possa originare la fissione dello stesso. Per capire meglio questo concetto si pu\u00f2 provare ad usare l'analogia dei proiettili sparati da un mitragliatore montato su un aereo ad elica: pi\u00f9 sono veloci i proiettili e minore \u00e8 la probabilit\u00e0 che urtino l'elica; mentre se sono lenti, nel tempo che transitano nella traiettoria dell'elica questa pu\u00f2 colpirli (innescando un urto/fissione).\nRisonanza magnetica nucleare.\nL'ossido di deuterio \u00e8 utilizzato nella risonanza magnetica nucleare quando il solvente interessato \u00e8 l'acqua ed il nuclide interessato \u00e8 l'idrogeno (1HNMR). Ci\u00f2 avviene in quanto il segnale dell'acqua normale interferirebbe con il segnale della molecola in esame. Il deuterio ha, infatti, un momento magnetico diverso da quello dell'idrogeno e non contribuisce al segnale complessivo della RMN alla frequenza di risonanza dell'idrogeno.\nChimica organica.\nL'ossido di deuterio viene spesso usato come sorgente di deuterio per la preparazione di isotopi specificamente \"marcati\" (\"labelled\") in posizioni che nei composti organici sono occupate da qualche atomo di idrogeno. Ad esempio, i legami C-H adiacenti al gruppo chetonico possono essere sostituiti da legami C-D, usando la catalisi acida oppure quella basica. Lo ioduro di trimetilsolfossonio, costituito da dimetilsolfossido e da ioduro di metile pu\u00f2 essere ricristallizzato dall'ossido di deuterio, e poi dissociato per rigenerare ioduro di metile e dimetilsolfossido, entrambi marcati con il deuterio. Nei casi dove \u00e8 necessaria la specifica \"doppia marcatura\" (double labelling) con deuterio e trizio, il ricercatore deve essere consapevole che l'ossido di deuterio, dipendendo dall'et\u00e0 e dall'origine, pu\u00f2 contenere piccole quantit\u00e0 di trizio (radioattivo, con emivita di 12 anni).\nSpettroscopia in trasformata di Fourier.\nL'ossido di deuterio \u00e8 spesso utilizzato in sostituzione dell'acqua nella raccolta di spettri FTIR di proteine in soluzione. La banda derivante da D2O risulta spostata dalla regione ammide I.\nRilevatore di neutrini.\nIl Sudbury Neutrino Observatory (SNO), nella citt\u00e0 di Sudbury, in Ontario, usa migliaia di tonnellate di acqua pesante della societ\u00e0 canadese AECL. Il rilevatore di neutrini sorge in una miniera alla profondit\u00e0 di pi\u00f9 di due chilometri, al fine di permettere alla roccia di filtrare i muoni prodotti dai raggi cosmici. Il SNO \u00e8 stato costruito per capire se i neutrini elettronici (l'unico tipo di neutrini che, secondo la teoria, dovrebbe essere prodotto direttamente dalla fusione termonucleare del Sole) possano, durante il loro percorso verso la Terra, mutare in altri tipi di neutrini. Il SNO rivela la radiazione \u010cerenkov nell'acqua derivante da elettroni a elevata energia prodotti da neutrini elettronici quando sottoposti a reazioni con neutroni in deuterio, convertendoli in protoni ed elettroni (solamente gli elettroni si muovono abbastanza velocemente da essere rilevati in tal modo). Il SNO rileva anche la stessa radiazione derivante da eventi di scattering neutrone/elettrone, che produce nuovamente elettroni a elevata energia. Queste due reazioni sono prodotte solamente da neutrini elettronici.\nL'utilizzo del deuterio \u00e8 cruciale per la funzione del SNO, dato che i tre tipi di neutrini possono essere rilevati in un terzo tipo di reazione, la disintegrazione del neutrino, in cui un neutrino di qualsiasi tipo (elettronico, muonico, o tauonico) d\u00e0 scattering con un nucleo di deuterio (deuterone), trasferendo abbastanza energia per rompere il deuterone debolmente legato in un neutrone e un protone libero. Questo evento viene rilevato quando il neutrone libero \u00e8 assorbito dallo ione 35Cl\u2212 presente nel cloruro di sodio deliberatamente dissolto nell'acqua pesante, causando l'emissione di caratteristici raggi gamma di cattura. Quindi, in questo esperimento, l'acqua pesante non solo fornisce il mezzo trasparente necessario per produrre e rendere evidente la radiazione \u010cerenkov, ma inoltre fornisce deuterio per rivelare i neutrini esotici \u03bc e \u03c4, cos\u00ec come un mezzo moderatore non assorbente per impedire che i neutroni liberi vadano incontro a questa reazione, fino a quando essi possono essere assorbiti da un isotopo attivato facilmente rilevato.\nTest del tasso metabolico in fisiologia/biologia.\nL'acqua pesante viene impiegata come parte di una miscela con H218O per un test comune e sicuro del tasso metabolico medio negli esseri umani e negli animali che eseguono le loro normali attivit\u00e0. Questo test metabolico viene normalmente denominato \"test dell'acqua doppiamente marcata\".\nProduzione di trizio.\nIl trizio \u00e8 la sostanza attiva utilizzata nell'illuminazione al trizio e nella fusione nucleare controllata, altri suoi utilizzi includono l'autoradiografia e l'uso come tracciante radioattivo. Viene utilizzato anche per la produzione di armi nucleari intensificate e iniziatori di neutroni. Una certa quantit\u00e0 di trizio viene creata nei reattori ad acqua pesante quando il deuterio cattura un neutrone. Questa reazione possiede una piccola sezione d'urto (l'area immaginaria di cattura dei neutroni attorno al nucleo) e produce solamente piccole quantit\u00e0 di trizio, sebbene abbastanza da giustificare la pulizia periodica del moderatore per ridurre il rischio ambientale da fuga di trizio.\nLa produzione di grandi quantit\u00e0 di trizio in questo modo richiederebbe reattori con fluenza di neutroni molto elevata, o con un rapporto molto elevato tra acqua pesante e combustibile nucleare e un assorbimento di neutroni molto basso da parte di altro materiale del reattore. Successivamente si dovrebbe recuperare il trizio tramite separazione isotopica da una quantit\u00e0 maggiore di deuterio, diversamente dalla produzione a partire da litio-6 (il metodo attuale), dove \u00e8 necessaria solamente la separazione chimica.\nLa sezione d'urto del deuterio per neutroni termici \u00e8 0,52 millibarn, mentre per l'ossigeno-16 \u00e8 0,19 millibarn e per l'ossigeno-17 0,24 barn. 17O costituisce lo 0,038% dell'ossigeno naturale, producendo la sezione d'urto totale di 0,28 millibarn. Quindi nel D2O con ossigeno naturale, il 21% della cattura dei neutroni avviene sull'ossigeno, aumentando all'aumentare della quantit\u00e0 di 17O prodotto in seguito alla cattura di neutroni da parte di 16O. Inoltre, 17O emette una particella \u03b1 con la cattura, producendo carbonio-14 radioattivo.\nTossicit\u00e0.\nEsperimenti condotti su topi, ratti e cani hanno mostrato che una deplezione del contenuto fisiologico di acqua leggera con un grado di deuterazione del 25%, dovuto all'assunzione di acqua pesante, provoca sterilit\u00e0 anche irreversibile a causa dell'impossibilit\u00e0 dei gameti e degli zigoti di svilupparsi. Alte concentrazioni di acqua pesante (90%) uccidono rapidamente pesci, girini, platelminti e drosofile. Somministrando acqua pesante a mammiferi come i ratti per pi\u00f9 giorni, questi muoiono dopo una settimana in seguito alla deuterazione del 50% circa del loro contenuto in acqua. La causa della morte sembra essere dovuta ad avvelenamento citotossico."}
{"id": "18715", "revid": "599013", "url": "https://it.wikipedia.org/wiki?curid=18715", "title": "Maser", "text": "Maser \u00e8 l'acronimo inglese di Microwave Amplification by Stimulated Emission of Radiation, ovvero Amplificazione di microonde tramite emissione stimolata di radiazioni. Un maser \u00e8 simile a un laser, ma opera nella regione delle microonde dello spettro elettromagnetico.\nStoria.\nIl primo maser fu costruito nel 1953 alla Columbia University da Charles Hard Townes, J. P. Gordon, e H. J. Zeiger. L'apparecchio utilizzava l'emissione stimolata in un flusso di molecole di ammoniaca energizzata, per l'amplificazione delle microonde alla frequenza di 24 gigahertz.\nTownes in seguito lavor\u00f2 con Arthur L. Schawlow per descrivere il principio del maser ottico, o laser, inventato nel 1960 da Theodore H. Maiman.\nNel 2012 Mark Oxborrow assieme a Jonathan Breeze e Neil Alford dell'Imperial College London usarono un laser e del p-terfenile per realizzare un maser che funziona a temperatura ambiente. \nUsi.\nI maser vengono usati per produrre frequenze di riferimento ad alta precisione, come accade negli orologi atomici. Sono usati anche come amplificatori elettronici nei radiotelescopi.\nPrincipio di funzionamento.\nI \"maser telescopici\" usano schiere di atomi di cromo isolati in un cristallo di ossido di alluminio, come amplificatori, pompando l'energia a diverse frequenze radio. Oppure utilizzano strisce lucidate di rubino sintetico.\nQuando il segnale di ingresso entra, un \"pettine\" d'oro (l'oro \u00e8 usato perch\u00e9 non pu\u00f2 essere corroso e cambiare forma) lo distribuisce lungo la striscia di rubino lucidato. Quando le onde radio si muovono attraverso il cristallo, spostano gli elettroni su orbite differenti. Quando gli elettroni si muovono nelle loro nuove, pi\u00f9 basse orbite, vicine al nucleo atomico, si aggiungono all'onda che li ha spostati. Un'onda radio \u00e8 prodotta dallo spostamento della carica elettrica o del campo magnetico.\nI denti del pettine sono distanziati in modo che le onde radio desiderate si sommino mentre si spostano lungo il cristallo. Ci\u00f2 significa che le onde radio indesiderate non si sommano, e sono quindi filtrate.\nI maser sono raffreddati con elio liquido, a una temperatura di soli 4 K. Questo riduce il rumore proveniente da elettroni, nuclei, e altre particelle cariche che possono rimbalzare in giro a causa del movimento dovuto al riscaldamento molecolare.\nGli elettroni sono estratti dai loro nuclei da pi\u00f9 lunghe, trascurabili onde radio poste sul rubino da un altro pettine.\nI maser spaziali.\nI maser si possono trovare anche in natura. Nel 1963 un gruppo di ricercatori del MIT percep\u00ec segnali radio provenienti dallo spazio interstellare innescati da nubi molecolari. Due anni dopo i loro colleghi californiani a Berkeley rilevarono una serie di microonde estremamente brillanti caratterizzata da una polarizzazione uniforme. Da allora gli studiosi hanno scoperto emissioni maser di varie sostanze molecolari, come ad esempio il metanolo e il vapore acqueo. Per consentire la manifestazione dei maser, occorre che nelle nubi stellari si verifichino condizioni particolari possibili solo nella prima fase di vita stellare e nell'ultima.Innanzitutto, nello spazio interstellare, le molecole, come quelle d'acqua, nelle regioni di formazione delle stelle possono subire una inversione di popolazione ed emettere radiazioni a 22 GHz, creando la pi\u00f9 brillante linea spettrale dell'universo radio. Alcuni maser ad acqua emettono radiazione da un modo vibrazionale a 96 GHz.Perch\u00e9 questo fenomeno possa verificarsi, la zona planetaria di emissione dev'essere molto grande per garantire l'amplificazione, e quindi di solito si estende per almeno 150 milioni di chilometri.Il maser \u00e8 utile per rivelare molte informazioni sui venti spaziali e sulla distanza della stella.\nLa frequenza di risonanza di alcuni elementi \u00e8 la seguente: "}
{"id": "18716", "revid": "599013", "url": "https://it.wikipedia.org/wiki?curid=18716", "title": "Esperienza extracorporea", "text": "L'espressione esperienza extracorporea, nota anche con le sigle OBE e talvolta OOBE (dall'inglese out of body experience), sta a indicare tutte quelle esperienze, la cui interpretazione rimane controversa, nelle quali una persona percepisce di \"uscire\" dal proprio corpo fisico, cio\u00e8 di proiettare la propria coscienza oltre i confini corporei.\nPi\u00f9 stringatamente, sta a indicare quella sensazione che taluni provano come se stessero fluttuando all'esterno del proprio corpo e, in taluni casi, percependo la presenza del proprio corpo da un punto esterno ad esso (autoscopia).\nCirca una persona su dieci ritiene di aver avuto qualche volta nella vita una di queste esperienze.\nStoria.\nIl fenomeno delle esperienze extracorporee riguarda soprattutto le societ\u00e0 sciamaniche, pervase da un tipo di religiosit\u00e0 tribale, magica, o animista. Queste erano incentrate sulla figura del guaritore-saggio, appunto lo sciamano, il quale si serviva di alcune pratiche rituali, come la danza o l'uso di erbe psicotrope, per raggiungere uno stato di trance o estasi che gli consentisse di recarsi nella dimensione ultraterrena e comunicare con gli d\u00e8i o con gli spiriti.\nA differenza della medianit\u00e0, in cui generalmente sono le anime dei defunti a entrare dentro la persona per usarla come proprio strumento di espressione, il viaggio astrale implica che sia lo sciamano a muoversi verso gli esseri sovrannaturali, congiungendosi con loro in una sorta di matrimonio mistico. \nMa anche in Occidente si ha spesso menzione della possibilit\u00e0 di un viaggio dell'anima, ritenuta capace di liberarsi dei lacci del corpo, in particolare nelle scuole iniziatiche, dove lo scopo di quest'esperienza era acquisire certezza di una realt\u00e0 spirituale e della sopravvivenza di s\u00e9 dopo la morte. Tali pratiche ricorrono ad esempio nella mitologia egizia, nella dottrina pitagorica, di Platone e dei neoplatonici, in Plinio il Vecchio, e in generale nella letteratura visionaria di diverse correnti religiose, spirituali ed esoteriche, riguardanti proiezioni o rapimenti in altre dimensioni dello spazio e del tempo. Ad esempio:\nL'interesse per i viaggi extracorporei crebbe in et\u00e0 moderna a partire dal XIX secolo, sotto lo stimolo della diffusione di conoscenze sulle culture sciamaniche extraeuropee, ma soprattutto per la nascita dello spiritismo e una rinnovata attrazione per l'occultismo esoterico. La possibilit\u00e0 di accedere alla memoria collettiva del mondo o alla cosiddetta cronaca dell'akasha, a cui fu dato il nome di \u00abproiezioni astrali\u00bb o \u00abvisioni astrali\u00bb, divenne inoltre una materia popolare di insegnamenti esoterici nell'ambito della Societ\u00e0 Teosofica sorta sul finire del secolo.\nNegli anni sessanta del XX secolo, l'americano Robert A. Monroe, insieme al suo collega di ricerca Charles Tart, con la pubblicazione di \"Journeys Out Of The Body\" rese popolare l'espressione \u00abesperienza fuori dal corpo\u00bb, in luogo del termine storico \u00abproiezione astrale\u00bb ritenuto non alla portata comune perch\u00e9 troppo evocativo di un contesto occulto.\nCaratteristiche: viaggio astrale e sogno.\nNelle dottrine misteriche il viaggio astrale non si differenzia di fatto dallo stato di sonno e dai comuni sogni che si fanno dormendo, tranne per il fatto che in quest'ultimi manca la coscienza di trovarsi fuori dal corpo. Per capire la natura di tali esperienze, nell'occultismo moderno si fa riferimento all'anatomia sovrasensibile dell'essere umano, composta da vari corpi tra cui quello astrale, che partecipa della coscienza, uno eterico, in cui risiede la vita, oltre a quello fisico.\nSecondo le testimonianze degli esoteristi, ogni notte nel sonno si verifica una separazione dell'Io della persona addormentata e della sua componente astrale, mentre il suo corpo fisico che rimane nel letto pu\u00f2 continuare a vivere perch\u00e9 resterebbe avvolto da quello eterico, responsabile delle funzioni vitali.\nSolo in circostanze particolari come nei riti iniziatici dell'antichit\u00e0 officiati dagli sciamani e dai sacerdoti, si provocava una separazione anche del corpo eterico vitale, inducendo uno stato di trance profonda simile alla premorte. La morte stessa, del resto, avverrebbe quando i corpi sottili, allontanatisi dall'involucro fisico, non possono pi\u00f9 fare ritorno in quest'ultimo, a causa della rottura del cosiddetto \u00abcordone argenteo\u00bb che li collegava.\nRiuscire a trasferire la propria coscienza dal corpo fisico a quelli sovrasensibili \u00e8 ci\u00f2 che consentirebbe inoltre i sogni lucidi, ossia quel fenomeno chiamato \u00abonironautica\u00bb in cui si ha la capacit\u00e0 di restare desti mentre si dorme, e di modificare a piacimento i propri sogni. Da qui nasce la disputa se il sogno lucido stesso possa essere considerato una sorta di viaggio astrale, cio\u00e8 un'esperienza di separazione della propria anima, con cui ci si possa recare in ambienti realmente esistenti.\nNel caso del sogno lucido, in effetti, ci si pu\u00f2 effettivamente trovare ad esempio nell'ambiente circostante, e nel momento corrispondente a quello in cui si verifica il sonno, ma anche in tempi e luoghi diversi da quelli ordinari, assimilabili a un mondo parallelo o un piano astrale.\nIpotesi sulla natura delle esperienze extracorporee.\nMedicina e psichiatria.\nIn medicina sono descritti alcuni disturbi della coscienza (\"disturbi della coscienza dell'Io\" chiamati \"depersonalizzazione\") che potrebbero essere alla base dell'OBE. Tali disturbi possono derivare da affaticamento o alterazioni organiche.\nLa sensazione di trovarsi fuori dal corpo \u00e8 stata riferita durante:\nSecondo l'interpretazione di alcuni, questo potrebbe indicare che ci\u00f2 che si osserva durante le OBE, \"appare non essere altro che il frutto della propria mente e la conseguenza di una temporanea iperattivit\u00e0 anomala di alcune regioni del cervello\".\nEsperienze ai confini della morte.\nLe esperienze extracorporee (OBE) si manifestano frequentemente nei fenomeni pi\u00f9 complessi denominati esperienze ai confini della morte (NDE), attualmente oggetto di studio anche in ambito medico, come nei casi di Pim van Lommel e Sam Parnia.\nBilocazione.\nDurante un viaggio astrale sarebbe inoltre possibile, per i maestri gi\u00e0 esperti, non solo distaccare la coscienza dal corpo fisico, ma anche rendere percepibile la parte astrale disgiunta, rendendola pi\u00f9 densa in un posto diverso, dando luogo al fenomeno della materializzazione o bilocazione.\nEsperimenti scientifici.\nUno studio condotto da Bigna Lenggenhager, della Scuola Politecnica Federale di Losanna e da Henrik Ehrsson dell'University College di Londra, primo in assoluto del suo genere, \u00e8 descritto in due articoli pubblicati su Science. \nNell'esperimento eseguito i partecipanti hanno indossato speciali occhiali utilizzati in visioni tridimensionali attraverso i quali hanno visto, proiettata a una distanza di due metri, la propria immagine mentre la stessa era simultaneamente ripresa da una telecamera posta dietro di loro. Durante le proiezioni, la loro schiena veniva toccata diverse volte con un bastoncino, cos\u00ec che essi hanno potuto osservare ci\u00f2 che accadeva \"in diretta\" sull'immagine virtuale. Quando poi ai partecipanti \u00e8 stato chiesto in quale punto si trovassero della stanza, quasi tutti hanno indicato la posizione virtuale. Gran parte dei volontari, quindi, ha avvertito una dissociazione dal proprio corpo. \nSecondo gli autori, questo studio fornisce una possibile spiegazione scientifica dell'origine del fenomeno delle esperienze fuori dal corpo, alla base del quale \"potrebbe esserci una disconnessione fra i circuiti del cervello che elaborano le informazioni sensoriali\". Questo esperimento, ha commentato Peter Brugger, dell'University Hospital di Zurigo, dimostra che la coordinazione dei sensi e la prospettiva visuale e visione sono importanti per la sensazione di trovarsi all'interno del proprio corpo. \nI ricercatori hanno quindi dedotto che la percezione che una persona ha di s\u00e9 stessa pu\u00f2 essere manipolata usando una serie di stimoli multisensoriali in quanto l'unit\u00e0 spaziale e la coscienza del corpo dipendono dai meccanismi del cervello. Tali studi non permettono per\u00f2 di concludere in modo definitivo circa la natura oggettiva o allucinatoria del fenomeno dell'esperienza extracorporea, o di altri fenomeni simili, come quelli di premorte.\nFilmografia.\nBehind her eyes (2021)"}
{"id": "18723", "revid": "7", "url": "https://it.wikipedia.org/wiki?curid=18723", "title": "Lorenzo de Medici", "text": ""}
{"id": "18726", "revid": "106456", "url": "https://it.wikipedia.org/wiki?curid=18726", "title": "Aragona", "text": "LAragona (in spagnolo ed aragonese \"Arag\u00f3n\", in catalano \"Arag\u00f3\") \u00e8 una comunit\u00e0 autonoma del nord-est della Spagna. Ha una superficie di , con una popolazione di abitanti (2020).\nConfina a nord con la Francia (regioni Nuova Aquitania e Occitania), ad est con la Catalogna, a sud con Valencia, e ad ovest con Castiglia-La Mancia, Castiglia e Le\u00f3n, La Rioja, e Navarra. Il capoluogo \u00e8 Saragozza, che \u00e8 anche il centro maggiormente abitato della regione. Le tre province in cui l'Aragona \u00e8 suddivisa (Saragozza, Huesca e Teruel), si articolano, a loro volta, in 33 \"comarcas\" (unit\u00e0 territoriali provviste di limitata autonomia amministrativa).\nNome.\nIl nome \"Arag\u00f3n\" \u00e8 documentato la prima volta, nell'Alto Medioevo, nell'anno 828, quando i franchi riuscirono a costituire un piccolo feudo a spese dei mori, nell'Iberia, proprio attorno al fiume omonimo.\nGeografia e clima.\nGeografia fisica.\nSotto il profilo orografico, l'Aragona \u00e8 delimitata sia a settentrione che a mezzogiorno da due grandi catene montuose, quella dei Pirenei, a nord, che qui raggiunge le sue massimi altitudini (Pico de Aneto, metri s.l.d.m.) e quella Iberica, a sud. La parte centrale della regione, invece, \u00e8 interamente occupata dalla depressione centrale dell'Ebro, costituita da una valle principale (quella dell'Ebro appunto), da alcune valli secondarie (scavate lungo il corso degli affluenti e subaffluenti del grande fiume), e da una serie di sistemi collinari mediante la quale si salda sia con il piedimonte pirenaico che con quello iberico.\nLa rete idrografica aragonese \u00e8 costituita principalmente dall'Ebro e dai suoi affluenti, provenienti sia dai Pirenei (il \"Cinca\" e il \"G\u00e1llego\", fra gli altri) che dalla cordigliera iberica (fra questi ultimi il principale \u00e8 il \"Jal\u00f3n\"). Alcuni fiumi del sud dell'Aragona, come il \"Turia\" e il \"Mijares\", sboccano nel Mediterraneo.\n], il clima \u00e8 di tipo mediterraneo o mediterraneo subcontinentale e presenta temperature medie annue generalmente comprese fra i e i ( a Escatr\u00f3n, a Saragozza-Aeroporto, a Monflorite-Lascasas, a pochi chilometri da Huesca), con inverni non troppo freddi (i valori invernali sono compresi per lo pi\u00f9 fra i e i ) ed estati calde (con temperature medie al di sopra dei e punte che in taluni casi possono toccare anche i ). In zone di montagna, le temperature medie annue scendono sensibilmente (passando dagli di Jaca fino ai dell\"Urdiceto central\", nei Pirenei, presso Bielsa), con inverni freddi e persino rigidi ed estati miti o fresche.\nPer quanto riguarda le precipitazioni, queste sono generalmente scarse nell'Aragona centrale e in gran parte di quella meridionale, presentando valori quasi sempre al di sotto dei (Tarazona, ; Saragozza-Aeroporto, ; Teruel, ) e in taluni casi anche al di sotto dei (Fraga, , Belchite, ). Pi\u00f9 copiose sono le precipitazioni nel nord pre-pirenaico (Monflorite-Las Casas, ) e pirenaico, dove possono raggiungere valori elevati (Canfranc-Los Ara\u00f1ones ) e in alcune zone del mezzogiorno aragonese inserite nel sistema iberico (Guadalaviar, ).\nCi sono due venti principali in Aragona: il \"cierzo\" e il \"viento de levante\". Il primo \u00e8 un vento freddo che attraversa la valle del Ebro da nord-ovest a sud-est e in grado di presentare una grande forza e velocit\u00e0. Il secondo \u00e8 un vento caldo, pi\u00f9 irregolare e morbido, proveniente da sud-est.\nStoria.\nAntichit\u00e0.\nL'Aragona fu abitata in epoca preromana da Vasconi (in alcune valli pirenaiche), Iberi (in tutta la sua parte occidentale) e Celtiberi (nelle zone centro-orientali e sud-orientali). Conquistata da Roma (II secolo a.C.), entr\u00f2 a far parte, in et\u00e0 augustea, della Tarraconense.\nProfondamente romanizzata, l'attuale Aragona conobbe un periodo di notevole sviluppo nei primi due secoli dell'era volgare. Citt\u00e0 come Caesaraugusta, Osca, Bilbilis si accrebbero e prosperarono sotto l'ala della Pax romana.\nMedioevo.\nDurante le invasioni barbariche, l'Aragona fu uno degli ultimi baluardi romani nella penisola iberica, resistendo alla penetrazione visigota (iniziata attorno alla met\u00e0 del V secolo), per oltre un ventennio. Interamente occupata fra il 472 e il 476 rivest\u00ec un ruolo marginale nell'ambito della monarchia visigota, che si protrasse fino agli inizi dell'VIII secolo, allorquando la regione cadde quasi interamente sotto il giogo moresco. Solo alcune valli pirenaiche e la citt\u00e0 romana di Iacca riuscirono a mantenersi indipendenti (quest'ultima grazie al pagamento di un tributo).\nSul finire dell'VIII secolo l'Aragona pirenaica entr\u00f2 nell'orbita carolingia e la protezione franca permise all'aristocrazia locale di iniziare una lunga e sanguinosa Reconquista, che si protrasse per oltre tre secoli e che culmin\u00f2 con la cacciata dei Mori da Saragozza (1118) e dagli ultimi territori restati in potere islamico nel sud della regione (inizi del XIII secolo)\nAncor prima che la regione venisse interamente liberata dai Mori, l'Aragona si era costituita in regno indipendente (1035), denominato Corona d'Aragona, che perdur\u00f2 per quasi sette secoli, fino cio\u00e8 alla Guerra di successione spagnola. Tale Corona comprendeva, oltre al Regno d'Aragona (attuale regione amministrativa), anche, a partire dal 1137, la Catalogna e, successivamente, le Isole Baleari, Valenzia, Sicilia, Napoli e Sardegna. Per periodi pi\u00f9 o meno lunghi comprese anche gran parte dell'attuale Provenza e della Linguadoca, il Ducato di Atene e quello di Neopatria. Il centro di tale Corona si spost\u00f2, fin dagli inizi del XIII secolo da Saragozza a Barcellona (e per gran parte del regno di Alfonso il Magnanimo a Napoli), cuore di un impero che governava gran parte del Mar Mediterraneo ed imponeva le proprie regole sui territori da esso controllati (sistema di regole conosciuto, in catalano, con il nome di \"Libre del Consolat del Mar\").\nUnione con la Castiglia.\nNel 1469 si realizz\u00f2 l'unione dinastica fra la Castiglia e la Corona d'Aragona grazie al matrimonio di Ferdinando II d'Aragona ed Isabella I di Castiglia. Tuttavia anche dopo tale unione, la Corona d'Aragona continu\u00f2 a costituire un'entit\u00e0 statuale autonoma, con un proprio Parlamento e un proprio ordinamento giuridico. La Corona d'Aragona cess\u00f2 di esistere solo a seguito della promulgazione dei Decreti di Nueva Planta (inizi del XVIII secolo) che sancirono il definitivo assorbimento del Regno d'Aragona nello Stato spagnolo.\nAraldica.\nL'antico simbolo araldico dei re della Corona d'Aragona \u00e8 composto da quattro frange orizzontali (pali) di colore rosso su sfondo dorato. Sono presenti nello stemma spagnolo e in quelli di entit\u00e0 statuali iberiche, occitane, italiane ed elleniche anticamente legate alla Corona d'Aragona.\nI primi riferimenti documentali di tale stemma risalgono alla seconda met\u00e0 del XII secolo e sono costituiti dai sigilli utilizzati dal re Alfonso II. Tuttavia alcuni studiosi catalani ne fanno risalire l'origine a Goffredo il Villoso. Per avallare tale teoria viene spesso citato il \"Libre de feyts d'Arms de Catalunya\", secondo il quale Carlo il Calvo, per premiare Goffredo che aveva valorosamente combattuto al suo fianco, immerse quattro dita nel sangue che fuoriusciva dalle ferite, imprimendole sullo scudo del conte che all'epoca era privo di contrassegni, dando cos\u00ec origine alle barre catalane.\nLo scudo quadripartito, riporta (in senso orario da sin a dx):\nGeografia antropica.\nSuddivisioni amministrative.\nL'Aragona \u00e8 divisa in tre province e trentatr\u00e9 comarche.\nProvince.\nLe province sono:\nCitt\u00e0.\nLe principali citt\u00e0 dell'Aragona sono:\nComarche.\nLista delle comarche (in aragonese \"redoladas\"):\nEconomia.\nIl PIL \"pro capite\" dell'Aragona era di \u20ac nel 2008, superiore alla media nazionale e corrispondente al 3 % circa di quello totale di Spagna.\nMonumenti e luoghi di interesse.\nAiguabarreig Segre-Cinca-Ebro a Mequinenza.\nAlla confluenza dei fiumi Segre ed Ebro, l'Aiguabarreig si trova in uno spazio con grande ricchezza naturale e una grande variet\u00e0 di ecosistemi che vanno dalle steppe mediterranee alle impenetrabili foreste fluviali, rendendo questo spazio un paradiso per la biodiversit\u00e0 . A livello territoriale, l'Aiguabarreig \u00e8 al centro della Depressione media dell'Ebro. Confina a ovest con i Monegros, a est con i Tossals de Montmeneu e Almatret ea sud con la coda del bacino di Ribarroja. Questo spazio \u00e8 chiamato la parola d'origine catalana che designa il luogo in cui due o pi\u00f9 corsi d'acqua si incontrano e formano uno. Il Segre e la Cinca formano una prima Aiguabarreig tra le citt\u00e0 di La Granja d'Escarp, Massalcoreig e Torrente de Cinca, a pochi chilometri convergono con le acque dell'Ebro, gi\u00e0 nel comune di Mequinenza, formando una delle pi\u00f9 grandi confluenze fluviali dell'intera penisola iberica.\nNel Aiguabarreig abbiamo trovato centinaia di metri di larghezza di isole fluviali connumerosas acqua e boschi di pianura, grandi masse di canne, spiagge di ghiaia, piscine naturali e galachos. \u00c8 un punto di confluenza della flora della steppa dall'arida zona di Monegros e della flora mediterranea che sale attraverso la valle dell'Ebro. Grazie a queste caratteristiche, coesistono specie di ambienti opposti. Gli uccelli sono il gruppo pi\u00f9 numeroso e vanno dalle colonie bruciate a tutti i tipi di rapaci e uccelli tipici degli ambienti desertici. Puoi anche trovare rettili, anfibi e mammiferi, in particolare evidenziando pipistrelli, cervi, caprioli, lontre e la presenza sempre pi\u00f9 abbondante di capre selvatiche.\nCastello di Mequinenza.\nL'edificio si trova a Mequinenza quasi sul bordo di un grande precipizio, essendo una massa chiusa di una certa altezza, la sua pianta \u00e8 un quadrilatero irregolare, con sette torri rettangolari tranne una, la pi\u00f9 robusta, che \u00e8 curiosamente pentagonale. Due torri fiancheggiano la piccola porta a semicerchio, sotto lo scudo e protetta da una sciarpa. Poche fortezze avranno una posizione migliore di questa, contemplando un paesaggio vasto e impressionante, quasi geologico, sulla confluenza dei fiumi Ebro, Segre e Cinca e le loro terre circostanti. \u00c8 sorprendente che i Moncada, signori della baronia di Mequinenza, abbiano scelto questo nido di aquile per la loro dimora fortificata. L'edificio \u00e8 un autentico Castello-Palazzo, uno dei migliori che l'arte gotica abbia lasciato in eredit\u00e0 alla Corona d'Aragona, risalente al XIV e al XV secolo.\nCitt\u00e0 vecchia di Mequinenza.\nIl centro storico di Mequinenza era situato sulla riva sinistra del fiume Ebro, proprio nel punto in cui convergono con le acque di Segre e Cinca. Fu demolito quasi completamente durante la costruzione del bacino idrico di Ribarroja. Costituiva un nucleo urbano con caratteristiche delle localit\u00e0 della parte inferiore dell'Ebro, con un complotto urbano risalente all'era musulmana. Grazie ai fiumi, Mequinenza stabil\u00ec un vero e proprio commercio fluviale, che diede prestigio, non solo ai navigatori mequinenzane ma anche ai falegnami \"calafateros\", ai ladri e alla millenaria Via di Sirga del Ebro. Al tempo dello splendore, \"fu raggiunta\" una flotta di oltre 16 \"lla\u00fcts,\" navi tipiche della parte inferiore dell'Ebro che trasportavano tra le 18 e le 30 tonnellate, di solito di ligniti estratte dal bacino minerario del Mequinenza.\nCon l'arrivo della compagnia ENHER e la costruzione dei bacini di Mequinenza e Riba-roja, la vita cambi\u00f2 per la maggior parte di Mequinenzanos, da 4.033 abitanti a 5.800 censimenti e circa 1.500 altri senza censura. Molti di loro erano operai di altre localit\u00e0 per lavorare alla costruzione della diga di Mequinenza. Le industrie iniziarono a chiudersi a causa del significativo aumento del livello dell'acqua della diga di Ribarroja e la popolazione inizi\u00f2 a chiedere alternative all'inondazione del nucleo urbano. Inizi\u00f2 cos\u00ec un esodo per gli abitanti di Mequinenza che dovettero lasciare le loro case per trasferirsi per vivere la nuova citt\u00e0 sulle rive del fiume Segre. Una parte degli abitanti \u00e8 partita per altre aree industriali come Barcellona o Saragozza o addirittura all'estero per continuare a lavorare nel settore minerario. Alla fine del 1974 la maggior parte della popolazione aveva gi\u00e0 completato il tragico abbandono del centro storico di Mequinenza e viveva nella nuova citt\u00e0.\nParte dell'antica popolazione di Mequinenza pu\u00f2 essere visitata oggi perch\u00e9 \u00e8 diventato un grande parco di memoria all'aperto. I percorsi originali delle strade e delle case che si trovavano sopra il livello dell'acqua sono stati recuperati dalle rune. La vecchia Mequinenza, la \"Vecchia Citt\u00e0 \" come la conoscono i mequinenzanos, \u00e8 un invito a camminare attraverso il ricordo delle sue strade e dei suoi vicoli, a riscoprire parte della vecchia Chiesa, a immaginare i vecchi moli e a conoscere mille storie, curiosit\u00e0 e leggende di quella millenaria e storica citt\u00e0 di navigatori e minatori sulle rive del fiume Ebro.\nCultura.\nLingue e dialetti.\nAccanto allo spagnolo, lingua ufficiale dello Stato e della Comunit\u00e0 autonoma d'Aragona, \u00e8 diffuso, seppur limitatamente ad alcune zone della Provincia di Huesca, l'aragonese, parlato attorno al XIII secolo in gran parte della regione, fino a quando, nel secolo successivo, inizi\u00f2 a retrocedere davanti al castigliano. Idioma romanzo, viene usato, generalmente in una situazione di diglossia con lo spagnolo, in alcune valli dei Pirenei (da poche migliaia di parlanti). Accanto alla lingua propriamente aragonese esistono anche forme dialettali di castigliano parlate in Regione.\nIl catalano \u00e8 anch'esso diffuso in alcune comarche (\"comarques\" in catalano) adiacenti alla Catalogna, che formano la cosiddetta Frangia d'Aragona in particolare: il dialetto Ribagorzano nella Ribagorza (\"Ribagor\u00e7a\" in catalano) e nella Litera (\"Llitera\" in catalano), e un dialetto simile a quello della Terra Alta nel Matarra\u00f1a (Matarranya in catalano) e nel Bajo Cinca (Baix Cinca in catalano). Tali parlate appartengono tutte al catalano occidentale. Da tempo \u00e8 stato elaborato un progetto di legge per equiparare il catalano, nell'ambito dei territori in cui \u00e8 diffuso, al castigliano.\nNazionalismo aragonese.\nLa cultura aragonese si discosta sensibilmente sia da quella castigliana che da quella catalana, e il nazionalismo aragonese, sviluppatosi notevolmente a partire dagli anni settanta del XX secolo, riflette tale diversit\u00e0. Tuttavia la stragrande maggioranza dei nazionalisti aragonesi non rivendica l'indipendenza per la propria regione di appartenenza, bens\u00ec una quota maggiore di autonomia e una maggiore attenzione, da parte del governo centrale, per gli usi, le istituzioni e, pi\u00f9 in generale, per le specificit\u00e0 storiche e culturali dell'Aragona."}
{"id": "18729", "revid": "9", "url": "https://it.wikipedia.org/wiki?curid=18729", "title": "Spazio-tempo", "text": ""}
{"id": "18730", "revid": "125413819", "url": "https://it.wikipedia.org/wiki?curid=18730", "title": "Asturie", "text": "Il Principato delle Asturie (spagnolo: \"Principado de Asturias\", in asturiano: \"Princip\u00e1u d'Asturies\"; in eonaviego: \"Principao d'Asturias\") \u00e8 una comunit\u00e0 autonoma della Spagna settentrionale, \u00e8 composta da una sola provincia, di cui l'erede al trono spagnolo \u00e8 tradizionalmente principe.\nLa superficie \u00e8 di circa chilometri quadrati, mentre la sua popolazione supera leggermente il milione di abitanti. Le lingue ufficiali sono lo spagnolo e l'asturiano. Il suo capoluogo \u00e8 la citt\u00e0 di Oviedo (asturiano \"Uvi\u00e9u\"), mentre Gij\u00f3n (\"Xix\u00f3n\") \u00e8 la pi\u00f9 abitata. Altri centri importanti sono Avil\u00e9s, Mieres, Langreo (Llangr\u00e9u), Cangas de On\u00eds (\"Cangues d'On\u00eds\"), Villaviciosa, Cangas del Narcea e Llanes.\nTopografia.\nLe Asturie sono formate da variet\u00e0 e diversit\u00e0 di luoghi, da alte e scoscese montagne a coste frastagliate alternate da lunghe ed apprezzate spiagge oceaniche a breve distanza dalle prime.\nPosizione.\nLa regione \u00e8 situata nella costa settentrionale spagnola. Confina ad ovest con la Galizia, a est con la Cantabria, a sud con Castiglia e Le\u00f3n e a nord \u00e8 bagnata dal Mar Cantabrico.\nDopo la morte di Pelagio (attorno all'anno 737), che govern\u00f2 le Asturie - come suo figlio Favila - come un semplice Principato, il territorio asturiano aveva pi\u00f9 o meno le dimensioni attuali.\nGi\u00e0 nel libro \"Liber Testamentorum\" del vescovo Pelagio, nel XII secolo, si definisce la provincia delle Asturie come:\nNella maggior parte delle cartine fatte a partire dal XVI secolo si vede una provincia divisa in due parti: La \"Asturias de Oviedo\" e la \"Asturias de Santillana\".Quella di Oviedo aveva la sua frontiera occidentale nel fiume Eo e dalla parte orientale nel fiume Sella, dove cominciava la parte di \"Santillana\". Questa arrivava fino a \"San Andero\", vicino a Santander, che in quel periodo faceva parte del territorio di Vizcaya, che pi\u00f9 tardi, insieme a Laredo, Santo\u00f1a e Cabez\u00f3n de la Sal form\u00f2 il territorio \"de las Cuatro Villas\" dal quale successivamente \u00e8 sorta la regione di Cantabria. A sud le Asturie confinano con la Cordigliera Cantabrica.\nNella mappa disegnata nel 1700 da Charles Hubert (primo geografo del re di Spagna) comincia a essere nominato il \"Principato delle Asturie\", diviso ancora tra Santillana e Oviedo.\nPoich\u00e9 nel 1835 fu adottata la divisione provinciale secondo il modello \"francese\", fu disegnato il profilo attuale della regione, e scomparve momentaneamente la Asturias de Santillana, in modo da integrare il territorio, dal fiume Deva in poi nella provincia di Santander.\nOrografia.\nLa Cordigliera Cantabrica raggiunge nelle Asturie, specialmente in prossimit\u00e0 del confine con la Provincia di Le\u00f3n, le altitudini pi\u00f9 elevate e gli scenari forse pi\u00f9 suggestivi e famosi dell'intera catena, culminanti nei ben noti Picos de Europa nella parte orientale. I Picos raggiungono i metri di altitudine massica col monte Torrecerredo, ma \u00e8 degno di nota anche il celebre Naranjo de Bulnes (o \"Pico Urrielu\"), un suggestivo monte a forma conica con pareti pressoch\u00e9 verticali per 500 metri, alto in totale metri. \u00c8 situata nei Picos de Europa anche la famosa Garganta del Cares, un suggestivo canyon lungo 9 chilometri attraversabile esclusivamente a piedi in una gola naturale affascinante scalata dal fiume Cares.\nOltre ai Picos di notevole interesse un'altra catena meno orientale, sempre in gran parte formata di calcare, costituita dalle cime che rientrano nel Parco Naturale del Redes, i centrali Ubi\u00f1as a sud di Oviedo ed il Parco Naturale di Somiedo ad ovest. I monti Cantabrici, specialmente nella parte dei Picos, sono molto apprezzati per attivit\u00e0 sportive come scalate, camminate, sci, estendendosi per circa 200 chilometri in totale, sconfinando nelle vicine Galizia e Cantabria.\nIl dato curioso dei monti asturiani \u00e8 che si innalzano in maniera rapidissima dopo un piccolo tratto collinare che li separa dal mare, distante soltanto .\nCoste.\nLa costa asturiana \u00e8 molto lunga e presenta centinaia di spiagge, piccole baie e caverne marine naturali. Uno degli esempi pi\u00f9 celebri \u00e8 la nota \"Playa del Silencio\" (\"Spiaggia del Silenzio\") vicino al caratteristico villaggio peschereccio di Cudillero, poco ad ovest di Gij\u00f3n, ma anche molte spiagge intorno al centro balneare di Llanes, come il \"Barro\", la \"Ballota\", il \"Tor\u00f2\" e la \"Torimbia\" (quest'ultima destinata anche ai nudisti). In particolare la costa di Llanes \u00e8 molto conosciuta anche per un fenomeno naturale particolare, i \"bufones\", degli spruzzi violenti e improvvisi d'acqua e vapore che fuoriescono da fessure sul terreno: non si tratta di attivit\u00e0 geotermica, anche se c'\u00e8 una certa affinit\u00e0 con i geyser a prima vista, ma \u00e8 l'Oceano che si insinua nel sottosuolo scoglieroso, come dimostrano varie caverne naturali molto suggestive nell'area, tra tutte la \"Cueva Bolado\" e, in giornate di particolare vento ed alta marea, tende a fuoriuscire da buchi scavati con l'erosione. Molte delle spiagge asturiane sono sabbiose, pulite e circondate da suggestive scogliere. Nei pressi di Salinas la costa \u00e8 pi\u00f9 piatta e sabbiosa ed \u00e8 protetta per l'importanza nella biosfera.\nTra i numerosi promontori \u00e8 da evidenziare Cabo Vidio che si estende verso nord, una lingua di terra rocciosa molto apprezzata per i paesaggi che offre, e Cabo Pe\u00f1as, che raggiunge le latitudini pi\u00f9 elevate della comunit\u00e0.\nIdrografia.\nPer il suo territorio mutevole, non ci sono grandi fiumi nelle Asturie. Sono tutti decisamente brevi e con portata relativamente modesta. Spiccano il Cares, sfruttato per ricavare energia idroelettrica (la famosa ruta nella Garganta del Cares \u00e8 stata del resto creata per costruire poi la centrale elettrica), e l'Eo, che segna per\u00f2 gran parte del confine con la Galizia. Si segnalano inoltre il Nora ed il Deva.\nAnche i laghi sono piuttosto piccoli, anche se alcuni godono di ottima fama, specialmente quelli montani, tra tutti i due piccoli ma celebri Laghi di Enol.\nOrganizzazione territoriale.\nSecondo lo \"statuto di autonomia delle Asturie\", la Comunit\u00e0 \u00e8 divisa in 78 concejos, figura che corrisponde al municipio. La entit\u00e0 di minoranza al \"conzejo\" \u00e8 la parrocchia civile, che non deve per forza coincidere con la parrocchia ecclesiastica. Dentro ad ogni \"parrocchia\" si amministrano i diversi quartieri.\nSociet\u00e0.\nEvoluzione demografica.\nLa popolazione attuale \u00e8 caratterizzata dal maggior tasso di mortalit\u00e0 di tutta la Spagna (12 per mille) e il pi\u00f9 basso tasso di natalit\u00e0 (6 per mille), perci\u00f2 dal 1987 la popolazione sta diminuendo. C'\u00e8 tuttavia da sottolineare che le grandi citt\u00e0 mantengono sostanzialmente lo stesso numero di abitanti, il che significa che la diminuzione \u00e8 molto pi\u00f9 sensibile nelle aree rurali, specialmente quelle pi\u00f9 interne:\nStoria.\nPreistoria.\nInsediata da gruppi umani sin dal Paleolitico inferiore, durante il Paleolitico superiore la regione fu caratterizzata dalle \"pitture rupestri\" nella parte orientale della Comunit\u00e0. Nel mesolitico si svilupp\u00f2 una cultura molto particolare, l'Asturiano, mentre la successiva et\u00e0 del bronzo, si caratterizza per i megaliti e i cosiddetti tumuli. Nell'et\u00e0 del ferro il territorio fu influenzato dalla Castrocultura.\nRomani e Barbari.\nLa conquista romana avvenne tra il 29 e il 19 a.C. ove le legioni si scontrarono con la confederazioni dei celtiberi degli Asturi (da cui il nome della regione), composta da varie trib\u00f9 come i Luggoni e i Pesico.\nNel 379 l'imperatore Graziano scelse un generale iberico, Teodosio I per farne l'imperatore d'Oriente. \nConvertito al Cristianesimo nel 380, Teodosio ne fece la religione di Stato. Proibendo le versioni eretiche dell'arianesimo e dei manichei e i culti pagani. Egli, dopo aver eliminato un usurpatore in Occidente nel 388, regn\u00f2 sulla totalit\u00e0 dell'Impero romano. L'unit\u00e0 fu di breve durata, alla sua morte l'impero fu diviso tra i suoi due figli.\nIl 31 dicembre 406, spinti dagli Unni, alcuni popoli germanici attraversano il Reno ed entrano in Gallia. Questi popoli furono in seguito sospinti verso la penisola iberica. I Suebi si stabilirono in Galizia mentre i Vandali e gli Alani scesero verso l'Andalusia.\nIn questo periodo, Alarico I, capo dei Visigoti, conquist\u00f2 Roma nel 410. Il suo successore, Ataulfo, spos\u00f2, nel 414, Galla Placidia, figlia dell'imperatore Teodosio. Scacciato dal governo di Ravenna, si trasfer\u00ec in Spagna. Da allora le guerre tra barbari si moltiplicarono nella penisola iberica.\nCon il tempo questi popoli s'integrarono parzialmente con la popolazione romana iberica, alcuni di questi popoli barbari, come i Visigoti e i Franchi, si allearono con l'impero per arrestare le orde unne di Attila nel 451. Questa coalizione affront\u00f2 gli Unni nella Battaglia dei Campi Catalaunici, presso Orl\u00e9ans, dove trov\u00f2 la morte Teodorico I.\nPoco dopo il re dei Visigoti, Eurico, prese il controllo di quasi tutta la penisola, divenendo il primo monarca spagnolo, mentre l'impero romano scomparve. Questo monarca, di fede ariana, impose anche al re svevo delle Asturie di convertirsi alla sua fede.\nL'arianesimo spagnolo e la riconversione al Cattolicesimo.\nNel 325 un vescovo di Cordova aveva fatto convocare dall'imperatore Costantino I il primo concilio ecumenico a Nicea, per far condannare le idee subordinazioniste (Cristo subordinato a Dio). Questo fatto indica che anche in terra iberica a quel tempo le idee ariane erano molto diffuse, molto prima dell'arrivo dei barbari.\nLa venuta in terra iberica dei Visigoti, pure loro ariani, contribu\u00ec ad affermare maggiormente l'eresia ariana nella penisola. Pur essendo solo all'incirca il 5% della popolazione della penisola, imposero l'arianesimo come religione dello Stato. I riti venivano tenuti in lingua gota e l'arcivescovo ariano di Toledo, capitale del reame goto, era pure il primate di Spagna.\nIl clero cattolico si rifugi\u00f2 nelle campagne. Sorsero degli edifici religiosi, eremi e monasteri in regioni discoste. In gran parte la popolazione ispano-romana rimase cristiana, la popolazione urbana diminu\u00ec e le citt\u00e0 si chiusero su s\u00e9 stesse.\nNell'ultimo quarto del VI secolo il re visigoto Leovigildo spos\u00f2 Teodosia, sorella cattolica di Isidoro di Siviglia. Il re cerc\u00f2 di riconciliare i visigoti e gli ispano-romani e si alline\u00f2 al simbolo di Nicea per quel che concerne la natura del Cristo. Uno dei suoi figli spos\u00f2 una delle nipoti cattoliche di Clodoveo. Un altro figlio, Ricaredo, si convert\u00ec al cristianesimo nel 587 e abiur\u00f2 ufficialmente l'arianesimo durante il concilio di Toledo nel 589, coinvolgendo la regina, tutta la corte e tutti i vescovi visigoti eretici. L'arcivescovo di Toledo rimase primate di Spagna e la Chiesa fu sostenuta dai sovrani. Questi nominavano i vescovi che, in cambio, esercitavano un controllo sull'amministrazione reale.\nMa i visigoti dovettero fronteggiare epidemie, carestie e incursioni franche. Tutto questo accompagnato da frequenti guerre fratricide per le successioni al trono. Un pretendente al trono di Toledo, Akhila, rifugiato a Ceuta (Marocco), ebbe la sventurata idea di assicurarsi la vittoria sul suo nemico Roderico chiedendo l'aiuto delle truppe del Maghreb per cui, nel 711, Tariq ibn Ziyad attravers\u00f2 lo stretto che da allora \u00e8 associato al suo nome.\nEspansione dell'islam e resistenza cattolica.\nI settemila uomini di Tariq non erano Arabi, ma Berberi, il cui territorio nordafricano era appena stato occupato dagli Arabi che in tal modo se ne sbarazzarono per diminuire la loro resistenza. L'antagonismo esistente tra queste due etnie, che divennero i nuovi signori della Spagna, rese fragile il regno musulmano di Spagna sin dall'inizio. La folgorante conquista iniziale fu ottenuta in quanto la popolazione ispano-romana, che costituiva la grande maggioranza della popolazione iberica, semplicemente non si sent\u00ec coinvolta in questi eventi e li percep\u00ec solo come un cambiamento di padrone. In tre anni la penisola fu interamente occupata, ad eccezione della Cordigliera Cantabrica (futuro regno delle Asturie) all'estremo nord-ovest del paese, dove i rilievi montuosi raggiungono spesso i metri, e perfino i ai Picos de Europa, ostacolarono i tentativi d'occupazione. In questa regione ben presto si rifugiarono molti cristiani, provenienti in particolare da Toledo. Qui Pelagio si mise alla testa dei rivoltosi e incominci\u00f2 una lotta di resistenza agli invasori, attaccando le loro fortezze.\nGli invasori si insediarono a Cordova, con frequenti razzie nel sud della Francia. Nel 722 fu inviata una spedizione nelle Asturie dove Pelagio, con il suo esercito, li attir\u00f2 nelle gole di Covadonga e li sconfisse. A seguito di questa vittoria, un piccolo gruppo di nobili visigoti ed asturiani, inizi\u00f3 a recuperare il territorio perso durante la conquista musulmana del 711, incorporando nella propria orbita le terre di nessuno fra i fiumi Eo e Duero, creando durante questo periodo una are propria, l\u00b4arte preromanica asturiana, che si estese in tutti i suoi possedimenti, fino all\u00b4attuale Galizia meridionale. \nArabi e Mozarabi.\nMentre il regno delle Asturie si rafforzava e si popolava di rifugiati del sud della Spagna, i cattolici assoggettati all'islam si ritrovano sottoposti al pagamento di imposte fissate solo per loro, non avevano diritto di edificare nuovi edifici di culto e nuovi conventi. Anche in questa occasione molti furono quelli che si rifugiarono nelle campagne, mentre gli occupanti si concentravano nei grandi centri. Ancora una volta, eremi sorsero in zone appartate. I cristiani che vivevano in terra musulmana non potevano praticare la loro religione, se non dopo aver fatto atto di sottomissione a un signore Moro.\nEvoluzione del regno delle Asturie.\nNel 789 il re Bernardo delle Asturie trasfer\u00ec di nuovo la capitale a Oviedo; la citt\u00e0 fu saccheggiata nel 794, ma nonostante questa sconfitta, la \"Reconquista\" incominci\u00f2.\nIl territorio, com'era successo con Roma e Toledo, non fu facile da sottomettere, stabilendosi nel 722 un'indipendenza di fatto, dapprima come Principato con Pelagio e suo figlio Favila e poi, con Alfonso I il Cattolico, come Regno delle Asturie.\nCon Alfonso Magno si arriv\u00f2 all'apogeo del potere del regno delle Asturie. Alfonso III, avanzando anche lungo il Duero, riusc\u00ec a conquistare le roccaforti di Zamora, Simancas, San Esteban de Gormaz ed Osma.\nNel 905, Alfonso III, con colpo di Stato, depose il re di Pamplona, Fortunato Garc\u00e9s sostituendolo con Sancho I Garc\u00e9s. Col sostegno dei nobili galiziani conquist\u00f2 il Nord del Portogallo. Alla sua morte, il regno asturiano occupava tutto il nord ovest peninsulare, da Oporto ad \u00c1lava. Prima di morire divise il regno fra i suoi tre figli: a Garc\u00eda, il figlio maggiore, and\u00f2 il Le\u00f3n, a Ordo\u00f1o, il secondogenito, and\u00f2 la Galizia e a Fruela, terzogenito, andarono le Asturie.\nNella divisione il regno pi\u00f9 importante fu quello di Le\u00f3n e quando Fruela II, nel 925, riunific\u00f2 nuovamente i tre regni in un unico regno, trasfer\u00ec la capitale a Le\u00f3n, dando vita ad un nuovo regno: il Regno di Le\u00f3n.\nIl secondo millennio.\nLa monarchia asturiana si trasform\u00f2 nel X secolo nel Regno di Le\u00f3n. Durante i secoli medievali, l'isolamento permesso dalla Cordigliera cantabrica e la scarsa vocazione alla navigazione degli abitanti del luogo fecero s\u00ec che le fonti storiche a nostra disposizione siano scarse. Dopo la rivolta del figlio di Enrico II di Trast\u00e1mara, si stabil\u00ec il principato.\nNel XVI secolo il territorio raggiunse per la prima volta i abitanti, raddoppiati grazie all'arrivo del mais americano nel secolo seguente.\nL'8 maggio 1808, la \"Junta General del Principado de Asturias\" dichiar\u00f2 guerra alla Francia. Il 1\u00ba gennaio 1820, l'ufficiale Rafael de Riego si promosse a Cadice, proclamando la Costituzione del 1812.\nDal 1830 cominci\u00f2 lo sfruttamento del carbone, dando inizio cos\u00ec alla rivoluzione industriale nella Comunit\u00e0. Pi\u00f9 tardi si svilupp\u00f2 l'industria siderurgica e navale.\nIl 5 ottobre 1934 si scaten\u00f2 una rivolta (Rivoluzione delle Asturie) principalmente di minatori, contro l'entrata del CEDA nel governo.\nLa guerra civile dette luogo alla divisione della regione in due schieramenti, dal 18 luglio al 20 ottobre 1937. Dopo 20 anni si concluse la definitiva industrializzazione della regione.\nCultura.\nArte e architettura.\nLe Asturie possiedono un ricco patrimonio artistico caratterizzato: da una fase visigotica, visibile soprattutto nei residui architettonici, conservati grazie alla resistenza opposta in questa regione all'invasione araba iniziata nel 711 d.C.; dalla fase visigota deriv\u00f2 un'architettura autoctona (\"Arte asturiana\"), in qualche modo conclusiva del periodo artistico visigoto e comunque definibile preromanica suddivisibile in tre periodi: il primo in corrispondenza con il regno di Alfonso II el Casto (791-842), di stile preromanico \"alfonsino\", rappresentato da monumenti come San Juli\u00e1n de los Prados a Oviedo (840), realizzato grazie all'architetto Trioda, uno dei primi noti nell'ambito dell'architettura europea.\nLa chiesa risente dell'influenza visigota nella pianta, evidenziata nella ricerca di sintesi fra lo schema greco a croce e quello basilicale, nelle due cappelle in testa e nella sala posta sopra l'abside, ma si distacca, invece, dall'architettura visigota per l'introduzione di un grande spazio trasversale che accoglie tre navate e termina con tre absidi, anzich\u00e9 una sola, caratterizzate dalla presenza di arcate cieche.\nIl secondo periodo (842-850), chiamato \"ramirense\", \u00e8 incentrato sulla figura di Ramiro I.\nI suoi architetti sono da considerarsi tra i pi\u00f9 creativi dell'Alto-Medioevo, e tra i monumenti pi\u00f9 rappresentativi vi \u00e8 Santa Mar\u00eda del Naranco, caratterizzata da una originale pianta rettangolare che presenta elementi risolutivi anticipanti il gotico, quali le logge coperte da volte a botte e ripartite in sette campate. Sia per le decorazioni esterne, sia soprattutto per l'armonia all'interno fra gli elementi statici e quelli decorativi, il monumento \u00e8 stato definito simbolo della \"Rinascenza\" austuriana.\nUn altro monumento \"ramirense\" molto significativo \u00e8 San Miguel de Lillo, situato nelle vicinanze di Oviedo, del quale sono sopravvissute solo le due prime campate rispetto all'originale struttura a tre navate; l'insieme enumera molti elementi proto-gotici.\nIl terzo periodo, collocabile storicamente intorno alla fine del IX secolo e agli inizi del X secolo, evidenzia qualche elemento derivante dall'arte mediorientale, come ad esempio il portico semichiuso della chiesa San Salvador de Valdedios e complessivamente attesta l'inizio di una generale decadenza.\nL'arte romanica \u00e8 molto presente poich\u00e9 tutta la regione era attraversata da una delle \"rutas jacobeas\" (Cammino di Santiago, in cui si distinguono il monastero di \"San Pedro de Villanueva\" (vicino a Cangas de On\u00eds) e \"Santa Mar\u00eda del Junco\" (Ribadesella).\nLo stile gotico non abbonda, anche se esistono grandi dimostrazioni di questo stile come la Cattedrale di San Salvador a Oviedo.\nL'insieme artistico di Oviedo \u00e8 considerato fra i Patrimoni dell'umanit\u00e0 dall'UNESCO.\nTra i pittori del XX secolo si distinguono Dar\u00edo de Regoyos (1857-1913), Evaristo Valle (1873-1951) e Nicanor Pi\u00f1ole (1878-1978).\nAl 2011 si registra l'apertura del Centro Culturale Internazionale Oscar Niemeyer, a Avil\u00e9s, unica opera dell'architetto brasiliano Oscar Niemeyer in Spagna.\nGastronomia.\nIl piatto pi\u00f9 conosciuto delle Asturie \u00e8 la \"fabada\", potente stufato fatto con grossi fagioli bianchi (\"fabes\"), spalla di maiale (\"lac\u00f3n\"), salsiccia nera di sanguinaccio (\"morcilla\"), salsiccia piccante (chorizo) e pancetta (\"tocino)\".\nOltre al piatto pi\u00f9 famoso, per la relativa vicinanza di pascoli, oceano e monti, la gastronomia asturiana presenta pietanze particolari e molto apprezzate per ogni genere di piatto: una grande variet\u00e0 di pesce fresco e frutti di mare, specialmente dalle parti di Cudillero, ma anche la buona qualit\u00e0 della sua carne di manzo, vitello e bue.\nEsistono pi\u00f9 di 100 variet\u00e0 diverse di squisiti formaggi artigianali, dei quali il \"Queso de Cabrales\" \u00e8 il pi\u00f9 famoso. Se si preferisce un dolce, il pi\u00f9 tradizionale \u00e8 il riso col latte (\"arroz con leche\") e le \"casadiellas\" (sfogliatine ripiene di frutta secca come noci, mandorle o nocciole, previamente tritate, mescolate con zucchero e bagnate con un po' di liquore).\nLa bibita asturiana per eccellenza \u00e8 il sidro, localmente conosciuto come \"sidra\". La \"Sidra asturiana\" viene servita in modo particolare, in grandi bicchieri di vetro sottile versando piccole quantit\u00e0 di sidra dalla bottiglia da posizione molto distante in alto (sopra la testa) nel bicchiere, posizionato alla vita, in modo da poter ottenere una maggior ossigenazione della bibita.\nLetteratura.\nSi distinguono:\nMusica.\nLa musica e la danza sono varie e proprie della regione.\nLo strumento pi\u00f9 caratteristico \u00e8 la \"gaita\", la \"cornamusa a tre canne\", due sonore e una per soffiare, che viene utilizzata in numerose danze popolari.\nLe formazioni musicali pi\u00f9 abbondanti sono quelle di musica folk: suonatori di cornamusa tradizionali come Xuacu Amieva, gruppi di \"musica celtica\" (Llan de Cubel o Felpeyu i pi\u00f9 conosciuti), numerose bande di cornamuse, il \"Colectivu Muyeres\", o la fusione che rappresenta Hevia. Ma il Principato \u00e8 anche culla di numerosi gruppi rock e pop come i Doctor Explosion (60's Punk), Los Berrones (agro-rock, del quale sono creatori), Ilegales (punk), Zapato Veloz (difficilmente classificabili), Warcry (heavy metal), Fe de Ratas (punk), Meinhoff, Jacky Trap (Nu-Metal, rock), rock radicale come Dixebra e pop come Melendi, Australian Blonde, Manta Ray o Nosotr\u00e4sh.\nAree di interesse naturalistico.\nSi tratta di una comunit\u00e0 montana e costiera che comprende numerose e conosciute zone naturalistiche (alcune di loro protette come parchi naturali o riserve); bisogna distinguere:\nSport.\nLe principali squadre di calcio del Principato, Real Sporting de Gij\u00f3n e Real Oviedo, militano entrambe attualmente in Segunda Divisi\u00f3n (Spagna), contando molti tifosi. Lo Esfer Oviedo di hockey e l'Oviedo Moderno di calcio femminile hanno disputato numerosi campionati nelle massime categorie.\nIl pilota Fernando Alonso \u00e8 uno dei protagonisti dei primi anni del III millennio nella Formula 1, ha vinto il campionato del mondo per due anni con la squadra Renault ed \u00e8 nato a Oviedo. L'ex allenatore della ed ex calciatore del Barcellona Luis Enrique e l'ex centravanti della nazionale spagnola David Villa sono entrambi asturiani. I ciclisti professionisti Jos\u00e9 Manuel Fuente e Vicente L\u00f3pez Carril (attivi negli anni 1970), Jos\u00e9 Luis Rubiera, Santiago P\u00e9rez e Samuel S\u00e1nchez sono tutti asturiani.\nEconomia.\nIl PIL pro capite delle Asturie \u00e8 di (2009), simile a quello della Toscana () o del Friuli-Venezia Giulia ().\nPolitica.\nIl seguente \u00e8 un elenco di presidenti delle Asturie:"}
{"id": "18741", "revid": "5", "url": "https://it.wikipedia.org/wiki?curid=18741", "title": "Mar delle Antille", "text": ""}
{"id": "18743", "revid": "767487", "url": "https://it.wikipedia.org/wiki?curid=18743", "title": "Annichilazione elettrone-positrone", "text": "Il processo di annichilazione elettrone-positrone \u00e8 una reazione che avviene quando un elettrone incontra un positrone (l'antiparticella dell'elettrone, ovvero una particella di antimateria): il susseguente processo di collisione innesca la produzione di 2 fotoni di annichilazione e, pi\u00f9 raramente, di 3 fotoni o di altre particelle.\nQuesto processo deve seguire alcune leggi di conservazione, tra le quali:\n\u00c8 da notare come l'elettrone e il positrone possano interagire tra loro senza annichilazione, generalmente attraverso un processo di scattering elastico.\nLa reazione inversa, la creazione di un elettrone e di un positrone, \u00e8 un esempio di produzione di coppia.\nAnnichilazione alle basse energie.\nA basse energie i risultati dell'annichilazione non hanno un'ampia variet\u00e0 di casi; il pi\u00f9 comune prevede la creazione di due o pi\u00f9 fotoni di annichilazione; \nla conservazione dell'energia e della quantit\u00e0 di moto proibisce la creazione di un solo fotone.\nNel caso pi\u00f9 comune, vengono creati due fotoni aventi ciascuno un'energia pari all'energia a riposo dell'elettrone o del positrone (511\u00a0keV). Siccome il sistema possiede inizialmente una quantit\u00e0 di moto totale pari a zero, i raggi gamma vengono emessi in direzioni opposte. \u00c8 comune anche la creazione di tre fotoni, a condizione che conservi la simmetria C.\n\u00c8 possibile la creazione di un qualsiasi numero di fotoni, ma la probabilit\u00e0 di ciascun fotone supplementare di essere generato dall'annichilazione \u00e8 molto bassa a causa della maggiore complessit\u00e0 (e quindi minore probabilit\u00e0 di avvenire) dei processi coinvolti.\nAnche una o pi\u00f9 coppie neutrino-antineutrino possono essere prodotte dall'annichilazione, anche se con probabilit\u00e0 molto remote. A dire il vero, in teoria potrebbe essere prodotta qualsiasi coppia di particella-antiparticella, purch\u00e9 condivida almeno un'interazione fondamentale con l'elettrone e ci\u00f2 non sia proibito da qualche legge di conservazione. Comunque sia, non \u00e8 stata finora osservata nessun'altra particella prodotta dall'annichilazione elettrone-positrone.\nAnnichilazione alle alte energie.\nSe l'elettrone e/o il positrone hanno elevata energia cinetica, possono essere prodotte diverse particelle massive (per esempio mesoni), purch\u00e9 l'energia delle due particelle sia sufficiente per trasformarsi nella corrispondente energia a riposo delle particelle prodotte. \u00c8 ancora possibile ovviamente la produzione di fotoni, anche se questi emergeranno dall'annichilazione aventi energie molto elevate.\nA energie vicine o superiori alla massa delle particelle trasportatrici dell'interazione debole, i bosoni W e Z, l'intensit\u00e0 di questa interazione diventa comparabile con la forza elettromagnetica. Ci\u00f2 significa che diviene pi\u00f9 comune la produzione di particelle come il neutrino, debolmente interagenti.\nLe particelle pi\u00f9 massive prodotte dall'annichilazione elettrone-positrone negli acceleratori di particelle sono la coppia bosone W+ e bosone W-, la singola particella pi\u00f9 massiva \u00e8 il bosone Z.\nUno degli obiettivi dell'International Linear Collider \u00e8 la produzione del bosone di Higgs a partire proprio dall'annichilazione elettrone-positrone.\nUsi pratici.\nQuesto processo \u00e8 particolarmente legato all'uso della PET in campo medico."}
{"id": "18745", "revid": "92920", "url": "https://it.wikipedia.org/wiki?curid=18745", "title": "Cotone", "text": ""}
{"id": "18746", "revid": "1652635", "url": "https://it.wikipedia.org/wiki?curid=18746", "title": "Superficie", "text": "In matematica, una superficie \u00e8 una forma geometrica senza spessore, avente solo due dimensioni. Una superficie pu\u00f2 essere piatta (come un piano) o curva (come il bordo di una sfera o di un cilindro). Pu\u00f2 essere limitata o illimitata, chiusa o aperta.\nVi sono diverse definizioni matematiche di superficie: queste sono tutte quante racchiuse nella nozione di \"superficie astratta\" e di variet\u00e0 differenziabile. Nei casi pi\u00f9 comuni il termine \u00e8 usato per riferirsi a superfici in uno spazio tridimensionale.\nDefinizione.\nInformalmente una superficie \u00e8 un oggetto geometrico ideale senza spessore, avente due dimensioni. Alcuni oggetti reali si avvicinano a questa nozione astratta: ad esempio una lamina molto sottile.\nFormalmente, la definizione di superficie nello spazio richiede delle nozioni matematiche non banali proprie della geometria differenziale\nUn sottoinsieme formula_1 dello spazio euclideo tridimensionale formula_2 \u00e8 una superficie se per ogni punto formula_3 contenuto in formula_1 esistono un intorno aperto formula_5 ed una funzione di classe formula_6\ntale che formula_5 interseca formula_1 precisamente nei punti in cui formula_10 si annulla:\ne avente ovunque gradiente diverso da zero:\nIn altre parole, l'insieme formula_1 \u00e8 una superficie se \u00e8 localmente esprimibile come luogo di zeri di una funzione. La condizione che il gradiente sia diverso da zero garantisce, tramite il teorema del Dini, che la superficie sia un oggetto liscio in ogni punto.\nCostruzioni.\nUna superficie pu\u00f2 essere costruita in vari modi.\nForma parametrica.\nUna superficie pu\u00f2 essere costruita come immagine di una funzione differenziabile iniettiva di due variabili reali nello spazio euclideo tridimensionale\ndove formula_15 \u00e8 un insieme aperto del piano formula_16. Per ottenere un oggetto liscio, si richiede che il differenziale formula_17 di formula_18 sia anch'esso iniettivo in ogni punto formula_3: in altre parole formula_18 deve essere una immersione.\nCon questa costruzione le coordinate dei punti della superficie sono espresse agevolmente tramite le \"equazioni parametriche\":\nal variare dei due parametri formula_24 nell'aperto formula_25.\nQuesta \u00e8 la definizione generalmente pi\u00f9 utile ai fini pratici, in quanto permette in modo agevole il calcolo di aree e di integrali di superficie.\nForma implicita globale.\nUna superficie formula_1 pu\u00f2 essere costruita globalmente come luogo di zeri di un'unica funzione differenziabile\ndetta \"equazione cartesiana\". Per ottenere un oggetto liscio, il gradiente di formula_10 deve essere diverso da zero in ogni punto di formula_1. Si noti che la definizione generale di superficie richiede l'esistenza di una tale funzione solo localmente.\nGrafico di una funzione.\nIl grafico di una funzione formula_30 differenziabile \ndefinita su un aperto formula_25 del piano cartesiano formula_16 \u00e8 una superficie.\nLa superficie pu\u00f2 essere indicata in forma implicita tramite l'equazione\nNel caso in cui il dominio formula_25 sia tutto il piano formula_16, la superficie \u00e8 quindi il luogo di zeri della funzione implicita globale\nLa superficie pu\u00f2 anche essere descritta in forma parametrica prendendo\nMolte superfici per\u00f2 non sono grafico di funzioni, ad esempio la superficie sferica.\nSuperficie di rotazione.\nUna superficie di rotazione (o \"di rivoluzione\") \u00e8 ottenuta ruotando una curva intorno ad un asse. L'asse pu\u00f2 essere uno dei tre assi cartesiani oppure una qualsiasi retta.\nConcetti di base.\nArea.\nL'area formula_25 di una superficie espressa in forma parametrica tramite una funzione formula_42 con dominio formula_43 \u00e8 definita tramite gli strumenti del calcolo integrale nel modo seguente:\nNella formula sono presenti un integrale multiplo, le derivate parziali della funzione formula_18 ed il prodotto vettoriale formula_46.\nIn modo analogo \u00e8 definito l'integrale di una funzione avente la superficie come dominio: questa operazione \u00e8 chiamata integrale di superficie.\nNormale.\nIn ogni punto formula_3 di una superficie \u00e8 definito un \"piano tangente\". Il piano tangente \u00e8 descritto con gli strumenti forniti dall'algebra lineare e dal calcolo infinitesimale in pi\u00f9 variabili.\nUna \"normale\" in formula_3 \u00e8 un vettore perpendicolare al piano tangente, avente lunghezza unitaria. In ogni punto formula_3 ha due normali, di verso opposto.\nCurvatura.\nLa curvatura \u00e8 una propriet\u00e0 fondamentale delle superfici nello spazio. In ogni punto della superficie vi sono due curvature principali e la curvatura gaussiana \u00e8 definita come il prodotto di queste due quantit\u00e0.\nLa curvatura gaussiana pu\u00f2 essere positiva, nulla o negativa. In un piano, la curvatura \u00e8 nulla e vale l'usuale geometria euclidea; su superfici a curvatura positiva o negativa \u00e8 possibile definire delle geometrie non euclidee, chiamate rispettivamente ellittica e iperbolica. In queste geometrie, le usuali rette euclidee sono sostituite dalle geodetiche, curve sulla superficie che minimizzano (localmente) la distanza fra due punti.\nPropriet\u00e0 topologiche.\nLa topologia \u00e8 una branca della geometria che studia le propriet\u00e0 degli oggetti geometrici che restano invariate quando viene effettuata una deformazione senza \"strappi\". \nGenere.\nIl genere di una superficie \u00e8 informalmente il \"numero di manici\" che questa contiene.\nOrientabilit\u00e0.\nUna superficie \u00e8 orientabile se ha due facce (un \"sopra\" e un \"sotto\"), \"non orientabile\" altrimenti. Contrariamente a quanto suggerito dall'intuizione, esistono effettivamente superfici con una faccia sola: il prototipo \u00e8 il nastro di M\u00f6bius.\nTipologia.\nSuperfici algebriche.\nUna equazione polinomiale nelle tre variabili formula_50, come ad esempio\ndefinisce una \"superficie algebrica\". Affinch\u00e9 il luogo di zeri sia effettivamente una superficie liscia, il differenziale dell'equazione deve essere diverso da zero in ogni punto. Generalmente, si parla per\u00f2 comunque di \"superficie algebrica\" anche quando questa condizione non \u00e8 soddisfatta: in questo caso si possono presentare punti non lisci detti \"singolarit\u00e0\".\nSe il polinomio \u00e8 di primo grado, la superficie \u00e8 un piano. Superfici descrivibili con equazioni di 2\u00ba, 3\u00ba, 4\u00ba, 5\u00ba grado sono chiamate\n\"quadriche\", \"cubiche\", \"quartiche\", \"quintiche\" e cos\u00ec via. La sestica mostrata in figura presenta alcune singolarit\u00e0.\nQuadriche.\nUna quadrica \u00e8 una superficie algebrica di secondo grado. Le quadriche sono classificate con gli strumenti dell'algebra lineare (essenzialmente il teorema spettrale). Le quadriche \"non degeneri\" sono divise in cinque tipi:\nSuperfici rigate.\nUna superficie \u00e8 \"rigata\" se \u00e8 unione di (infinite) rette.\nSuperfici minime.\nUna superficie \u00e8 \"minima\" se ha area (localmente) minima fra tutte quelle che hanno un bordo fissato. Matematicamente, questa condizione equivale alla richiesta che la superficie abbia curvatura media ovunque nulla. In natura alcune strutture tendono a sistemarsi in modo da minimizzare l'area e formano quindi delle superfici minime.\nSuperfici chiuse.\nUna superficie \u00e8 \"chiusa\" se \u00e8 limitata e senza confini, come in una sfera. Con il linguaggio rigoroso della topologia, una superficie \u00e8 chiusa se \u00e8 compatta.\nGeneralizzazioni.\nSuperficie astratta.\nIn topologia, una branca importante della geometria, viene studiata una nozione pi\u00f9 generale di superficie. La \"superficie\" studiata in questo ambito \u00e8 un oggetto pi\u00f9 astratto, che \"vive di vita propria\", non necessariamente contenuto nello spazio tridimensionale.\nFormalmente, una \"superficie astratta\" \u00e8 una variet\u00e0 topologica di Hausdorff avente dimensione 2. Molte superfici astratte sono rappresentabili nello spazio, ma non tutte: ad esempio la bottiglia di Klein non \u00e8 visibile dentro allo spazio tridimensionale (pu\u00f2 per\u00f2 essere rappresentabile nello spazio euclideo quadridimensionale).\nIn molti contesti \u00e8 pi\u00f9 utile definire una superficie come variet\u00e0 differenziabile invece che topologica. La differenza per\u00f2 non \u00e8 sostanziale. \nAltro esempio di superficie astratta (o algebrica) \u00e8 la Superficie di Veronese, rappresentabile solamente in uno spazio proiettivo ad almeno cinque dimensioni, mentre la Tromba di Torricelli \u00e8 un'altra superficie paradossale disegnabile in tre dimensioni. \nSuperfici immerse.\nUna \"superficie immersa\" \u00e8 una superficie che pu\u00f2 auto-intersecarsi. Pi\u00f9 precisamente, \u00e8 l'immagine di una immersione\ndi una superficie astratta formula_1. Si richiede quindi che formula_30 abbia ovunque differenziale iniettivo: questa ipotesi garantisce che formula_30 sia localmente iniettiva, ma non globalmente.\nAd esempio, la bottiglia di Klein \u00e8 generalmente mostrata nello spazio tridimensionale tramite una immersione: la superficie si auto-interseca lungo una circonferenza. Un'altra superficie immersa \u00e8 la superficie di Boy: in questo caso formula_1 \u00e8 un piano proiettivo reale, una superficie non orientabile che, come la bottiglia di Klein, non pu\u00f2 essere contenuta nello spazio.\nSuperfici complesse.\nNell'ambito della geometria complessa, una superficie complessa \u00e8 una variet\u00e0 complessa di dimensione 2. Si tratta di un oggetto completamente diverso dalla usuale superficie, poich\u00e9 ha topologicamente dimensione reale 4.\nInfine, a seconda dei contesti, si pu\u00f2 indicare col termine \"superficie\" strutture con caratteristiche diverse da quelle citate sopra; ad esempio, si pu\u00f2 chiamare brevemente superficie un'ipersuperficie in uno spazio euclideo (o in una variet\u00e0 differenziabile), cio\u00e8 una variet\u00e0 di dimensione inferiore a quella dello spazio ambiente (ma non necessariamente 2), talvolta si parla anche di \"superfici frattali\", indicando strutture frattali costruite a partire da una superficie, ma che, in definitiva, non ne conservano alcuna caratteristica specifica.\nTeoremi.\nClassificazione topologica delle superfici.\nLe superfici compatte sono classificate in topologia a meno di omeomorfismo da tre parametri: il genere, il numero di componenti di bordo, e l'orientabilit\u00e0.\nIn topologia vengono considerate spesso anche le superfici di tipo finito, ottenute a partire dalle superfici compatte rimuovendo un numero finito di punti e creando cos\u00ec delle \"punture\". Una superficie con punture non \u00e8 mai compatta. Analogamente alle superfici compatte, quelle di tipo finito sono classificate da quattro parametri: il genere, il numero di componenti di bordo, l'orientabilit\u00e0 e il numero di punture."}
{"id": "18754", "revid": "339392", "url": "https://it.wikipedia.org/wiki?curid=18754", "title": "Cotone fulminante", "text": ""}
{"id": "18765", "revid": "1543377", "url": "https://it.wikipedia.org/wiki?curid=18765", "title": "Universit\u00e0 degli Studi di Genova", "text": "L'Universit\u00e0 degli Studi di Genova (comunemente chiamata Universit\u00e0 di Genova o UniGe) \u00e8 un'universit\u00e0 statale italiana fondata nel 1481 avente sede nel centro storico di Genova, con sedi distaccate in varie citt\u00e0 della Liguria.\nCome per la maggior parte delle universit\u00e0 europee di antica tradizione, le origini dell'Universit\u00e0 di Genova sono da ricercarsi nelle associazioni di docenti e studenti. Si hanno notizie della presenza a Genova di collegi che conferiscono titoli in legge, teologia, medicina e arte gi\u00e0 a partire dal XIII secolo.\nOggi l'Ateneo ha sedi didattiche a Genova, Imperia, Savona, La Spezia, Chiavari e Pietra Ligure e conta cinque scuole.\nL'Universit\u00e0 di Genova ha strette collaborazioni con l'istituto italiano di tecnologia (IIT), ed ha attualmente un piano di costruzione d'una nuova facolt\u00e0 d'ingegneria presso il parco scientifico tecnologico Great Campus degli Erzelli.\nStoria.\nLe facolt\u00e0 medievali.\nIl Collegio dei Giudici risultava certamente esistente nel 1307, quando i Capitani del popolo sanciscono l'esenzione da ogni imposta e gabella per ciascun membro del Collegio. Si ha ragione di ritenere che il Collegio dei Medici sia stato fondato nello stesso periodo del Collegio dei Giudici. In ogni caso, nel 1353 viene ribadita anche per i membri di questo collegio l'esenzione dalle imposte. La promulgazione dello Statuto del Collegio avviene, ad opera del Consiglio degli Anziani, l'8 agosto 1481.\nAnche il Collegio di teologia ha origini antiche, confermate dalla bolla di papa Sisto IV (il savonese Francesco della Rovere) del 1471.\nLe istituzioni educative della citt\u00e0 hanno modo di godere di alcuni lasciti, come quello di Ettore Vernazza, che nel 1512 lascia disposizioni testamentarie perch\u00e9 siano create a Genova quattro cattedre di medicina, e quello di Ansaldo Grimaldi, che nel 1536 crea un lascito per l'istituzione di cattedre di diritto canonico, diritto civile, filosofia morale e matematica.\nIl Collegio di San Girolamo.\nLe cattedre dei Collegi vengono incorporate nel 1569 nelle scuole dei Padri Gesuiti, gi\u00e0 dal 1554 dediti all'insegnamento a Genova. Il collegio gesuitico, dopo varie peregrinazioni, nel 1623 trova sede presso la chiesa di San Girolamo Del Roso e prende perci\u00f2 il nome di \"Collegio di San Girolamo\". A fianco della chiesa, arricchito dall'acquisto di alcuni terreni circostanti, viene edificato dall'architetto Bartolomeo Bianco il palazzo del collegio (l'attuale Palazzo del Rettorato), in uso a partire dal 1640.\nOltre alle quattro classi inferiori di latino, il collegio comprendeva, fra le altre, due cattedre di retorica, una di matematica, una di logica, una di fisica, due di teologia scolastica, una di teologia morale, una di diritto canonico.\nIl Collegio di San Girolamo non era un'universit\u00e0 e chi poteva proseguiva gli studi fuori della Repubblica di Genova nelle universit\u00e0 di Pavia, Parma e Roma.\nL'Universit\u00e0 di Genova (1773-1805).\nNel 1773, con la soppressione della Compagnia di Ges\u00f9 il controllo sul collegio, che viene promosso a Universit\u00e0, passa al Senato della Repubblica di Genova con potere di nomina di professori e maestri. Viene costituita una Deputazione agli Studi, composta di patrizi genovesi, e vengono ricostituite tutte le cattedre, sia quelle relative all'insegnamento superiore (sacri canoni, giurisprudenza civile, filosofia, fisica, teologia, logica e metafisica), sia all'insegnamento inferiore (classi di retorica, di lettura, di scrittura). Da notare che l'insegnamento della fisica, affidato a padre Glicerio Sanxay, risultava distinto da quello della filosofia.\nNel 1777, un lascito consente di fondare una cattedra e un gabinetto di chimica affidati a Guglielmo Batt, il quale inizia a lavorare per la costituzione di un orto botanico sulla collina alle spalle del palazzo universitario.\nTutte le lauree in teologia, dopo il 25 ottobre 1781, vengono conferite dall'Universit\u00e0 e, con decreto del 29 aprile 1782, il Senato aggrega il Collegio di teologia alla facolt\u00e0 di teologia dell'Universit\u00e0.\nLa Deputazione ritenne di dover introdurre insegnamenti di tipo pratico-sperimentale. Due anni dopo, nel 1784, vengono attivate le cattedre di aritmetica commerciale, di storia naturale e di fisica sperimentale, quest'ultima dotata di un proprio gabinetto. Il corso di algebra e di geometria viene affidato provvisoriamente al lettore di metafisica, il quale lo svolge gratuitamente.\nLa Repubblica Ligure, costituita da Napoleone Bonaparte su modello francese, provvede ad emanare nel 1802 un regolamento che organizza l'universit\u00e0 in quattro facolt\u00e0: teologia, filosofia, diritto e medicina, e al vertice pone una commissione agli studi composta di cinque membri, uno per ciascuna delle quattro facolt\u00e0 pi\u00f9 un altro membro per libera elezione dei professori.\nPassano sotto l'Universit\u00e0 anche gli studi di medicina, fino a quel periodo svolti all'Ospedale di Pammatone.\nIl ciclo degli studi per il conseguimento della laurea prevede tre o quattro anni sotto la vigilanza della commissione che ha il compito di ordinare il piano degli esami che gli studenti sono tenuti a superare per conseguire il titolo.\nL'Universit\u00e0 Imperiale, poi Accademia Imperiale di Genova.\nDopo la costituzione dell'Impero francese, che assorbe la Repubblica Ligure, gli studi superiori sono suddivisi nelle scuole speciali di diritto, medicina, scienze fisiche e matematiche, scienze commerciali, lingua e letteratura, farmacia. L'Universit\u00e0 di Genova subisce la sorte comune a tutti gli altri centri universitari nell'orbita napoleonica, vivendo aggregata all'unica Universit\u00e0 imperiale di Parigi.\nL'Universit\u00e0 contava quaranta cattedre e seicento studenti. Il bilancio era finanziato dai capitali portati all'estero dai Gesuiti prima dello scioglimento della Compagnia, soprattutto a Londra e in Austria.\nLe cattedre furono riorganizzate: innanzitutto furono soppresse quelle di teologia, che avevano gi\u00e0 l'equivalente in seminario, e quelle giuridiche furono ridotte a quattro. Furono invece istituite le cattedre di astronomia, di letteratura francese e di storia.\nL'ateneo genovese nel 1805 prese il nome di \"Universit\u00e0 Imperiale di Genova\" e nel 1809 quello di \"Accademia Imperiale di Genova\".\nL'Universit\u00e0 di Genova.\nAlla caduta di Napoleone, il governo provvisorio della Repubblica nomina una deputazione che curi gli studi e nel 1815, a seguito del Congresso di Vienna, le potenze partecipanti sanciscono che l'Universit\u00e0 rientri sotto le competenze del Regno di Sardegna, potendo beneficiare dei privilegi concessi all'Universit\u00e0 di Torino.\nDurante i moti del 1821-23 e del 1830-35, l'Universit\u00e0 viene chiusa a causa delle agitazioni e successivamente per motivi di ordine pubblico.\nNell'ateneo si conserva ancora la prima bandiera tricolore, futuro simbolo dell'unit\u00e0 nazionale, che gli studenti, guidati da Goffredo Mameli, sventolarono nelle strade di Genova il 10 dicembre 1847 durante la celebrazione del 101\u00ba anniversario della cacciata degli austriaci dalla citt\u00e0.\nNel 1870 vengono costituite le Regie scuole superiori Navale e di scienze economiche e commerciali, che nel 1936 verranno assimilate nella Regia Universit\u00e0 degli Studi di Genova assumendo rispettivamente i titoli di Facolt\u00e0 di ingegneria e di economia e commercio.\nNel 1862 la legge Matteucci attribuisce a Genova la qualifica di Universit\u00e0 di secondo livello. Viene annessa al primo livello nel 1885 e, con l'entrata in vigore della Riforma Gentile nel 1923, confermata definitivamente in questa fascia di valutazione.\nStrutture.\nL'universit\u00e0 \u00e8 organizzata in scuole, le quali sono strutture di coordinamento tra pi\u00f9 dipartimenti raggruppati secondo criteri di affinit\u00e0 disciplinare e di funzionalit\u00e0 organizzativa. Vi sono 23 dipartimenti, ripartiti in 5 scuole:\nIANUA Scuola Superiore dell'Universit\u00e0 di Genova.\nL'Universit\u00e0 ha fondato nel 2013 l'Istituto di studi superiori dell'Universit\u00e0 di Genova (ISSUGE) dal 2016 trasformato in Scuola superiore dell'Universit\u00e0 di Genova (IANUA-ISSUGE), una scuola superiore universitaria che opera nei seguenti campi: ingegneria e architettura, scienze matematiche fisiche naturali, scienze mediche e farmaceutiche, scienze sociali e scienze umanistiche. La permanenza nella Scuola Superiore IANUA \u00e8 subordinata a regolarit\u00e0 e profitto (essere in corso e mantenere una media nel primo decile dei migliori studenti di ogni classe di laurea) negli esami del corso di studio ordinario e al superamento con successo del programma di formazione integrativo.\nIstituto superiore di studi in tecnologie dell'informazione e della comunicazione.\nL\"'Istituto superiore di studi in tecnologie dell'informazione e della comunicazione\" (ISICT) \u00e8 una scuola nata nel 2003 che affianca i corsi di studio in ICT dell'Universit\u00e0 di Genova per integrare la formazione universitaria nell'area gestionale e nell'area scientifico-tecnologica. A partire dall'anno accademico 2010/2011 il programma formativo di ISICT viene svolto in collaborazione con ISSUGE. Il presidente di ISICT \u00e8 Sebastiano Serpico.\nDal 2013 \u00e8 nata l'associazione Alumni ISICT con lo scopo di creare una rete di laureati ISICT.\nCorsi e progetti.\nISICT offre un programma formativo in due aree culturali: gestionale e scientifico-tecnologica.\nI piani formativi consistono in lezioni frontali, case studies e seminari volti ad approfondire argomenti non affrontati nei corsi di studio curricolari. ISICT organizza inoltre visite aziendali e presso centri di ricerca, tirocini e tesi in azienda, incontri con esperti internazionali e collabora con il Festival della scienza di Genova.\nIl programma formativo \u00e8 preparato grazie anche alle indicazioni del comitato di esperti di cui fanno parte personalit\u00e0 del panorama ICT a livello nazionale.\nAmmissione e benefici.\nOgni anno ISICT emana un bando di concorso dove sono indicate le modalit\u00e0 di selezione, il numero di posti e le borse di studio disponibili. Le borse di studio sono erogate esclusivamente in base al merito.\nIndicativamente sono disponibili tra 30 e 40 posti di \"allievo\", circa 20 tra gli studenti del primo anno di corso di laurea triennale che abbiano ottenuto un voto minimo dell'esame di maturit\u00e0 di 80/100 e circa 20 tra gli studenti del primo anno di corso di laurea magistrale che abbiano mantenuto una media pesata minima di 27/30 per la laurea triennale. Per mantenere lo status di \"allievo\" gli studenti devono mantenere una media di 27/30 con voti non inferiori a 24/30, essere in pari con gli esami e superare con successo il programma di formazione ISICT.\nSoci.\nI soci partecipano alla governance dell'ISICT, al finanziamento e alla definizione dell'offerta formativa.\nI soci sono:\nRettori.\nRettori dell'universit\u00e0 dal 1849 a oggi:"}
{"id": "18766", "revid": "5", "url": "https://it.wikipedia.org/wiki?curid=18766", "title": "Malvali", "text": ""}
{"id": "18767", "revid": "656701", "url": "https://it.wikipedia.org/wiki?curid=18767", "title": "39 (numero)", "text": "Trentanove (cf. latino \"undequadraginta\", greco \"\u1f10\u03bd\u03bd\u03ad\u03b1 \u03ba\u03b1\u1f76 \u03c4\u03c1\u03b9\u03ac\u03ba\u03bf\u03bd\u03c4\u03b1\") \u00e8 il numero naturale dopo il 38 e prima del 40."}
{"id": "18769", "revid": "5", "url": "https://it.wikipedia.org/wiki?curid=18769", "title": "Malvacee", "text": ""}
{"id": "18770", "revid": "124781025", "url": "https://it.wikipedia.org/wiki?curid=18770", "title": "Cometa Shoemaker-Levy 9", "text": "La cometa Shoemaker-Levy 9 (formalmente designata 1993e e D/1993 F2) \u00e8 divenuta famosa perch\u00e9 \u00e8 stata la prima cometa ad essere osservata durante la sua caduta su un pianeta. Scoperta il 25 marzo 1993 dagli astronomi Eugene e Carolyn S. Shoemaker e da David Levy, analizzando lastre fotografiche dei dintorni di Giove, dest\u00f2 immediatamente l'interesse della comunit\u00e0 scientifica; non era mai accaduto infatti che una cometa fosse scoperta in orbita attorno ad un pianeta e non al Sole. Catturata tra la seconda met\u00e0 degli anni sessanta ed i primi anni settanta da Giove, le interazioni tra il gigante gassoso e la cometa ne avevano causato la disgregazione in 21 frammenti. Nel 1993 si presentava all'osservatore come una lunga fila di punti luminosi immersi nella luminescenza delle loro code, indicati spesso sui giornali come \"la collana di perle\".\nGli studi dell'orbita della cometa portarono alla conclusione che essa sarebbe precipitata sul pianeta nel luglio del 1994. Fu quindi avviata un'estesa campagna osservativa che coinvolse numerosi osservatori a Terra e diverse sonde nello spazio per la registrazione dell'evento. Tra il 16 ed il 22 luglio del 1994, i frammenti della cometa caddero su Giove in un vero e proprio bombardamento. Le macchie scure che si formarono sul pianeta furono osservabili dalla Terra per diversi mesi prima di essere riassorbite dall'atmosfera di Giove. L'evento ebbe una rilevanza mediatica considerevole, ma contribu\u00ec notevolmente anche alle conoscenze scientifiche sul Sistema solare. In particolare, permise di effettuare misurazioni sugli strati profondi dell'atmosfera gioviana, normalmente inaccessibili, e sottoline\u00f2 il ruolo svolto da Giove nel ridurre i detriti spaziali presenti nel Sistema solare interno.\nScoperta.\nLa cometa fu scoperta nella notte del 24 marzo 1993 dagli Shoemaker e da Levy in una fotografia ripresa con il telescopio Schmidt da 0,4 metri al \"Mount Palomar Observatory\" in California, mentre conducevano un programma di osservazioni dedicato alla rilevazione di oggetti near-Earth. A differenza di tutte le altre comete scoperte prima di allora, la \"Shoemaker-Levy 9\" era in orbita attorno a Giove invece che attorno al Sole. La serendipica scoperta della cometa mise velocemente in secondo piano gli scopi originali delle loro osservazioni.\nSL9 fu la nona cometa periodica (una cometa il cui periodo orbitale \u00e8 inferiore a 200 anni) scoperta dalla coppia di astronomi, e la loro undicesima scoperta includendo anche due comete non periodiche. La scoperta fu annunciata nella circolare IAU 5725 del 26 marzo 1993.\nL'immagine della scoperta forn\u00ec i primi indizi che SL9 era una cometa insolita. Essa presentava infatti nuclei multipli contenuti in una regione allungata lunga 50 arcosecondi e larga 10. Brian Marsden del Central Bureau for Astronomical Telegrams not\u00f2 che la cometa era nelle vicinanze del pianeta gigante e sugger\u00ec che potesse essere stata frammentata dalla gravit\u00e0 gioviana.\nOrbita.\nGli studi orbitali della cometa appena scoperta rivelarono che essa orbitava attorno a Giove completando una rivoluzione ogni 2 anni e percorrendo un'orbita caratterizzata da un apogiovio di e da un'eccentricit\u00e0 piuttosto elevata, pari a 0,9986.\nLa cometa aveva gi\u00e0 completato diverse orbite attorno a Giove prima di essere rilevata. Gli studi condotti sulla sua orbita rivelarono infatti che era stata catturata dal pianeta all'inizio degli anni settanta o a met\u00e0 degli anni sessanta, mentre era in orbita attorno al Sole. Prima di allora era probabilmente una cometa di breve periodo con un afelio appena all'interno dell'orbita di Giove e un perielio interno alla fascia di asteroidi. Furono individuate anche alcune immagini precedenti alla scoperta, tra cui quelle del 15 marzo di Kin Endate, del 17 marzo di S. Otomo e del 19 marzo di Eleanor Francis Helin. Non furono trovate immagini risalenti ad un periodo precedente al mese di marzo del 1993.\nIl volume di spazio all'interno del quale si pu\u00f2 dire che un corpo \u00e8 in orbita attorno a Giove \u00e8 definito dalla sfera di Hill (o \"sfera di Roche\") di Giove. Quando, nell'anno della sua cattura, la cometa transit\u00f2 nei pressi del gigante gassoso, si trov\u00f2 leggermente all'interno della sfera di Hill del pianeta e probabilmente in un tratto dell'orbita in prossimit\u00e0 dell'afelio, cio\u00e8 in corrispondenza del quale il movimento relativo della cometa rispetto a Giove era molto piccolo. L'attrazione gravitazionale esercitata da Giove fu quindi sufficiente a mutare l'orbita della cometa da un'orbita intorno al Sole ad una molto eccentrica attorno al gigante gassoso.\nIl 7 luglio 1992 pass\u00f2 ad una distanza minima di dalle nubi gioviane, molto all'interno dell'orbita di Metis e del limite di Roche del pianeta, dove le forze di marea sono sufficientemente intense da disintegrare un corpo celeste tenuto insieme dalla sola forza di gravit\u00e0. Sebbene la cometa fosse gi\u00e0 transitata nelle vicinanze di Giove precedentemente, l'incontro del 7 luglio fu il pi\u00f9 vicino e gli studiosi ritengono che possa essere stato quello in cui il nucleo della cometa si frantum\u00f2. Ad ogni frammento fu assegnata una lettera dell'alfabeto identificativa (dalla A alla W), secondo una prassi gi\u00e0 adottata precedentemente.\nGli astronomi, in base ai dati orbitali, dedussero che la cometa sarebbe passata a meno di dal centro di Giove (una distanza inferiore al raggio del pianeta) nel luglio del 1994; c'era quindi un'altissima probabilit\u00e0 che la cometa sarebbe entrata in collisione con il gigante gassoso. Gli studi suggerirono inoltre che la sequenza degli impatti del gruppo di frammenti sarebbe durata circa 5 giorni.\nPrevisione della collisione.\nLa previsione della collisione galvanizz\u00f2 la comunit\u00e0 scientifica, che non aveva mai assistito allo spettacolo offerto dalla collisione tra due corpi significativi del sistema solare. Furono condotti studi accurati della cometa e, quando la sua orbita fu determinata con precisione, la possibilit\u00e0 di collisione divenne certezza. Questo evento avrebbe costituito un'opportunit\u00e0 unica per osservare l'atmosfera di Giove: la collisione avrebbe provocato eruzioni di materiali provenienti da strati atmosferici profondi, normalmente preclusi all'osservazione.\nGli astronomi stimarono che i frammenti visibili della cometa variavano da qualche centinaio di metri fino al massimo di due chilometri, suggerendo che il nucleo cometario originario potesse aver raggiunto i 5\u00a0km di diametro, pi\u00f9 grande di quello della cometa Hyakutake. Nel dibattito che precedette le collisioni, una delle principali controversie riguardava le capacit\u00e0 di osservazione dalla Terra; alcuni ritenevano impossibile vedere le conseguenze degli impatti, ma solo la manifestazione luminosa che si sarebbe verificata nel momento in cui i frammenti sarebbero bruciati nell'atmosfera, come gigantesche meteore. Altri suggerirono che in conseguenza degli impatti il pianeta sarebbe stato attraversato da una serie di onde gravitazionali, che l'aumento del quantitativo di polvere avrebbe determinato un aumento della foschia stratosferica ed infine un incremento della massa del sistema di anelli di Giove.\nL'impatto.\nAll'avvicinarsi della data prevista per l'impatto, crebbe la trepidazione nella comunit\u00e0 scientifica e non. Molti telescopi a Terra e diversi osservatori spaziali furono puntati verso Giove, tra questi ultimi: il Telescopio spaziale Hubble, il satellite ROSAT e la sonda Galileo, che era in rotta per un \"rendezvous\" con il pianeta previsto per il 1995. Gli impatti avvennero nel lato del pianeta opposto alla Terra, ma la sonda Galileo fu in grado di osservarli direttamente da una distanza di 1,6 UA. La rapida rotazione di Giove rese i siti degli impatti visibili dalla Terra qualche minuto dopo l'evento.\nPer l'occasione, altre due sonde in missione nello spazio profondo furono puntate verso Giove: la \"Ulysses\" a 2,6\u00a0UA di distanza dal pianeta, progettata principalmente per lo studio del Sole, e la Voyager 2, in quel momento a 44\u00a0UA da Giove e diretta verso l'esterno del sistema solare dopo aver sorvolato Nettuno nel 1989, che fu programmata per registrare le emissioni radio nelle frequenze tra 1 e .\nIl primo impatto avvenne alle 20:13 UTC del 16 luglio 1994, quando il frammento A del nucleo colp\u00ec l'emisfero meridionale del pianeta ad una velocit\u00e0 di 60\u00a0km/s. Gli strumenti a bordo della sonda Galileo rilevarono una palla di fuoco che raggiunse la temperatura di , prima di espandersi e raffreddarsi a in circa 40 secondi. Il pennacchio raggiunse una altezza di circa .\nDopo qualche minuto gli strumenti misurarono un nuovo aumento di temperatura, probabilmente causato dai materiali espulsi che ricadevano verso il pianeta. Gli osservatori a terra individuarono la palla di fuoco mentre si sollevava dal bordo del pianeta poco dopo l'impatto iniziale.\nGli effetti oltrepassarono le previsioni degli astronomi: molti osservatori videro subito dopo il primo impatto un'enorme macchia scura, visibile anche con piccoli telescopi, di dimensioni pari a (valore prossimo a quello del raggio terrestre). Tale macchia e quelle che si formarono in seguito agli impatti successivi presentavano una forma marcatamente asimmetrica, con un semianello pi\u00f9 spesso nella direzione opposta rispetto a quella di impatto. Gli studiosi ritennero che esse fossero composte principalmente dai detriti.\nNei successivi sei giorni, vennero osservati altri 21 impatti, il maggiore dei quali avvenne il 18 luglio alle 7:33 UTC e fu causato dalla collisione del frammento G. Questo evento cre\u00f2 un'enorme macchia scura con dimensioni di , e sprigion\u00f2 l'energia stimata equivalente a 6 milioni di megaton (circa 750 volte l'energia dell'intero arsenale nucleare mondiale). Il 19 luglio due impatti, separati da un periodo di 12 ore, crearono degli effetti simili a quelli del frammento G. L'ultimo frammento, contrassegnato con la lettera W, colp\u00ec Giove il 22 luglio.\nOsservazione e scoperte.\nStudi chimici.\nGli osservatori speravano che gli impatti avrebbero fornito dettagli sugli strati di Giove al di sotto delle nuvole pi\u00f9 superficiali, dal momento che i materiali in profondit\u00e0 sarebbero stati esposti dai frammenti di cometa in caduta attraverso l'atmosfera superiore. Le osservazioni spettroscopiche dei siti d'impatto rivelarono le linee di assorbimento caratteristiche dello zolfo biatomico (S2) e del disolfuro di carbonio (CS2): fu la prima volta che questi composti furono rilevati su Giove e solo la seconda che lo zolfo biatomico fosse rivelato in un corpo celeste diverso dalla Terra. Furono individuati ammoniaca (NH3) ed acido solfidrico (H2S). Le quantit\u00e0 di zolfo rilevate erano molto superiori a quelle contenute in un piccolo nucleo cometario; fu quindi ipotizzato che questi materiali provenissero effettivamente dall'interno del pianeta. Con grande sorpresa degli astronomi, non furono rilevati composti di zolfo ed ossigeno, come ad esempio l'anidride solforosa (SO2).\nOltre a queste molecole, furono identificate emissioni di atomi pesanti come ferro, magnesio e silicio, in quantit\u00e0 corrispondenti a quelle presenti nei nuclei cometari. Sebbene fossero rilevate quantit\u00e0 significative di acqua, esse furono inferiori alle aspettative, quindi o l'ipotetico strato di acqua gioviano \u00e8 pi\u00f9 sottile del previsto, oppure i frammenti di cometa non hanno raggiunto una profondit\u00e0 sufficiente.\nOnde di gravit\u00e0.\nCome era stato previsto, le collisioni generarono enormi onde di gravit\u00e0 che viaggiarono attraverso il pianeta ad una velocit\u00e0 di 450\u00a0m/s e che furono osservate per pi\u00f9 di due ore dopo l'impatto. Alcuni studiosi ritengono che tali onde si fossero propagate attraverso uno strato stabile, che ha funzionato come una guida d'onda, posto in corrispondenza dell'ipotetico strato troposferico delle nubi d'acqua. Tuttavia, le spettrografie sembrano indicare che i frammenti non avrebbero raggiunto lo strato d'acqua e le onde allora potrebbero essersi propagate all'interno della stratosfera.\nAltre osservazioni.\nLe osservazioni radio rilevarono un netto incremento delle emissioni ad una lunghezza d'onda di 21\u00a0cm dopo l'impatto principale, che raggiunse il 120% del normale livello di emissione del pianeta. Si pensa che siano state dovute alla radiazione di sincrotrone generata dall'immissione di elettroni relativistici - elettroni con velocit\u00e0 prossime a quella della luce - nella magnetosfera gioviana.\nUn'ora dopo la collisione del frammento K, gli osservatori registrarono un'aurora nei pressi del sito di impatto, e nella zona diametralmente opposta, valutata rispetto al campo magnetico di Giove. La causa di queste emissioni fu difficile da stabilire, essendo limitate le conoscenze del campo magnetico interno del pianeta e della geometria dei siti di impatto. Le onde d'urto in accelerazione verso l'alto potrebbero aver accelerato a sufficienza le particelle cariche da provocare un'aurora, un fenomeno tipicamente associato alle particelle veloci del vento solare che colpiscono l'atmosfera di un pianeta nei pressi di un polo magnetico.\nAlcuni astronomi hanno suggerito che gli impatti possano aver avuto effetti notevoli anche sul toro ionico presente attorno a Giove in corrispondenza dell'orbita di Io. Tuttavia, studi spettroscopici a risoluzione elevata rilevarono, durante gli impatti e nel periodo seguente, variazioni entro la norma nella densit\u00e0 degli ioni, nella velocit\u00e0 di rotazione e nelle temperature.\nAnalisi dopo l'impatto.\nUna delle sorprese dell'impatto fu rappresentata dalle minori quantit\u00e0 d'acqua rilevate rispetto alle aspettative. Prima dell'impatto, i modelli dell'atmosfera gioviana indicavano che la disintegrazione dei frammenti pi\u00f9 grandi sarebbe avvenuta a pressioni comprese tra e qualche MPa (da 0,3 a qualche decina di bar). Alcuni prevedevano che i frammenti del nucleo cometario sarebbero penetrati fino ad uno strato interno ricco d'acqua e che un velo bluastro avrebbe coperto la regione interessata dagli impatti.\nI successivi studi non rilevarono grandi quantitativi d'acqua e suggerirono che la frammentazione e la distruzione dei frammenti cometari fossero avvenute ad altezze probabilmente maggiori rispetto al previsto. Anche il frammento pi\u00f9 grande potrebbe essere stato distrutto quando la pressione raggiunse i 250 kPa (2,5 bar), molto sopra all'ipotetico strato d'acqua. I frammenti minori furono probabilmente distrutti addirittura prima di raggiungere lo strato delle nubi.\nEffetti a lungo termine.\nI segni lasciati dall'evento rimasero visibili a lungo e furono descritti come pi\u00f9 visibili della famosa Grande Macchia Rossa. Probabilmente furono i fenomeni transitori pi\u00f9 importanti mai osservati sul pianeta, e mentre la Grande Macchia Rossa risalta per il suo colore, non fu mai registrata alcuna macchia di dimensioni e colori simili a quelle provocate dalla cometa.\nLe osservazioni spettroscopiche mostrarono che l'ammoniaca e il solfuro di carbonio rimasero nell'atmosfera almeno per quattordici mesi dopo l'evento, con un eccesso di ammoniaca nella stratosfera (normalmente l'ammoniaca \u00e8 presente invece nella troposfera).\nLa temperatura atmosferica torn\u00f2 ai livelli normali molto pi\u00f9 velocemente nei punti di impatto maggiori rispetto a quelli minori. Nei primi, infatti, le temperature aumentarono in una regione ampia da 15000 a 20000\u00a0km, ma scesero a valori normali entro una settimana dall'evento. Nei punti pi\u00f9 piccoli, temperature di superiori rispetto ai siti circostanti persistettero invece per almeno due settimane. Le temperature della stratosfera aumentarono immediatamente dopo gli impatti, per scendere due o tre settimane dopo a valori di temperatura inferiori rispetto alla situazione precedente agli impatti. Soltanto in seguito tornarono lentamente a valori normali.\nInterazione tra Giove e le comete.\nLa cometa Shoemaker-Levy 9 non \u00e8 l'unica ad aver orbitato per qualche tempo attorno a Giove; da studi condotti sulle orbite di numerose comete periodiche, si \u00e8 potuto dedurre che almeno altre tre comete (82P/Gehrels, 111P/Helin-Roman-Crockett e 147P/Kushida-Muramatsu) sono state temporaneamente catturate dal pianeta (sebbene non siano state osservate se non in orbita attorno al Sole). Gli studi hanno confermato che Giove, il maggiore pianeta del sistema solare, \u00e8 in grado di catturare frequentemente comete in orbita attorno al Sole. In genere, le comete in orbita attorno a Giove seguono orbite instabili poich\u00e9 altamente ellittiche e perturbabili dalla gravit\u00e0 del Sole durante il transito per l'apogiovio (il punto di massima distanza dal pianeta). In uno studio condotto nel 1997, \u00e8 stato stimato che una cometa di 0,3\u00a0km di diametro cada sul pianeta una volta ogni 500 anni; mentre per una cometa di 1,6\u00a0km di diametro la frequenza scende ad una ogni 6000 anni. Gli impatti di comete delle dimensioni di SL9 sono ancora pi\u00f9 rari.\nEsistono prove consistenti che alcune comete siano state frammentate e siano entrate in collisione con Giove e le sue lune. Durante le missioni Voyager sono state individuate 13 catene di crateri su Callisto e tre su Ganimede, la cui origine era inizialmente sconosciuta. Mentre le catene di crateri osservate sulla Luna spesso si irradiano da crateri maggiori e comunemente si ritiene che siano state create da impatti secondari del materiale espulso dalla collisione principale, quelle presenti sulle lune gioviane non sono collegate ad un cratere principale, ed \u00e8 probabile invece che siano state create da frammenti cometari.\nL'evento accaduto su Giove ha evidenziato il suo ruolo di \"aspirapolvere cosmico\" per il sistema solare interno. Il notevole campo gravitazionale di Giove attira molte piccole comete e asteroidi rendendolo una frequente sede di impatti, da 2000 a 8000 volte pi\u00f9 frequenti rispetto al tasso di impatti sul pianeta Terra. Senza Giove, la probabilit\u00e0 di impatto sui pianeti interni del sistema solare sarebbe molto pi\u00f9 elevata.\nLa caduta della Shoemaker-Levy 9 ha fatto riflettere sulla possibilit\u00e0 che eventi analoghi siano accaduti in passato e possano accadere in futuro e ha rafforzato le teorie delle estinzioni da impatto. \u00c8 generalmente accettata la teoria dell'impatto di un asteroide come causa dell'estinzione dei dinosauri al termine del periodo cretacico. Alcuni astronomi hanno ipotizzato che senza l'azione di Giove queste estinzioni di massa sarebbero potute essere pi\u00f9 frequenti sulla Terra, precludendo la possibilit\u00e0 di sviluppo per forme di vita complesse. Queste argomentazioni fanno parte dell'ipotesi della rarit\u00e0 della Terra (\"Rare Earth hypothesis\").\nLa collisione nella cultura di massa.\nL'impatto dei frammenti della cometa Shoemaker-Levy 9 su Giove fu seguito con grande interesse dalla comunit\u00e0 scientifica, ma dest\u00f2 anche clamore nell'opinione pubblica. All'evento infatti fu dedicata una estesa copertura mediatica e molti ne evidenziarono la portata storica. Inoltre, alcuni aspetti della collisione poterono essere direttamente osservati da chiunque possedesse un telescopio, ed in effetti furono molto numerosi gli osservatori che puntarono in quelle sere i propri strumenti su Giove.\nLe collisioni della cometa Shoemaker-Levy 9 attirarono l'attenzione sui pericoli derivanti dall'impatto di una cometa o di un asteroide con il nostro pianeta. Furono espresse posizioni fra loro anche molto distanti, dal catastrofismo alla sottovalutazione del rischio. Tra le forme di comunicazione, ci fu la produzione nel 1998 dei film \"Deep Impact\" di Mimi Leder, che narra delle vicende che precedono lo schianto di una cometa sulla Terra, ed \"Armageddon\" di Michael Bay, in cui un gruppo di astronauti riesce a disgregare un asteroide prima dell'impatto sul nostro pianeta.\nTra le forme espressive ispirate alla collisione, c'\u00e8 la canzone \"Jupiter Crash\", scritta nel 1996 dalla band post-punk inglese The Cure.\nLo scontro della cometa \u00e8 pure menzionato nel film Ma quando arrivano le ragazze? del regista Pupi Avati"}
{"id": "18773", "revid": "125790903", "url": "https://it.wikipedia.org/wiki?curid=18773", "title": "Amedeo Modigliani", "text": "Si form\u00f2 in Italia, andando dalla Toscana a Venezia e passando per il Mezzogiorno, fino a quando non giunse a Parigi nel 1906. La citt\u00e0 francese era all'epoca la capitale europea delle avanguardie artistiche e in Francia entr\u00f2 in contatto con personaggi come Pablo Picasso, Maurice Utrillo, Max Jacob, Jacques Lipchitz, Cha\u00efm Soutine e altri. A Parigi frequent\u00f2 anche importanti scrittori e poeti, come - ad esempio - Giuseppe Ungaretti. In Francia conobbe anche la giovane pittrice Jeanne H\u00e9buterne, destinata a divenire sua compagna di vita oltre che musa per alcuni dei suoi dipinti.\nNel 1909 inizi\u00f2 ad avvicinarsi alla scultura ma, sebbene fosse la sua reale aspirazione artistica, dovette abbandonarla ben presto nel 1914 a causa delle precarie condizioni fisiche; da allora si dedic\u00f2 solamente alla pittura, andando cos\u00ec a produrre una notevole quantit\u00e0 di dipinti, dai quali tuttavia non ricav\u00f2 alcuna ricchezza.\nArtista boh\u00e9mien, Modigliani non disdegn\u00f2 certo il bere e l'uso di altre sostanze nocive, andando cos\u00ec a compromettere la sua instabile salute fisica gi\u00e0 minata dalla tubercolosi, che infatti lo port\u00f2 alla morte all'et\u00e0 di soli trentacinque anni, proprio all'apice del suo successo. \u00c8 sepolto nel cimitero parigino di P\u00e8re-Lachaise, insieme con la sua compagna Jeanne che, incinta del loro secondo figlio, si suicid\u00f2 solo due giorni dopo la sua morte.\nBiografia.\nInfanzia e adolescenza.\nAmedeo Modigliani nacque a Livorno il 12 luglio del 1884 in una famiglia ebraica sefardita, ultimogenito dei quattro figli (tre maschi ed una femmina) di Flaminio Modigliani (1840-1928) e di Eugenia Garsin (1855-1927), quest'ultima nata a Marsiglia ma di famiglia livornese da diverse generazioni, ambedue atei. Quando venne alla luce, la famiglia stava attraversando un grave dissesto economico poich\u00e9 l'impresa del padre, costituita da alcune societ\u00e0 agricole e minerarie in Sardegna (specialmente a Buggerru, nella localit\u00e0 Grugua, nel Sulcis-Iglesiente), era in bancarotta. Anche la situazione finanziaria dei Garsin era tutt'altro che rosea.\nFu soprattutto l'intraprendenza della madre a impedire il tracollo economico della famiglia, grazie ai ricavi provenienti dalla scuola materna ed elementare da lei fondata, dalle lezioni private e dall'attivit\u00e0 di traduttrice e critica letteraria. Inoltre, si preoccup\u00f2 personalmente dell'istruzione dei figli.\nFin dall'adolescenza Amedeo fu afflitto da problemi di salute: dapprima una febbre tifoide, contratta all'et\u00e0 di 14 anni, quindi l'esordio della tubercolosi due anni dopo, una forma cos\u00ec grave da costringere il giovane Amedeo ad abbandonare gli studi e a effettuare alcuni soggiorni a Capri, dai quali trasse un discreto giovamento.\nNel 1898 il fratello maggiore, Giuseppe Emanuele, futuro deputato del Partito Socialista Italiano, venne condannato a sei mesi di carcere per la sua militanza nel movimento operaio.\nCostretto spesso in casa per via della salute assai cagionevole (cadde pi\u00f9 volte malato di polmonite, che infine si convertir\u00e0 in tubercolosi), Modigliani sin da piccolo mostr\u00f2 una grande passione per il disegno, riempiendo pagine e pagine di schizzi e ritratti tra lo stupore dei parenti, che comunque non gli poterono concedere la possibilit\u00e0 di iscriversi a qualche corso adatto al suo livello; durante un violento attacco della malattia, riusc\u00ec a strappare alla madre la promessa di poter andare a lavorare nello studio di Guglielmo Micheli, uno dei migliori allievi del grande Giovanni Fattori e uno dei pittori pi\u00f9 in vista di Livorno, da cui apprender\u00e0 le prime nozioni pittoriche, e dove conoscer\u00e0, nel 1898, lo stesso Fattori. Modigliani sar\u00e0 cos\u00ec influenzato dal movimento dei macchiaioli, in particolare da Fattori stesso e da Silvestro Lega.\nIl trasferimento a Parigi e l'esordio artistico.\nNel 1902 Amedeo Modigliani s'iscrisse alla \"Scuola libera di Nudo\" di Firenze e un anno dopo si spost\u00f2 a Venezia, dove frequent\u00f2 la stessa scuola presso l'Istituto per le Belle Arti. Nel 1906 Modigliani emigr\u00f2 in Francia, precisamente a Parigi, che all'epoca era il punto focale dell'avanguardia. Sistematosi al Bateau-Lavoir, una comune per artisti squattrinati di Montmartre, fu ben presto occupato dalla pittura SOKI, inizialmente influenzato dal lavoro di Henri de Toulouse-Lautrec, finch\u00e9 Paul C\u00e9zanne cambi\u00f2 le sue idee.\nModigliani svilupp\u00f2 uno stile unico, l'originalit\u00e0 di un genio creativo, che era contemporaneo del movimento artistico dei cubisti, ma di cui non fece mai parte. Modigliani \u00e8 famoso per il suo lavoro rapido: si dice che completasse un ritratto in una o due sedute. Una volta terminati, non ritoccava mai i suoi dipinti. Eppure, tutti coloro che avevano posato per lui dissero che essere ritratti da Modigliani era come \"farsi spogliare l'anima\". Modigliani si era inizialmente pensato come scultore pi\u00f9 che come pittore e inizi\u00f2 a scolpire seriamente dopo che Paul Guillaume, un giovane e ambizioso mercante d'arte, s'interess\u00f2 al suo lavoro sulla scultura nera e lo present\u00f2 a Constantin Br\u00e2ncu\u0219i e poco dopo a Picasso.\nQuesti caratteri appaiono antichi, quasi egizi, piatti e vagamente ricordanti una maschera, con distintivi occhi a mandorla, bocche increspate, nasi storti e colli allungati. Anche una serie di sculture di Modigliani venne esposta al Salone d'autunno del 1912. A causa delle polveri generate dalla scultura, la sua tubercolosi peggiorava; abbandon\u00f2 quindi la scultura, prima quella della pietra calcarea e poi anche quella del legno, e si concentr\u00f2 unicamente sulla pittura.\nElvira \"La Quique\".\nIn un caff\u00e8 Modigliani incontr\u00f2 Elvira, una bellissima giovane donna: era una cortigiana professionista soprannominata 'La Quique'. Fu un colpo di fulmine per entrambi. I dipinti \"Elvira appoggiata al tavolo\" e \"Nudo in piedi (Elvira)\", spesso riprodotto su cartoline, sono due dei suoi capolavori.\nI ritratti.\nTra le personalit\u00e0 ritratte da Modigliani si ricordano il pittore Cha\u00efm Soutine, suo amico e anche lui forte bevitore, Beatrice Hastings, una scrittrice e giornalista inglese alla quale rimase legato sentimentalmente per due anni, e molti colleghi artisti che frequentavano in quel tempo Montparnasse, come Mo\u00efse Kisling, Pablo Picasso, Diego Rivera, Juan Gris, Max Jacob e i giovani scrittori Blaise Cendrars e Jean Cocteau.\nUn altro pittore suo grande amico, nonostante le liti frequenti per i problemi di alcolismo, fu Maurice Utrillo. Dalle \"teste\", Modigliani pass\u00f2 ai ritratti con la figura completa svolta a spirale e ai nudi disegnati con una linea ondulata, che costituiscono le sue opere pi\u00f9 tipiche. Amedeo amava per\u00f2 soprattutto ritrarre la donna che divenne sua compagna: Jeanne H\u00e9buterne.\nI nudi e l'incontro con Jeanne H\u00e9buterne.\nIl 3 dicembre 1917 si tenne alla Gal\u00e9rie Berthe Weill la prima mostra personale di Modigliani. Il capo della polizia di Parigi rimase scandalizzato per l'immoralit\u00e0 dei nudi di Modigliani in vetrina, e lo costrinse a chiudere la mostra a poche ore dalla sua apertura. La sua pittura apparve diversa da tutto ci\u00f2 che si faceva allora, ovvero un \"ritorno all'ordine\". Qualcosa di comune egli aveva con i due pittori russi Pascin e Soutine, anche per l'accensione tonale che, insieme alla ricerca di una materia sempre pi\u00f9 vellutata, caratterizza l'opera degli ultimi anni del pittore.\nQuello stesso anno Modigliani ricevette una lettera da un'ex amante, Simone Thiroux, una ragazza franco-canadese, che lo inform\u00f2 di essere di ritorno in Canada e di avere dato alla luce un figlio, avuto da lui. Modigliani non riconobbe mai il bambino come suo, mentre trov\u00f2 il grande, vero amore, in Jeanne H\u00e9buterne, una pittrice in erba, con la quale si trasfer\u00ec in Provenza dopo che lei era rimasta incinta: il 29 novembre 1918 la ragazza diede alla luce una bambina, che venne anch'essa battezzata Jeanne.\nMentre era a Nizza, L\u00e9opold Zborowski si prodig\u00f2 per aiutare lui, Tsuguharu Foujita e altri artisti, cercando di vendere i loro lavori ai ricchi turisti. Modigliani riusc\u00ec a vendere solo qualche quadro e per pochi franchi ciascuno. Nonostante ci\u00f2 fu proprio questo il periodo in cui egli produsse la gran parte dei dipinti, che sarebbero diventati i suoi pi\u00f9 popolari e di maggior valore. I finanziamenti che Modigliani riceveva svanivano rapidamente in droghe e alcool.\nIl rapporto di Modigliani con droghe, alcool e altri eccessi viene spesso amplificato da antichi pregiudizi ormai difficili da rimuovere. Ci sono testimonianze su questa sua tendenza, sicuramente attendibili, ma che convergono inevitabilmente sul \"clich\u00e9\" di \"maledetto\" senza preoccuparsi di cercare altre ragioni. Modigliani non era il solo, in un ambiente come Montparnasse a cavallo della prima guerra mondiale, a fare uso di alcool e hashish e anzi si pu\u00f2 dire che quelle tendenze erano comuni ai pi\u00f9; quello che colpiva negli eccessi di Modigliani era la loro platealit\u00e0, al punto da fare esclamare a Picasso un giorno: \"Si direbbe che Modigliani non possa prendere una sbornia che al crocicchio di Montparnasse\".\nDue altre testimonianze spostano il problema sulla compatibilit\u00e0 di tale eccessi con il carattere e il portamento umano di Modigliani.\nde Vlaeminck:\nE poi Severini:\nQuell'eccitazione che ne ricavava era utilizzata per vedere sempre pi\u00f9 in profondit\u00e0 dentro di s\u00e9; era del resto cosa usuale in tutti gli artisti di quell'epoca. Quanto all'hashish ne aveva, \u00e8 vero, sempre un po' nel taschino del gilet, ma non ne faceva uso che raramente, soltanto in casi eccezionali, quando aveva bisogno di quella serenit\u00e0 araba che dava la droga, quando tutto andava male intorno a lui e non aveva fiducia nemmeno in se stesso.\nNel maggio del 1919 fece ritorno a Parigi dove, assieme a Jeanne e alla loro figlia, affitt\u00f2 un appartamento in \"rue de la Grande Chaumi\u00e8re\". Mentre vivevano l\u00ec sia Jeanne che Modigliani dipinsero ritratti l'uno dell'altra e di tutti e due assieme. Anche se Modigliani continu\u00f2 a dipingere in quel periodo il suo stile di vita era giunto a richiedere il conto, e la salute si stava deteriorando rapidamente. La breve vita di Modigliani precipitava nella tragedia e la tubercolosi lo spegneva all\"'h\u00f4pital de la Charit\u00e9\".\nLa morte.\nUna mattina di gennaio del 1920 l'inquilino del piano sottostante trov\u00f2 Modigliani delirante nel letto, attorniato da numerose scatolette di sardine aperte e bottiglie vuote, mentre si aggrappava a Jeanne, che era quasi al nono mese della seconda gravidanza. Venne convocato un medico, ma c'era ormai poco da fare, poich\u00e9 Modigliani era in preda a una meningite tubercolare.\nRicoverato all\"'H\u00f4pital de la Charit\u00e9\", in preda al delirio e circondato dagli amici pi\u00f9 stretti e dalla straziata Jeanne, Mod\u00ec spir\u00f2 all'alba del 24 gennaio 1920. Al funerale di Modigliani parteciparono tutti i membri delle comunit\u00e0 artistiche di Montmartre e Montparnasse. Andr\u00e9 Salmon, amico di Modigliani comunic\u00f2 la notizia della morte ad Andr\u00e9 Warnod tramite una lettera:\nJeanne H\u00e9buterne, che era stata portata nella casa dei suoi genitori ed era incinta del secondo figlio, all'indomani della morte di Amedeo si gett\u00f2 da una finestra al quinto piano. Modigliani venne sepolto nel cimitero di P\u00e8re-Lachaise nel primo pomeriggio del 26 gennaio. Jeanne H\u00e9buterne fu tumulata il giorno dopo al cimitero parigino di Bagneux, vicino a Parigi, e solo nel 1930 la sua amareggiata famiglia (che l'aveva fatta seppellire furtivamente per evitare ulteriori \"scandali\") concesse che le sue spoglie venissero messe a riposare accanto a quelle di Modigliani.\nSu \"Le Figaro\" Andr\u00e9 Warnod scrisse: \u00abFurono magnifiche esequie, a cui presenziarono Montparnasse e Montmartre: pittori, scultori, poeti e modelli. Il loro straordinario corteo scortava il carro funebre coperto di fiori. Al suo passaggio, a tutti gli incroci, gli agenti della polizia si mettevano sull'attenti e facevano il saluto militare. Modigliani salutato proprio da coloro che l'avevano tanto spesso ingiuriato! Che rivincita!\u00bb. Mentre Lunia Czechowska, con la quale Modigliani aveva avuto un rapporto in passato scrisse di lui: \u00abIl pomeriggio andai a trovare un'amica svedese che sapeva dell'amicizia che mi legava a Modigliani e fu lei a informarmi della sua morte. I miei amici non mi avevano avvertita immediatamente e non avevano pi\u00f9 avuto il coraggio di farlo dopo. Cos\u00ec venni a sapere che Jeanne era stata cos\u00ec sgomentata dalla morte di Modigliani, che si era gettata dal quinto piano. N\u00e9 sua figlia, n\u00e9 il piccolo che aspettava avevano potuto darle la forza di vivere. L'ultima dimora di Modigliani fu assicurata da Kisling, amico leale e fedele; Jeanne L\u00e9ger fece di tutto perch\u00e9 Jeanne H\u00e9buterne riposasse accanto a colui che amava\u00bb.\nFu Mo\u00efse Kisling, il quale aveva organizzato una colletta tra amici, artisti e modelle, a saldare la fattura di 1.340 franchi per le \"esequie e trasporti funebri\". La figlia di soli venti mesi, Jeanne Modigliani, venne affidata, in seguito alla morte dei genitori, alla nonna paterna Eug\u00e8nie Garsin, che continuava a vivere a Livorno.\nNel gennaio del 2011 su \"L'Osservatore Romano\", in un articolo di Sandro Barbagallo, \u00e8 emersa la vera storia del figlio illegittimo del pittore, avuto dalla relazione con Simone Thiroux: nato nel 1917 e morto nel 2004, si chiamava Gerald Thiroux Villette, divenne sacerdote e per tutta la vita guid\u00f2 la parrocchia di Milly-la-For\u00eat (\u00cele-de-France).\nLa fortuna postuma.\nLa concezione della sua pittura basata sul disegno lineare, la purezza arcaica della sua scultura e la vita romantica e tribolata dalla miseria e dai malanni fanno di Modigliani una personalit\u00e0 eccezionale nel quadro dell'arte moderna, isolata dalle correnti del gusto contemporaneo (cubismo, futurismo, dadaismo e surrealismo) pur lavorando nel loro stesso periodo. Oggi, Modigliani \u00e8 universalmente considerato come uno dei pi\u00f9 grandi artisti del XX secolo e le sue opere sono esposte nei pi\u00f9 importanti musei del mondo.\nLe sue sculture raramente cambiano di mano, e i pochi dipinti che vengono venduti dai proprietari possono raggiungere anche pi\u00f9 di quindici milioni di euro. Il 14 giugno del 2010 viene venduta all'asta a Parigi da Christie's una delle sue sculture, \"T\u00eate de Caryatide\", per la cifra record di 43,18 milioni di euro, mentre per quanto riguarda le tele il suo record personale \u00e8 stato battuto il 2 novembre 2010 a New York da Sotheby's con il nudo \"La Belle Romaine\" per la cifra record di 68,96 milioni di dollari (compresi diritti d'asta). Una \"testa\" del grande autore livornese \u00e8 stata venduta all'asta il 4 novembre 2014 presso Sotheby's a New York per la cifra record di 70,725 milioni di dollari. Il 9 novembre 2015, \"Nudo sdraiato\" \u00e8 stato battuto all'asta da Christie's a New York e dopo nove minuti e mezzo di gara a colpi di rilanci milionari \u00e8 stato acquistato per 170,405 milioni di dollari.\nAlcune lettere di Modigliani.\nDi Modigliani si conserva un lungo carteggio con amici e parenti con cui \u00e8 possibile ricostruire le varie vicende di vita:\nOltre alle lettere scrisse alcune poesie, spesso accompagnate da uno schizzo su cui riportava le proprie emozioni.\nDurante il soggiorno a Nizza Modigliani, nel gennaio-febbraio 1919, invia una lettera a Zborowski con un post scriptum: \"\u201cNon dimenticate l\u2019affare di Place Ravignan\u201d\". Cos\u2019era l\u2019affare di Place Ravignan? C'erano forse nel suo vecchio studio delle opere da recuperare? Tra le ipotesi la pi\u00f9 plausibile \u00e8 quella di uno dei suoi biografi: Pierre Sichel ipotizza che nei primi mesi del 1919 Modigliani apprende la notizia che Elvira \u201cla Quique\u201d \u00e8 stata fucilata durante la guerra dai tedeschi come spia. Di colpo gli torna in mente quando il padrone di casa l\u2019ha costretto a sgomberare in fretta e furia l'appartamento di Place Ravignan, trattenendo alcuni ritratti di Elvira per compensare i mancati pagamenti.\nIl ritrovamento delle sculture di Modigliani.\nI tre falsi.\nIn occasione di una mostra promossa nel 1984 dal Museo progressivo di arte contemporanea di Livorno (oggi scomparso, ma all'epoca ospitato nei locali di Villa Maria) per il centenario della nascita e dedicata alle sue sculture, su pressione dei fratelli Vera e Dario Durb\u00e8 si decise di verificare se la diceria, secondo la quale l'artista avrebbe gettato nel Fosso Reale delle sue sculture, fosse vera. In effetti nel 1909 Modigliani, tornato temporaneamente a Livorno, aveva scolpito sculture che aveva mostrato poi presso il Caff\u00e8 Bardi ad amici artisti, i quali lo avrebbero deriso consigliandogli di gettarle nel fosso. Cosa che l'artista, in uno scatto d'ira, avrebbe fatto di getto.\nDragando il canale nei pressi della zona di piazza Cavour, dove si trovava il Caff\u00e8 Bardi, vennero effettivamente ritrovate tre teste, scolpite in uno stile che a prima vista richiamava quello del Modigliani di quegli anni. I critici d'arte si divisero: da una parte Federico Zeri che neg\u00f2 subito l'attribuzione e dall'altra Dario e Vera Durb\u00e8, conservatrice dei musei civici livornesi, e ancora Giulio Carlo Argan e Cesare Brandi attribuirono le teste con certezza a Modigliani. Un mese dopo il ritrovamento, tre studenti universitari livornesi si presentano alla redazione del settimanale \"Panorama\" dichiarando la burla e presentando come prova della falsificazione una fotografia che li ritrae nell'atto di scolpire una delle teste, ricevendo, come compenso per lo scoop, dieci milioni di lire.\nLa cosiddetta \"testa numero 2\" era opera loro, realizzata per burla con banali attrezzi prima di essere gettata nottetempo nel Fosso Reale e come prova mostrarono una fotografia che li ritraeva con la scultura. Di fronte alle perplessit\u00e0 suscitate tre di loro furono invitati a creare in diretta un nuovo falso, durante uno Speciale TG1, al fine di dimostrare con i fatti la loro capacit\u00e0 di realizzarlo in \"cos\u00ec poco tempo\" (come riteneva invece impossibile Vera Durb\u00e8, la quale fino alla morte si riterr\u00e0 convinta, almeno apparentemente, dell'originalit\u00e0 delle tre teste).\nSuccessivamente, anche a seguito dell'invito rivolto in televisione da Federico Zeri, anche l'autore delle altre due \"teste\" usc\u00ec dall'anonimato; si trattava di Angelo Froglia (Livorno 1955-1997), un pittore livornese lavoratore portuale per necessit\u00e0, il quale dichiar\u00f2 che la sua non voleva essere una burla, ma che si trattava di \u00ab [...] un'operazione estetico-artistica per verificare fino a che punto la gente, i critici, i mass-media creano dei miti\u00bb.\nAd avvalorare la posizione di Froglia vi era un suo filmato durante il quale scolpiva le due teste. Froglia, mentre scolpiva le pietre, realizz\u00f2 anche il film \"Peitho e Apate\u2026 della persuasione e dell'inganno (Cerchez Modi)\", che suscit\u00f2 l'interesse della critica al Torino Film Festival del 1984. Froglia successivamente dichiarer\u00e0 di essere stato aiutato, nel gettare le teste nei fossi, da altre due persone: un pescatore con la barca e un dipendente del comune che fece scivolare in acqua le pietre.\nNel 2011 il regista Giovanni Donfrancesco ha realizzato il film documentario \"Le vere false teste di Modigliani\" che ricostruisce la vicenda. La disputa tra storici d'arte a proposito della originalit\u00e0 o meno delle teste e la prova dell'erroneo giudizio di taluni di essi, in particolare viene menzionato Giulio Carlo Argan, rappresenta uno degli episodi maggiormente citati nei \"luoghi comuni\" nei confronti dei critici d'arte.\nAncora oggi il discusso e controverso catalogo pubblicato in poche ore dopo la scoperta delle teste e presentato in esclusiva durante la mostra dedicata a Modigliani a Livorno voluta da Vera Durb\u00e8 \u00e8 in vendita come rarit\u00e0 presso l'editore Books &amp; Company. Battezzato subito come il catalogo della \"beffa di Mod\u00ec\" \u00e8 diventato una rarit\u00e0 per amatori e costituisce una testimonianza molto concreta sulla labilit\u00e0 e le distorsioni che caratterizzano spesso il giudizio della cultura ufficiale quando questa soccombe al sensazionalismo della novit\u00e0 a tutti i costi o al fremito dell'esclusiva editoriale.\nLe ultime tre sculture ritrovate.\nSette anni dopo, nel 1991, un certo Piero Carboni, carrozziere di Livorno, asser\u00ec di possedere tre autentiche sculture di Modigliani. Egli le aveva custodite nella propria officina senza darvi importanza, dicendo di averle recuperate dalla casa dello zio Roberto Simoncini durante la seconda guerra mondiale. La ricostruzione questa volta sembra possedere elementi di verit\u00e0 in quanto Modigliani nel 1909 aveva affittato una casa nelle vicinanze della casa dello zio di Carboni detto \"il Solicchio\" e rappresentato probabilmente da Modigliani in un suo dipinto.\nInoltre amici del \"Solicchio\" ricordano quelle sculture viste a casa e lasciate da un pittore partito per Parigi, che sarebbe diventato successivamente famoso. Le tre sculture rappresentano, anche questa volta, tre teste e sono gi\u00e0 state battezzate: \"La bellezza\", \"La saggezza\" e \"La scheggiata\" dal critico d'arte Carlo Pepi, al quale Piero Carboni le mostr\u00f2 per primo, fiducioso della competenza dimostrata da quest'ultimo in occasione dei tre falsi del 1984. In quella circostanza, infatti, Carlo Pepi era stato fra i primi ad accorgersi della contraffazione e non aveva esitato a definire \"porcherie\" le tre sculture ripescate quel giorno.\nOmaggi.\nIstituto Amedeo Modigliani.\nA partire dal 2017 Spoleto ospita un nuovo spazio sede internazionale dell'Istituto Amedeo Modigliani. Questa sede sar\u00e0 fino al 2020 il centro operativo del Comitato organizzatore delle celebrazioni del Centenario della morte dell'artista Modigliani. Lo spazio \u00e8 situato nel centro storico di Spoleto occupando 300 metri quadrati nella suggestiva cornice di Palazzo Montani.\nIl centro \u00e8 adibito per ospitare mostre ma \u00e8 anche dotato di un laboratorio per mettere a punto forme di intreccio tra tecnologia e arte. Tra le mostre spicca un percorso permanente di riproduzioni di capolavori di Modigliani realizzati con la tecnologia \"Modlight\". Questo \u00e8 un sistema di altissima definizione basato su impianti a led e su fotografie scattate sulle opere originali. Lo scopo dell\u2019Istituto, in vista dell'anniversario del 2020, \u00e8 di mettere in atto e realizzare la \u201cMostra impossibile Modigliani\u201d. Si cerca di presentare, per la prima volta, l'intera produzione del maestro in un unico luogo.\nCeramiche Richard Ginori.\nNel 2010, a seguito di una collaborazione tra \"Richard Ginori 1735\" e il Modigliani Institut Archives L\u00e9gales Paris-Rome, \u00e8 stata realizzata una collezione di ceramiche decorate con i tratti ed le figure di alcune delle opere dell'artista.\nMostra nella sua Livorno nel centenario della morte.\nIn occasione del centenario della morte del suo illustre concittadino Livorno nel suo Museo Civico, ex bottini d'olio, ha organizzato una mostra che lo ricorda con la presenza di sue opere di altri artisti delle collezioni Netter e Alexandre. "}
{"id": "18776", "revid": "5", "url": "https://it.wikipedia.org/wiki?curid=18776", "title": "Ciperacee", "text": ""}
{"id": "18777", "revid": "60765", "url": "https://it.wikipedia.org/wiki?curid=18777", "title": "Funzione di M\u00f6bius", "text": "La funzione di M\u00f6bius, indicata con formula_1, \u00e8 una funzione che trova impiego in teoria dei numeri per classificare i numeri interi positivi in una di tre categorie possibili secondo la scomposizione in fattori. La funzione entra in un'importante formula di inversione.\nDefinizione classica.\nLa funzione viene definita assegnando a \"\u03bc\"(\"n\") i seguenti valori:\nChiaramente essa \u00e8 una funzione aritmetica moltiplicativa, cio\u00e8 tale che\nLa funzione \u00e8 stata introdotta da August Ferdinand M\u00f6bius nel 1832; la notazione formula_1 \u00e8 stata introdotta da Franz Mertens nel 1874.\nCome successione di interi la funzione di M\u00f6bius \u00e8 reperibile nell'archivio OEIS in corrispondenza della sigla A008683.\nLa funzione di M\u00f6bius \u00e8 una funzione incorporata nel sistema computazionale Mathematica; essa viene invocata con una richiesta della forma codice_1.\nI valori che la funzione assume in corrispondenza dei primi 100 interi positivi sono:\nRapporto con la formula di inversione.\nLa somma di tutti i valori della funzione di M\u00f6bius su tutti i divisori di un intero \"n\" \u00e8 0 tranne che per \"n\"=1, nel quale vale 1:\nformula_4\nQuesta propriet\u00e0 \u00e8 usata nella dimostrazione della formula di inversione di M\u00f6bius.\nLa funzione di Mertens.\nUna funzione aritmetica legata alla funzione di M\u00f6bius \u00e8 la funzione di Mertens, definita come\nformula_5\nTale funzione \u00e8 legata agli zeri della funzione zeta di Riemann e all'ipotesi di Riemann.\nGeneralizzazione di Gian-Carlo Rota.\nLa funzione di M\u00f6bius pu\u00f2 considerarsi una rappresentazione concisa di una funzione di due variabili intere positive \"h\" e \"k\" che chiamiamo funzione di M\u00f6bius per la divisibilit\u00e0 definita da \nLe variabili \"h\" e \"k\" vanno pensate corrispondere ai nodi del reticolo della divisibilit\u00e0 e la funzione \u03bc(\"h\",\"k\") come una matrice con gli indici che corrono su un particolare insieme parzialmente ordinato i cui intervalli sono finiti: nel reticolo della divisibilit\u00e0 gli intervalli hanno la forma [\"h\",\"k\"] con \"k\" multiplo di \"h\" sono gli insiemi degli interi multipli di \"h\" e sottomultipli di \"k\". A questo punto \u00e8 opportuno considerare la \u03bc(\"h\",\"k\") come una generalizzazione delle usuali matrici quadrate con gli indici che variano sul semplice insieme ordinato degli interi che variano da 1 a un certo \"n\" intero positivo (poset catena).\nTra le matrici con gli indici sul poset si distinguono due matrici che sono l'una l'inversa dell'altra (caso \"n\"=4)\nLa seconda \u00e8 la funzione di M\u00f6bius del poset catena e vale la seguente elementare formula d'inversione\nformula_8\nQuesta formula non ci dice altro che conoscendo le somme parziali di una sequenza di addendi si possono ottenere per differenza gli addendi stessi. Pu\u00f2 essere chiarificante associare la precedente formula di inversione a quella che possiamo chiamare \"formula fondamentale del calcolo infinitesimale\":\nformula_9\nLa classica formula di inversione di M\u00f6bius pu\u00f2 considerarsi analoga della precedente formula matriciale e un caso particolare della formula di inversione di M\u00f6bius-Rota."}
{"id": "18778", "revid": "287204", "url": "https://it.wikipedia.org/wiki?curid=18778", "title": "Funzione di Mobius", "text": ""}
{"id": "18780", "revid": "1745361", "url": "https://it.wikipedia.org/wiki?curid=18780", "title": "Trinidad", "text": "Trinidad (in spagnolo Trinit\u00e0) pu\u00f2 riferirsi a:"}
{"id": "18782", "revid": "1318658", "url": "https://it.wikipedia.org/wiki?curid=18782", "title": "Bacino", "text": " \nDal gallo-romanzo \"baccinu(m)\", termine che indicava un \"vaso di legno\", di cui ha conservato l'idea di uno spazio concavo:\nGeografia e geologia.\nDenominazione generica di conche o depressioni:"}
{"id": "18783", "revid": "227211", "url": "https://it.wikipedia.org/wiki?curid=18783", "title": "Funzione di Mertens", "text": "La funzione di Mertens \u00e8 una funzione che associa ad ogni intero positivo \"n\" il numero intero denotato con \"M\"(\"n\") ottenuto come la somma dei valori assunti dalla funzione di M\u00f6bius in corrispondenza dei numeri interi compresi tra 1 ed \"n\":\ndove \u03bc(k) denota la funzione di M\u00f6bius.\nEssa \u00e8 stata studiata dal matematico tedesco Franz Mertens (1840-1924).\nCome successione di interi la funzione di Mertens compare nella OEIS in corrispondenza della sigla A002321.\nPoich\u00e9 la funzione di M\u00f6bius assume solo tre possibili valori (-1, 0 e +1), la funzione di Mertens, che \u00e8 il suo integrale discreto, deve soddisfare la seguente disuguaglianza\nIn effetti i suoi valori al variare di \"n\" presentano un andamento oscillante e variazioni ridotte, presentano molti intervalli di stazionariet\u00e0 e frequenti attraversamenti dell'asse delle ascisse.\nAlcuni valori.\nI primi valori sono dati dalla seguente tavola\nUn'idea della lenta crescita del codominio della \"M\"(\"n\") al crescere di \"n\" \u00e8 data dai primi termini della successione dei valori formula_3, successione reperibile in OEIS in corrispondenza della sigla A084237 i cui valori per \"k\" = 0, 1, ..., 16 sono \nAltre propriet\u00e0.\nMertens nel 1897 ha avanzato la congettura che valesse la disuguaglianza\ndopo aver verificato che essa \u00e8 soddisfatta per \"n\" &lt; 10000.\nTuttavia nel 1985 A. M. Odlyzko e H. J. J. te Riele hanno dimostrato che tale congettura \u00e8 errata, con una dimostrazione che richiede una comprensione del calcolo avanzato e che non fornisce un controesempio. Il minimo valore x che falsifica la congettura \u00e8 ancora sconosciuto, tuttavia \u00e8 stato dimostrato che deve essere compreso tra 1012 e 1065.\nUn'ulteriore congettura di Odlyzko e te Riele ancora aperta affermerebbe che\nIl termine \"n\"-esimo della successione di Mertens fornisce il valore del determinante della matrice di Redheffer \"n\" \u00d7 \"n\"."}
{"id": "18784", "revid": "93556", "url": "https://it.wikipedia.org/wiki?curid=18784", "title": "Universit\u00e0 di Nanchino", "text": "L'Universit\u00e0 di Nanchino (), familiarmente nota come \"Nanda\" (), \u00e8 un'universit\u00e0 cinese situata a Nanchino. \u00c8 una delle pi\u00f9 antiche istituzioni di istruzione superiore nel mondo e si \u00e8 trasformata nella prima universit\u00e0 cinese moderna all'inizio degli anni venti."}
{"id": "18786", "revid": "1296625", "url": "https://it.wikipedia.org/wiki?curid=18786", "title": "Produzione di coppia", "text": "In fisica delle particelle il processo di produzione di coppia o creazione di coppia elettrone-positrone \u00e8 una reazione in cui un fotone interagisce con la materia convertendo la sua energia in materia ed antimateria. Se un fotone altamente energetico (ci vuole un'energia notevole per generare la materia, in base alla legge di Einstein di conversione tra materia ed energia, E = mc\u00b2) va ad impattare contro un bersaglio, subisce un urto anelastico materializzando la propria energia, e producendo una coppia di particelle composta da un elettrone (materia) ed un positrone (antimateria).\nDescrizione.\n\u00c8 possibile avere produzione di coppia da un fotone, ma solo se questo passa accanto ad un altro corpo (come ad esempio un nucleo atomico) con cui pu\u00f2 interagire.\nL'energia del raggio gamma incidente viene equamente ripartita nella particella e nella sua antiparticella corrispettiva. Per un'energia pari ad almeno 1,022 MeV la coppia formatasi sar\u00e0 elettrone - antielettrone (positrone), come evidenziato nel 1932. Per energie di almeno 1,9 GeV (la massa del protone \u00e8 1836 volte superiore a quella dell'elettrone, per cui l'energia necessaria per creare una coppia protone - antiprotone dev'essere notevolmente superiore a quella richiesta per generare la coppia elettrone - positrone) si creeranno una coppia protone - antiprotone e, per energie ancora superiori, neutrone - antineutrone (1956) ed atomo di idrogeno - antiatomo di idrogeno.\nAnderson, nel 1932, scopr\u00ec l'esistenza del positrone, elettrone con carica positiva, gi\u00e0 previsto teoricamente da Dirac nel 1930. James Chadwick, da alcune reazioni di fissione nucleare, scopr\u00ec l'esistenza di una nuova particella elementare costituente il nucleo: il neutrone, particella elettricamente neutra con una massa circa uguale a quella del protone (leggermente superiore). Il neutrone \u00e8 la prima particella instabile che viene scoperta. Essa, al di fuori del nucleo, decade in un tempo di circa 11 minuti (che \u00e8 la sua vita media, nel nostro tempo, il che non equivale al tempo subatomico, notevolmente pi\u00f9 lungo del nostro, in termini relativistici) secondo la reazione: \nSia l'antiprotone che il neutrino furono osservati solo molti anni dopo, rispettivamente nel 1955-56 (E. Segr\u00e8) e nel 1956 (F. Reines e C. Cowan); l'antineutrone fu osservato nel 1957 da Piccioni. L'antiatomo d'idrogeno \u00e8 stato prodotto nel 1969 bombardando con protoni da 70 GeV nuclei di alluminio. Le particelle si riconoscono per l'opposta deflessione (elettrone ed antielettrone sono particelle in tutto identiche, eccettuata la rispettiva carica che risulta, convenzionalmente, negativa per l'elettrone e positiva per il positrone; analogamente, il protone avr\u00e0 carica convenzionalmente positiva e l'antiprotone negativa), o, nel caso di particelle neutre, per il senso di rotazione (lo spin differenzia il neutrone, + \u00bd, dall'antineutrone, - \u00bd).\nIl caso pi\u00f9 semplice \u00e8 la creazione a partire da un raggio \u03b3 (fotone). La reazione corrispondente \u00e8:\nPer questo processo \u00e8 possibile calcolare la sezione d'urto totale, basandosi sui due corrispondenti diagrammi di Feynman del primo ordine che descrivono l'interazione:\ndove \"me\" \u00e8 la massa dell'elettrone, \"M\" la massa invariante (costante per ogni velocit\u00e0 \"v\" &lt; \"c\" e numericamente coincidente con la massa a riposo \"m\"0), \"\u03b1\" la costante di struttura fine, ln il logaritmo naturale (in base e).\nIl processo inverso \u00e8 detto annichilazione elettrone-positrone. Generalmente un'annichilazione segue sempre una creazione di coppia, poich\u00e9 l'antiparticella non pu\u00f2 esistere nel nostro mondo materiale: un antielettrone, ad esempio, generatosi per creazione di coppia, non appena incontra un elettrone annichila producendo due raggi gamma che dipartono nella medesima direzione su versi opposti e ripartendosi l'energia totale di 1,022 MeV, ed ognuno dei due raggi gamma emergenti sar\u00e0 di 0,511 MeV. I raggi gamma prodotti sono due perch\u00e9 la quantit\u00e0 di moto della particella e la quantit\u00e0 di moto dell'antiparticella non possono andar perdute, fisicamente parlando. In pratica, la \"scomparsa\" della particella e della corrispettiva antiparticella pu\u00f2 esser considerata come la sovrapposizione di un'onda con un'altra onda avente le medesime caratteristiche della precedente, ma sfasata di 180\u00b0, il che comporta un'interferenza distruttiva (elisione dell'onda) con la sua totale scomparsa."}
{"id": "18787", "revid": "536103", "url": "https://it.wikipedia.org/wiki?curid=18787", "title": "John Milton", "text": "\u00c8 considerato uno dei letterati britannici pi\u00f9 celebri, apprezzati e influenti dell'epoca successiva a quella shakespeariana.\nIl suo capolavoro \u00e8 il poema epico \"Paradiso perduto\" (\"Paradise Lost\"), pubblicato in una prima edizione di 10 volumi nel 1667 quando, ormai cieco e in povert\u00e0, il 27 aprile dello stesso anno ne vendette i diritti per dieci sterline, e in una seconda edizione di 12 volumi nel 1674.\nL'opera, che d\u00e0 vita a quello che viene considerato un vero e proprio \"dramma cosmico\", fu da lui iniziata negli anni della produzione saggistica.\nL'\"Areopagitica\" (del 1644), appello carico di fervore con cui sosteneva la libert\u00e0 di stampa, \u00e8 invece la sua opera in prosa pi\u00f9 conosciuta.\nMilton scrisse anche 24 sonetti (in parte pubblicati postumi) e un breve trattato sull'educazione (\"Of Education\", 1644).\nBiografia.\nEducato in un ambiente puritano, dopo aver conseguito la laurea al \"Christ's College\" dell'Universit\u00e0 di Cambridge, Milton avvert\u00ec insoddisfazione verso il clero anglicano; contemporaneamente, il crescente interesse per la poesia lo indusse a rinunciare a prendere gli ordini sacri. Vivendo con il padre, dal 1632 al 1638 nel Buckinghamshire, pot\u00e9 studiare, libero da ogni preoccupazione, i classici e la storia ecclesiastica e politica, specialmente su testi di Bembo, Dante, Petrarca e Tasso.\nNegli anni successivi viaggi\u00f2 molto tra Francia e Italia, incontrando anche Galileo, e sarebbe sceso in Sicilia e in Grecia se non fosse scoppiata la guerra civile in Inghilterra; se non che, dopo essere tornato in patria e aver fissata la sua dimora a Londra, si dedic\u00f2 all'insegnamento e alla scrittura di trattati religiosi e politici.\nMilton ricopr\u00ec anche cariche di Stato: quando l'Inghilterra fu attraversata dalla guerra civile ed egli appoggi\u00f2 con i suoi scritti la causa parlamentare, fu nominato nel 1649 segretario degli Affari esteri. Pochi anni dopo, nel 1652, fu colpito da cecit\u00e0 e per proseguire a scrivere dovette ricorrere all'aiuto di un segretario. Dopo la restaurazione di Carlo II Milton venne incarcerato, perch\u00e9 simpatizzante di Oliver Cromwell; per\u00f2, venne liberato grazie all'influenza del suo amico e studente Andrew Marvell (che successivamente fu anche poeta).\nMor\u00ec a Londra nel 1674.\nOpere.\nOltre al \"Paradiso perduto\", al quale far\u00e0 seguire nel 1671 il \"Paradiso riconquistato\" \u2014 pubblicato con la tragedia \"I nemici di Sansone\", ispirata alle vicende bibliche di Sansone \u2014, la produzione letteraria di Milton annovera diversi importanti scritti. Risalgono al periodo compreso tra il 1625 e il 1640 il \"Lycidas\", un'elegia pastorale in 193 versi, scritta nel 1637 in memoria di uno studente di Cambridge, in cui il poeta affronta il tema della morte che, specialmente se prematura, giunge a spezzare aspettative e ambizioni, e \"L'allegro\" e \"Il pensieroso\", due poemetti terminati di scrivere nel 1631 ma pubblicati solo una quindicina di anni dopo.\nI libelli.\nAl secondo periodo letterario di Milton, 1640-1660, risalgono invece i libelli che, gi\u00e0 dalla loro pubblicazione, lo resero famoso e nei quali attacca l'istituzione episcopale e si pronuncia in maniera favorevole per un ritorno dello spirito della Riforma (\"Of Reformation Touching Church Discipline in England\", del 1641).\nUn altro di questi libelli (\"The Reason of Church Government Urged Against Prelaty\"), scritto e pubblicato fra il 1641 e il 1642, contiene accenni autobiografici di rilievo storico. La tematica del divorzio, che lo scrittore appoggi\u00f2 intorno al 1643, \u00e8 invece affrontata in \"Dottrina e disciplina del divorzio\" (\"The Doctrine and Discipline of Divorce\").\nUltimi scritti.\nNegli ultimi trattati da lui scritti intorno al 1660 \u2014 \"Difesa del popolo anglicano\" (\"Pro populo anglicano defensio\") e \"Trattato del potere civile nelle cause ecclesiastiche\" (\"Treatise of Civil Power in Ecclesiastical Causes\") \u2014 Milton affronta temi pi\u00f9 strettamente teologici, pronunciandosi a favore di un'interpretazione assolutamente soggettiva delle Sacre Scritture con suggerimenti per un'effettiva riforma di governo.\nPer anni coltiv\u00f2 il desiderio di redigere uno studio completo sulla vita e la dottrina cristiana.\nOrmai completamente cieco sin dal 1652 si dedic\u00f2 con l'aiuto di segretari a questo progetto sino alla morte, avvenuta nel 1674.\nNella sua opera finale, \"De doctrina christiana\", sosteneva che insegnamenti e usanze della Chiesa cattolica e delle Chiese protestanti non erano in armonia con le Sacre Scritture. Quivi fece riferimento alle Scritture o le cit\u00f2 pi\u00f9 di novemila volte e promosse l'uso, per indicare il nome di Dio, del termine Geova, riportandolo liberamente nei suoi scritti.\nBasandosi sulla Bibbia rigett\u00f2 la dottrina calvinistica della predestinazione in favore del libero arbitrio, us\u00f2 le Scritture per sostenere che l'anima umana \u00e8 soggetta alla morte e che non \u00e8 duplice o scindibile dal corpo, come \u00e8 comunemente ritenuto, e che quindi l'unica speranza per i morti \u00e8 quella di una futura risurrezione dal sonno della morte. Inoltre sostenne, tramite le scritture, che Cristo, il Figlio di Dio, \u00e8 subordinato a Dio, il Padre. Poich\u00e9 le sue spiegazioni scritturali erano in completo disaccordo con l'insegnamento ufficiale della Chiesa, il manoscritto rimase sepolto in archivio per 150 anni prima che tornasse alla luce. Nel 1823, Giorgio IV, che sedeva al trono, ordin\u00f2 che l'opera fosse tradotta dal latino e resa pubblica, ma quando due anni dopo fu pubblicato in inglese suscit\u00f2 subito aspre polemiche negli ambienti teologici e letterari. Un vescovo dichiar\u00f2 subito che il manoscritto era un falso, ma prevedendo tali reazioni e volendo confermare la paternit\u00e0 di Milton, il traduttore aveva corredato l'edizione di note in calce per evidenziare cinquecento paralleli tra il \"De doctrina christiana\" e il \"Paradiso perduto\".\nImportanza di Milton.\nL'essenza e il pensiero di John Milton sono importanti sotto vari punti di vista. Innanzitutto, seppe integrare benissimo la vita da letterato e la carriera diplomatica. \u00c8 stato grazie alla vittoria di Cromwell nella guerra civile che Milton pot\u00e9 trovare appoggi alle sue convinzioni e alle sue idee. Inoltre \u00e8 stato sempre considerato il poeta pi\u00f9 rappresentativo di questo periodo, poich\u00e9 in lui sono sintetizzate tutte le qualit\u00e0 che devono essere presenti nel perfetto puritano.\nLa riflessione di Milton sul diritto del popolo oppresso a uccidere il tiranno, ha influenzato il riconoscimento che John Locke del legittimo diritto di resistenza.\nInfluenza culturale.\nA Milton \u00e8 intitolato il cratere Milton su Mercurio.\nNel film L'avvocato del diavolo, Al Pacino interpreta il ruolo di Satana, che sulla terra \u00e8 proprietario di uno studio col nome di John Milton."}
{"id": "18789", "revid": "125473880", "url": "https://it.wikipedia.org/wiki?curid=18789", "title": "Art Spiegelman", "text": "Biografia.\nItzhak Avraham ben Zeev Spiegelman \u00e8 nato a Stoccolma nel 1948, da due ebrei polacchi sopravvissuti ad Auschwitz, Vladek e Anja. Pochi anni dopo si \u00e8 trasferito negli Stati Uniti.\nPeriodo cruciale per la vita sua e di suo padre \u00e8 stato, nel 1968, il suicidio, per ragione ignota, della madre, poco dopo il ritorno di Art da un ospedale psichiatrico in cui era stato rinchiuso per uso di droga. A questo proposito, nel 1972, Spiegelman ha scritto il fumetto \"Prigioniero sul pianeta Inferno - un caso clinico\", in cui ha presentato le sue opinioni riguardo agli avvenimenti.\nDal 1978 lavora al romanzo grafico \"Maus\", che racconta la storia del padre, sopravvissuto ad Auschwitz.\n\u00c8 stato uno dei fondatori della rivista di fumetti e grafica \"Raw\" insieme alla moglie Fran\u00e7oise Mouly, ed \u00e8 tra gli artisti che hanno compilato e illustrato graficamente i lemmi del \"Futuro dizionario d'America\" (\"The Future Dictionary of America\", pubblicato da McSweeney's nel 2005).\nHa pubblicato svariati lavori su riviste statunitensi come \"New York Times\", \"Village Voice\" e \"The New Yorker\". Di quest'ultimo tra il 1993 e il 2002 \u00e8 stato anche direttore artistico e copertinista.\nIn Italia le sue storie sono pubblicate dal settimanale \"Internazionale\".\nNel 1982 ha ricevuto il Premio Yellow Kid al Lucca comics.\nAttualmente insegna alla School of Visual Arts di New York.\n\"Maus\".\nArt Spiegelman deve la sua fama principalmente ad un'unica opera, \"Maus\", un romanzo grafico (auto) biografico pubblicato tra il 1980 ed il 1991, dove si narra la storia del padre, Vladek Spiegelman, un ebreo polacco sopravvissuto alla Shoah.\n\"Maus\" usa la forma di fumetto allegorico (i nazisti e i tedeschi sono gatti, gli ebrei topi, gli americani cani, i polacchi maiali, i francesi rane, i russi orsi, i britannici pesci, gli zingari farfalle e gli svedesi renne) per dare corpo all'essenza della narrazione spogliandola degli elementi di identificazione e lasciando l'essenza della dimensione tragica. Di questo romanzo - che nel 1992 gli ha fruttato uno speciale premio Pulitzer - Umberto Eco ha detto: \u00ab\"Maus\" \u00e8 una storia splendida; ti prende e non ti lascia pi\u00f9\u00bb.\nLuigi Monti in un saggio apparso sulla rivista \"Hamelin\" (n. 8, ottobre 2003) ebbe a scrivere che\nFra le tante dichiarazioni e interviste rilasciate ai giornali merita una particolare attenzione una dichiarazione fatta da Spiegelman al quotidiano \"Diario\" (uscito il 29 settembre 2001) riguardo al film di Roberto Benigni vincitore di 3 premi Oscar \"La vita \u00e8 bella\":\n\"L'ombra delle torri\".\nI disegni de \"L'ombra delle torri\" nascono dall'urgenza di raccontare, di riflettere sull'11 settembre, su quello che la gente ha visto, su quello che la gente ha immaginato,\nsu quello che la gente ha rimosso, sull'uso che il governo di George W. Bush ha fatto di quella tragedia.\n\"Little Lit\".\nInsieme a Fran\u00e7oise Mouly, direttrice artistica del \"The New Yorker\", Spiegelman ha pubblicato tre volumi di una serie di racconti illustrati per bambini \"Little Lit\" (2000-2003), scritti e illustrati da famosi scrittori, cartoonist e fumettisti. Tra questi possiamo ricordare Paul Auster, Neil Gaiman, Joost Swarte, Lorenzo Mattotti, J. Otto Seibold... In Italia i volumi sono stati pubblicati da Mondadori.\nInoltre sta lavorando ad un'opera teatrale, \"Drawn to Death\" (un gioco di parole in inglese sul doppio significato di \"drawn\", \"disegnato a morte\" e \"attirato\" dalla morte), con le musiche di Phillip Johnston."}
{"id": "18799", "revid": "812213", "url": "https://it.wikipedia.org/wiki?curid=18799", "title": "Giancarlo Rota", "text": ""}
