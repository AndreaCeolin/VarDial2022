{"id": "26791", "revid": "640277", "url": "https://it.wikipedia.org/wiki?curid=26791", "title": "Oberon (astronomia)", "text": "Oberon \u00e8 il pi\u00f9 esterno dei satelliti di Urano. Il nome deriva dalla commedia di Shakespeare \"Sogno di una notte di mezza estate\", in cui Oberon \u00e8 il re delle fate.\nStoria.\nOberon fu scoperto l'11 gennaio 1787 da William Herschel. Nella stessa occasione, l'astronomo tedesco scopr\u00ec anche Titania, il pi\u00f9 grande dei satelliti di Urano. Herschel successivamente annunci\u00f2 anche la scoperta di altri quattro satelliti, scoperta che si rivel\u00f2 poi errata. Nei primi venticinque anni successivi alla loro scoperta, Oberon e Titania non furono osservati da nessun altro telescopio, anche se oggi sono alla portata di un buono strumento amatoriale.\nTutti i nomi dei satelliti di Urano derivano da personaggi delle opere di Shakespeare o di Alexander Pope. Nel caso di Oberon, il nome deriva dalla commedia di Shakespeare \"Sogno di una notte di mezza estate\", in cui Oberon \u00e8 il re delle fate.\nFu il figlio di William Herschel, John, a proporre questi nomi nel 1852 su richiesta di William Lassell, che aveva scoperto l'anno precedente altri due satelliti Ariel e Umbriel.\nOberon fu inizialmente indicato come il \"secondo satellite di Urano\" e nel 1848 fu designato come Urano II da Lassel, anche se egli stesso occasionalmente utilizzava la numerazione introdotta da William Herschel dove Titania era indicata come Urano II e Oberon come Urano IV. Infine nel 1851 Lassel ordin\u00f2 i quattro satelliti in funzione della loro distanza dal pianeta identificandoli con i numerali romani e da allora Oberon viene identificato come Urano IV.\nOrbita.\nOberon orbita intorno a Urano a una distanza media di ed \u00e8 cos\u00ec il pi\u00f9 lontano dei cinque satelliti principali del pianeta (gli altri sono Miranda, Ariel, Umbriel, Titania). La sua orbita \u00e8 caratterizzata da una modesta eccentricit\u00e0 e inclinazione orbitale rispetto all'equatore di Urano. Il suo periodo orbitale \u00e8 di circa 13,5 giorni, coincidente con il suo periodo di rivoluzione; pertanto la sua orbita \u00e8 in rotazione sincrona, con la conseguenza di mostrare sempre la stessa faccia al suo pianeta.\nL'orbita di Oberon rimane per una parte significativa del suo percorso al di fuori della magnetosfera di Urano, per cui la sua superficie viene direttamente colpita dal vento solare. Invece l'emisfero anteriore di un satellite che orbita all'interno della magnetosfera \u00e8 soggetto al plasma magnetosferico, che \u00e8 corotante con il pianeta. Questo bombardamento pu\u00f2 portare all'inscurimento dell'emisfero anteriore, come \u00e8 effettivamente osservato per tutti i satelliti di Urano con l'eccezione di Oberon.\nPoich\u00e9 Urano orbita il Sole quasi di lato e poich\u00e9 i suoi satelliti orbitano intorno al suo piano equatoriale, essi sono soggetti a un ciclo stagionale estremo. Sia il polo nord sia il polo sud trascorrono 42 anni nel buio completo, seguiti da 42 anni di luce continua, con il Sole che raggiunge lo zenit a ogni solstizio. Il sorvolo del Voyager 2 \u00e8 coinciso con il solstizio estivo del 1986 dell'emisfero meridionale e pertanto l'intero emisfero settentrionale non era illuminato. Ogni 42 anni, quando Urano ha un equinozio e il suo piano equatoriale intersca quello terrestre, \u00e8 possibile l'occultazione reciproca dei suoi satelliti. Un evento di questo tipo \u00e8 stato osservato il 4 maggio 2007 quando Oberon ha occultato Umbriel.\nComposizione e struttura interna.\nOberon \u00e8 per dimensioni il secondo satellite di Urano, dopo Titania, e il decimo del sistema solare (dopo Ganimede, Titano, Callisto, Io, la nostra Luna, Europa, Tritone, Titania e Rea). La sua densit\u00e0 \u00e8 di , pi\u00f9 alta della densit\u00e0 tipica dei satelliti di Saturno, indicando che \u00e8 costituito in proporzioni circa uguali di ghiaccio d'acqua e altri elementi non ghiacciati e pi\u00f9 densi, tra cui rocce e materiali ricchi in carbonio inclusi i composti organici.\nLa presenza di ghiaccio d'acqua \u00e8 supportata da osservazioni spettroscopiche che hanno rivelato la presenza di cristalli di ghiaccio sulla superficie del satellite. La presenza di bande di assorbimento dell'acqua \u00e8 pi\u00f9 forte nell'emisfero anteriore che in quello posteriore, che \u00e8 l'esatto contrario di quello che avviene sugli altri satelliti di Urano. La causa di questa asimmetria non \u00e8 nota, ma potrebbe essere legata agli effetti di modifica del suolo conseguenti a impatti meteoritici, che normalmente sono pi\u00f9 diffusi sull'emisfero anteriore e che disperdono il ghiaccio della superficie lasciandosi dietro una fascia pi\u00f9 scura di materiale non ghiacciato. Il materiale scuro potrebbe essere il risultato dell'effetto della radiazione sui clatrati di metano o dell'inscurimento dei composti organici sempre a causa dell'irraggiamento.\n\u00c8 possibile che in Oberon si sia differenziato un nucleo interno roccioso circondato da un mantello ghiacciato. In questo caso il raggio del nucleo (480\u00a0km) corrisponderebbe al 63% del raggio del satellite e la sua massa sarebbe il 54% di quella totale (i valori sono calcolati in base alla composizione del satellite). La pressione al centro di Oberon \u00e8 di circa . Lo stato attuale del mantello ghiacciato non \u00e8 ancora chiaro. Se il ghiaccio contiene abbastanza ammoniaca o un altro anticongelante, Oberon potrebbe possedere uno strato liquido al confine tra il nucleo e il mantello. Lo spessore di questo oceano, semprech\u00e9 esista, potrebbe raggiungere i 40\u00a0km e la sua temperatura i . \u00c8 da notare tuttavia che la struttura interna di Oberon dipende fortemente dalla sua storia termica, che \u00e8 attualmente poco conosciuta.\nSuperficie.\nPossiede una superficie ghiacciata e ricoperta di crateri, che non mostra tracce evidenti di attivit\u00e0 tettonica, a parte la presenza di alcuni materiali scuri che sembrano ricoprire la superficie di alcuni crateri. Possiede almeno una montagna molto alta che raggiunge i 6000\u00a0m di altitudine, una altezza rilevante e pari a 7,8 millesimi del raggio del satellite di gran lunga superiore ai 1,4 millesimi del raggio terrestre che raggiunge l'Everest.\nOberon \u00e8 il secondo satellite pi\u00f9 scuro di Urano dopo Umbriel. La sua superficie mostra un forte effetto di opposizione: la sua riflettivit\u00e0 decresce da un'albedo del 31% a un angolo di fase 0\u00b0 fino al 22% a un angolo di circa 1\u00b0. Oberon ha una bassa albedo di Bond, attorno al 14%. La sua superficie \u00e8 generalmente rossastra, tranne che nei depositi da impatti recenti che sono di colore neutro o bluastro. Oberon \u00e8 infatti il pi\u00f9 rosso tra i satelliti maggiori di Urano.\nI suoi emisferi anteriore e posteriore sono asimmetrici nella colorazione: il secondo appare pi\u00f9 rosso del primo perch\u00e9 contiene pi\u00f9 materiale rosso scuro. L'arrossamento della superficie \u00e8 spesso collegato all'erosione spaziale causata dal bombardamento della superficie da parte di particelle e micrometeoriti che hanno l'et\u00e0 del sistema solare. L'asimmetria di colore di Oberon \u00e8 per\u00f2 pi\u00f9 probabilmente collegata all'accrezione di materiale rossastro che spiraleggia dalle zone esterne del sistema di Urano, presumibilmente dai satelliti irregolari, e influisce soprattutto sull'emisfero anteriore.\nGli studiosi hanno identificato due classi di caratteristiche geologiche su Oberon: crateri da impatto e chasmata (profondi canyon o depressioni come le fosse tettoniche o le scarpate terrestri). La superficie di Oberon \u00e8 la pi\u00f9 craterizzata tra tutti i satelliti di Urano, con una densit\u00e0 di crateri che si approssima alla saturazione, cio\u00e8 al punto in cui la formazione di nuovi crateri \u00e8 bilanciata dalla distruzione di quelli pi\u00f9 vecchi. Questa elevata craterizzazione indica che Oberon ha la superficie pi\u00f9 antica tra i satelliti di Urano. Il diametro dei crateri arriva fino ai 206\u00a0km di Amleto, il pi\u00f9 grande tra i crateri conosciuti. Da alcuni dei crateri maggiori si dipartono raggi di materiale espulso pi\u00f9 chiaro che consiste principalmente di ghiaccio depositatosi in tempi recenti. Il fondo dei crateri maggiori come Amleto, Otello e Macbeth \u00e8 coperto di materiale molto scuro depositatosi dopo la loro formazione.\nUn picco alto circa \u00e8 stato osservato in alcune immagini del Voyager vicino al bordo esterno meridionale di Oberon; potrebbe trattarsi del picco centrale di un grande bacino da impatto largo circa . La superficie di Oberon \u00e8 intersecata da un sistema di canyon, che sono tuttavia meno diffusi di quelli trovati su Titania. Le fiancate dei canyon sono delimitate dalle normali scarpate (alcune definibili come graben), alcune delle quali appaiono antiche, altre recenti: su queste ultime sono presenti depositi brillanti provenienti da grandi crateri, indicanti che la loro formazione \u00e8 recente. Il chasma pi\u00f9 imponente \u00e8 il Mommur Chasma.\nLa geologia di Oberon \u00e8 stata influenzata da forze contrapposte: la formazione di crateri da impatto e il rimodellamento della superficie provocato da effetti endogeni. La prima \u00e8 stata attiva durante l'intera vita del satellite ed \u00e8 la principale responsabile del suo aspetto odierno. I processi endogeni, di natura tettonica, sono stati attivi per un periodo successivo alla formazione del satellite e hanno portato alla formazione dei canyon, risultanti da fessurazioni della crosta ghiacciata, che hanno in parte cancellato la vecchia superficie. La fessurazione della crosta \u00e8 stata causata da un'espansione di Oberon dello 0,5% avvenuta in due fasi corrispondenti ai vecchi e nuovi canyon.\nLa natura delle chiazze scure, presenti soprattutto nell'emisfero anteriore e all'interno dei crateri, non \u00e8 ben nota. Secondo alcuni esse sono di origine criovulcanica come i mari lunari, mentre altri ritengono che gli impatti abbiano portato in superficie del materiale pi\u00f9 scuro interrato al di sotto della crosta ghiacciata. Nel secondo caso Oberon dovrebbe essere almeno parzialmente differenziato, con la crosta ghiacciata disposta al di sopra dell'interno non differenziato.\nEsplorazione.\nLe uniche immagini ravvicinate di Oberon sinora disponibili provengono dalla sonda Voyager 2, che ha fotografato la superficie del satellite nel corso del suo fly-by del sistema di Urano, il 24 gennaio 1986.\nLa distanza minima di avvicinamento della sonda \u00e8 stata di permettendo di ottenere immagini con una risoluzione massima di circa 6\u00a0km. Le immagini coprono circa il 40% della superficie, ma solo per il 25% di essa \u00e8 stato possibile ottenere una risoluzione sufficiente per produrre una mappatura geologica del satellite. All'epoca del sorvolo infatti l'emisfero meridionale di Oberon era rivolto verso il Sole, cosicch\u00e9 l'emisfero settentrionale risultava troppo scuro per poter essere studiato.\nNessun altro veicolo spaziale oltre alla Voyager 2 ha mai visitato Urano (e Oberon), anche se negli anni 2010 sono state presentate diverse proposte, al momento non accettate per gli alti costi di una missione di cos\u00ec lungo raggio. L'interesse per Oberon \u00e8 derivato dalla possibile presenza di un oceano di acqua liquida al suo interno, tra nucleo e mantello.\nIl programma \"Uranus orbiter and probe\", proposto dalla NASA nel 2011 prevedeva il lancio per gli anni 2020-2023, e potrebbe approfondire la conoscenza dei satelliti di Urano tra cui Miranda. La missione era il terzo programma a pi\u00f9 alta priorit\u00e0 degli anni 2013-2022, ma \u00e8 tuttavia stato messo in attesa perch\u00e9 a priorit\u00e0 pi\u00f9 bassa rispetto a quelli per Marte ed Europa, la luna di Giove.\nUn'altra proposta della NASA per visitare Urano e le sue lune \u00e8 OCEANUS, il cui lancio avverrebbe verso il 2030 con arrivo nel sistema di Urano nel 2041. Da canto sua invece l'ESA ha proposto ODINUS, il cui lancio sarebbe previsto nel 2034 con arrivo 9 dopo nel sistema uraniano, e MUSE (Mission to Uranus for Science and Exploration), che verrebbe lanciata nel 2026 con arrivo dalle parti di Urano nel 2044.. Uranus Pathfinder, con lancio previsto nel 2025 e arrivo nel sistema uraniano nel 2037, \u00e8 invece una proposta britannica per una missione sviluppata sia dalla NASA che dall'ESA e il cui lancio sarebbe previsto nel 2025. Sia NASA che ESA concordano che missioni future debbano prevedere un orbiter che potrebbe cos\u00ec studiare per lungo tempo il sistema uraniano e le sue lune con risultati che sarebbero certamente pi\u00f9 significativi rispetto a quelli di missioni che prevedono il solo sorvolo ravvicinato, come fu quello della Voyager 2."}
{"id": "26797", "revid": "125921896", "url": "https://it.wikipedia.org/wiki?curid=26797", "title": "Gematria", "text": "La gematria, anche \"ghimatriah\", \"ghematriah\" o \"ghematria\" (, traslitt. \"g\u0113ma\u1e6drij\u0101\") \u00e8 una scienza teologica dell'ebraismo che studia le parole scritte in lingua ebraica e assegna loro valori numerici: questo sistema afferma che parole e/o frasi con valore numerico identico siano correlate, o dimostrino una qualche relazione col numero stesso, applicato, per esempio, all'et\u00e0 di una persona, a un anno del calendario ebraico o simili.\n\u00c8 uno dei metodi di analisi utilizzati nella cabala. Uno degli esempi migliori di gematria \u00e8 la parola ebraica \"Chai\", \u05d7\u05b7\u05d9 (\"vivente\"), composta da due lettere che (usando le assegnazioni della tabella \"Mispar gadol\" riportata pi\u00f9 sotto) assommate danno come risultato il numero 18. Questo ha reso il 18 un \"numero fortunato\" tra gli ebrei e vengono spesso regalati doni che siano multipli di 18.\nQuesto livello di esegesi ebraica appartiene soprattutto all'omiletica.\n\u00c8 chiarito che la posizione opposta di una sequenza di lettere gi\u00e0 \"esistente\" non equivale all'opposto o contrario del significato.\nEtimologia.\nLa parola deriva dell'ebraico \"\u05d2\u05d9\u05de\u05d8\u05e8\u05d9\u05d4 \"(g\u012bmatr\u012bj\u0101)\"; adattamento del greco \"\u03b3\u03b5\u03c9\u03bc\u03b5\u03c4\u03c1\u03af\u03b1 (ge\u014dmetr\u00eda)\"\" cio\u00e8 \"geometria\". Con lo stesso nome \u00e8 a volte indicato lo studio numerologico delle parole in lingua greca contenute nel Nuovo Testamento, anche se tale studio andrebbe definito pi\u00f9 correttamente isopsefia (cristiana). Alcuni studiosi affermano che il termine derivi piuttosto dal greco \"grammateia\"; \u00e8 comunque possibile che entrambe le parole abbiano influenzato la formulazione della parola ebraica. Altre ipotesi sostengono una derivazione dall'ordine dell'alfabeto greco, essendo \"gamma\" la terza lettera del greco (\"gamma + tria\"). Il termine esiste in italiano e altre lingue europee a partire dal XVII secolo, dopo la traduzione delle opere di Giovanni Pico della Mirandola. Anche se apparentemente derivata dal greco, la parola \u00e8 largamente usata in testi ebraici, in particolare in quelli associati con la cabala.\nStoria.\nLa gematria sembra essere stata introdotta nella cultura ebraica in epoca ellenistica come sviluppo dell'isopsefia, che \u00e8 lo studio numerologico delle parole scritte in greco basato sul sistema di numerazione greco, che utilizzava 27 segni costituiti dalle 24 lettere dell'alfabeto greco classico e da altre 3 lettere disusate digamma qoppa e sampi. Inizialmente questo metodo fu usato da scrittori antichi come tecnica di crittografia, soprattutto per nascondere nomi di persona. Dalla gematria e dall'isopsefia si \u00e8 sviluppata l'aritmomanzia, che \u00e8 l'analisi numerologica delle parole basata sull'alfabeto latino.\nLa premessa della gematria \u00e8 una peculiarit\u00e0 dell'alfabeto ebraico e di altri alfabeti con 27 lettere, il quale veniva normalmente utilizzato sia per rappresentare le parole sia come sistema di numerazione di tipo additivo. Ad ogni parola espressa nell'alfabeto ebraico pu\u00f2 quindi essere associato un numero, ottenuto sommando i valori numerici di ogni singola lettera. La gematria viene applicata per decrittare significati nascosti all'interno della Bibbia ebraica tramite il loro valore numerico. Esistono diversi metodi di gematria, che avvengono solitamente secondo livelli di esegesi ebraica omiletica ma, come ogni aspetto della Torah, sono applicati anche nell'approccio interpretativo della Cabala, il \"Sod\".\nAlcuni studiosi identificano due forme di gematria: la forma \"rivelata\", che \u00e8 prevalente in molti metodi ermeneutici riscontrati in tutta la letteratura rabbinica, e la forma \"mistica\", pratica prevalentemente cabalistica.\nAnche se la gematria \u00e8 pi\u00f9 spesso utilizzata per calcolare i valori di singole parole, \"psukim\" (versetti biblici), aforismi talmudici, frasi dalle preghiere ebraiche, nomi di persone, di angeli e di Dio e altro materiale religioso significativo, i cabalisti li usano spesso per frasi arbitrarie e, occasionalmente, per varie lingue. Alcuni casi di gematria in arabo, spagnolo e greco, compitati con le lettere ebraiche, sono menzionati nelle opere di Rabbi Abramo Abulafia; anche certi rabbini chassidici la usano, sebbene raramente, per lo yiddish. Tuttavia la lingua primaria per i calcoli gematrici \u00e8 sempre stata e rimane l'ebraico e, in forma minore, l'aramaico.\nUn commentario biblico classico che incorpora la gematria \u00e8 il \"Arba'ah Turim\" di Rabbi Yaakov ben Asher.\nLa \"gematria\" \u00e8 spesso usata dal Maharal di Praga e da commentatori chassidici della Torah (come \"Sefath Emmeth\" di Gur).\nGli Ebrei non avevano parole per indicare le frazioni, con l'eccezione di formula_1, formula_2, formula_3. Riguardo a , riferito al \"Mare di Bronzo\", un bagno rituale posto nell'angolo sud-est del cortile interno del Tempio di Gerusalemme. \u00c8 stato ipotizzato un riferimento al numero \u03c0, risalente al tempo di re Salomone: la parola ebraica \"kaveh\", utilizzata nel testo, presenterebbe un'insolita aggiunta di una lettera \"hei\" finale rispetto \"kav\", e il rapporto delle rispettive gematrie \u00e8 formula_4, valore che moltiplicato per 3 genera 3.14150943, prossimo al valore di pi greco.\nFonti testuali.\nUna fonte testuale mishnaica chiarisce che l'uso della gematria risale almeno al periodo Tannaitico.\nRabbi Eleazar Chisma disse: \"Le leggi delle offerte miste di uccelli e la chiave per i calcoli dei giorni mestruali \u2013 questi, questi sono il corpo dell'Halakhah. Il calcolo degli equinozi e la \"gematria\" sono i dolci/ornamenti della saggezza.\nUna traduzione alternativa della parola ebraica \u00e8 \"contorni minori\".\nPiatti di contorno minori possono essere serviti prima, durante o dopo i pasti, per aggiungere interesse e variet\u00e0; sono gli antipasti, i contorni, i dolci, le leccornie - da non servirsi mai come piatti principali. In altre parole, queste scienze, sebbene importanti, sono tuttavia solo ausiliarie e secondarie. Ci\u00f2 che \u00e8 primario \u00e8 la Torah. Ci\u00f2 che \u00e8 centrale \u00e8 la legge che d\u00e0 la vita.\nTabella dei valori.\nI valori \"Mispar gadol\" (vedi sotto) sono:\nVocali.\nSenza i \"segni vocalici\" \u00e8 possibile commettere errori; infatti, pur se precedentemente tramandata oralmente e quindi senza tale rischio, la medesima sequenza di lettere pu\u00f2 presentare differenti significati a causa di interpunzioni (\"niqqud\"). Il valore delle vocali ebraiche di solito non viene per\u00f2 contato, ma alcuni metodi meno noti includono i segni diacritici vocalici per evitare errori di calcolo. I valori vocalici pi\u00f9 comuni sono i seguenti (un valore alternativo meno comune, basato sulla somma delle cifre, \u00e8 dato tra parentesi):\nA volte i nomi delle vocali vengono scritti per esteso e la loro rispettiva gematria viene calcolata usando i metodi standard.\nMetodi.\nCi sono diversi metodi utilizzati per calcolare il valore numerico delle singole parole, frasi o brani testuali. Metodi pi\u00f9 avanzati sono di solito utilizzati per i pi\u00f9 importanti versetti biblici, per le preghiere, i nomi di Dio e degli angeli, ecc.\nNell'ambito del tema pi\u00f9 ampio della gematria sono incluse le varie trasformazioni dell'alfabeto in cui una lettera viene sostituita da un'altra in base ad uno schema logico:\nLa maggior parte dei succitati metodi e cifrari sono elencati da Rabbi Moses Cordovero.\nAlcuni autori forniscono elenchi fino a 231 algoritmi sostitutivi diversi, connessi alle 231 porte mistiche dello \"Sefer Yetzirah\".\nDecine di altri metodi di gran lunga pi\u00f9 avanzati sono utilizzati nella letteratura cabalistica, senza nomi particolari. nel Manoscritto \"Ms. Oxford 1822\", un articolo elenca 75 differenti forme di gematria. Alcuni metodi noti sono di natura ricorrente e ricordano la Teoria dei grafi o usano pesantemente la combinatoria. Rabbi Elazar Rokeach usava spesso la moltiplicazione invece dell'addizione, coi metodi di cui sopra. Ad esempio, esponendo le lettere di una parola e poi moltiplicando i quadrati di ogni valore di lettera nella stringa risultante si producono numeri molto alti, nell'ordine dei trilioni. Il processo di compitazione pu\u00f2 essere applicato ricorsivamente, finch\u00e9 ne risulta un certo schema (per esempio tutte le lettere della parola \"Talmud\"); si calcola poi la ghimatriah della stringa risultante. Lo stesso autore utilizza anche somme di tutte le possibili combinazioni di lettere uniche, che si sommano al valore di una determinata lettera. Ad esempio, la lettera \"He\", che ha il valore standard di 5, pu\u00f2 essere prodotta combinando 1\u00a0+\u00a01\u00a0+\u00a01\u00a0+\u00a01\u00a0+\u00a01, 2\u00a0+\u00a01\u00a0+\u00a01\u00a0+\u00a01, 3\u00a0+\u00a01\u00a0+\u00a01, 4\u00a0+\u00a01, 2\u00a0+\u00a02\u00a0+\u00a01 o 2\u00a0+\u00a03, che d\u00e0 il risultato di\u00a030. A volte le combinazioni di lettere ripetute non sono consentite (per es. 2 + 3 \u00e8 valido, ma 3\u00a0+\u00a01\u00a0+\u00a01 non lo \u00e8). La lettera originale stessa pu\u00f2 anche essere vista come una combinazione valida.\nVarianti ortografiche di alcune lettere possono essere utilizzate per produrre insiemi di numeri differenti, che possono essere addizionati o analizzati separatamente. Molti sistemi formali complessi e algoritmi ricorsivi, basati su analisi strutturale di tipo grafo dei nomi delle lettere e delle loro relazioni reciproche, l'aritmetica modulare, il modello di ricerca su stringhe e altre tecniche altamente avanzate, si trovano nel \"Sefer ha-Malchuth\" del rabbino David ha-Levi di Draa, cabalista spagnolo del XV secolo. I metodi di Rabbi David ha-Levi prendono in considerazione anche i valori numerici e le altre propriet\u00e0 delle vocali.\nL'Astrologia cabalistica usa alcuni metodi specifici per determinare le influenze astrologiche di una data persona. Secondo un metodo, la ghimatriah del nome di una persona viene addizionato alla ghimatriah del nome di sua madre; il risultato \u00e8 poi diviso per 7 e 12. I resti indicano un pianeta particolare e un segno zodiacale.\nValore assoluto.\nLa forma pi\u00f9 comune di ghimatriah viene usata in Talmud e Midrash, ed in maniera elaborata da molti commentatori post-talmudici. Implica la lettura di parole e frasi come numeri, assegnando un valore numerico anzich\u00e9 fonetico ad ogni lettera dell'ebraico. Quando letti come numeri, possono essere confrontati e contrapposti con altre parole o frasi \u2013 si veda il proverbio ebraico:\nIl valore gematrico di (\"vino\") \u00e8 70 (=10; =10; =50) che \u00e8 anche il valore gematrico di (\"segreto\", =60; =6; =4).\nUsi in altre lingue.\nIl primo uso attestato di ghimatriah si verifica in un'iscrizione del sovrano assiro Sargon II (727-705 p.e.v.), con l'affermazione che il re aveva costruito il muro di Khorsabad lungo 16283 cubiti in corrispondenza col valore numerico del suo nome. Gematria o isopsefia fu introdotta nel greco probabilmente subito dopo l'adozione del sistema di scrittura semitica. Gli esempi esistenti di utilizzo in greco provengono principalmente dalla letteratura cristiana e, a differenza dalle fonti rabbiniche, viene sempre dichiarata esplicitamente quando utilizzata. Si afferma che Platone (ca. 427-347 p.e.v.) offra una discussione di ghimatriah \"nelle sue forme pi\u00f9 semplici\" nel \"Cratilo\", dove si dice abbia sostenuto che \"la 'forza essenziale' del nome di una cosa si trova nel suo valore numerico, e che parole e frasi dello stesso valore numerico possono essere sostituite in contesto senza perdita di significato.\" Tuttavia un esame del \"Cratilo\" dimostra come Platone non abbia mai fatto tale asserzione e che la ghimatriah non vi viene discussa n\u00e9 esplicitamente n\u00e9 implicitamente. Ci\u00f2 che invece pu\u00f2 essere indicato con maggiore precisione \u00e8 che la discussione di Platone nel \"Cratilo\" comporta un'opinione che parole e nomi si riferiscano (pi\u00f9 o meno accuratamente) alla \"natura essenziale\" di una persona o di un oggetto, e che questa visione platonica possa aver influenzato la \"gematria greca\".\nLe lingue con alfabeto latino mostrano un indebitamento coi metodi gematrici risalenti al Medioevo dopo il decadimento del latino stesso in seguito al crollo dell'Impero Romano nel V secolo. Molti ricercatori collegano il \"Numero della bestia\", di cui all'Apocalisse del Nuovo Testamento, con la ghimatriah greca o ebraica, come usata dai primi cristiani. Secondo tali interpretazioni, il numero in questione, 666, deriva originariamente, tramite ghimatriah, dal nome dell'imperatore romano del tempo, Nerone Cesare ( \"Nero Qasr\"), identificato con l'adoratore della Bestia che ordin\u00f2 personalmente di uccidere Pietro apostolo e Paolo apostolo."}
{"id": "26801", "revid": "1748167", "url": "https://it.wikipedia.org/wiki?curid=26801", "title": "Topografia", "text": "La topografia (dal greco \u03c4\u03bf\u03c0\u03bf\u03b3\u03c1\u03b1\u03d5\u03af\u03b1, comp. di \u03c4\u03cc\u03c0\u03bf\u03c2 \"topos\", luogo e \u03b3\u03c1\u03b1\u03d5\u03af\u03b1 \"grafia\", scrivere) \u00e8 la scienza che ha come scopo la determinazione e la rappresentazione metrica con il disegno in una mappa con segni convenzionali della superficie terrestre. Ha carattere applicativo e trae la sua base teorica dalle scienze pure: la matematica, la geometria e la fisica.\nStoria della topografia.\nLe origini della topografia sono remote, ma si sa che il termine era gi\u00e0 usato da Strabone. Nell'antico Egitto gli agrimensori riconfinavano i terreni inondati dalle piene del Nilo. I romani riferivano ciascun rilevamento a due assi perpendicolari, tracciati con la groma e misurati con pertiche: il decumano, con orientazione est-ovest, e il cardo, con orientazione nord-sud, ai quali riferivano un reticolato di 2400 piedi (700 m circa) di lato. Metodi simili furono usati fino alla fine del Medioevo.\nSolo nel XVII secolo in Svezia, nei Paesi Bassi e in Francia, si cominciarono a eseguire lavori topografici di una certa importanza. La prima carta topografica di concezione moderna fu la carta di Francia alla scala 1:86.400 iniziata nel 1744 da C\u00e9sar Fran\u00e7ois Cassini di Thury-sous-Clermont. L'Italia annovera famosi topografi tra i quali possiamo citare Ignazio Porro, Giovanni Boaga e il generale Giuseppe Birardi per ci\u00f2 che concerne la geodesia.\nIn particolare Ignazio Porro \u00e8 riconosciuto essere il padre della celerimensura, ossia il metodo di triangolazione basato sulla determinazione, da una base di stazionamento, di tre valori fondamentali di un secondo punto del territorio: distanza in linea d'aria dalla stazione, angolo orizzontale, angolo zenitale, oltre alla determinazione dell'altezza strumentale e l'altezza del prisma di collimazione (o della stadia). La celerimensura, introdotta nel 1822 proprio dal brillante ingegnere italiano, \u00e8 ancora oggi la tecnica principale di rilevazione topografica diretta alla media distanza nel mondo. L'ingegnere italiano utilizzava per tale tecnica il celerimetro, una versione estremamente semplificata degli attuali teodolite e stazione totale.\nDescrizione.\nGeodesia e topografia teoretica.\nL'intento della geodesia \u00e8 quello di approssimare la superficie effettiva della Terra, e ci\u00f2 avviene tramite diverse superfici di riferimento:\nQuesta particolare superficie prende il nome di geoide, che pu\u00f2 essere ben definita da un mareografo. La sua superficie \u00e8 complessa e difficilmente esprimibile con un'equazione.\nLe coordinate geografiche, latitudine e longitudine, si riferiscono a questo tipo di superficie, in cui \u00e8 necessario operare con i metodi delle geometria sferica.\nCampo topografico\nIl \"campo topografico\" \u00e8 la parte della superficie terrestre intorno a un punto, entro cui si pu\u00f2 ritenere trascurabile l'errore di sfericit\u00e0 ai fini planimetrici ed entro cui \u00e8 possibile, pertanto, eseguire un rilievo planimetrico senza commettere errori che influiscano sensibilmente sui risultati delle operazioni topografiche.\nL'errore di sfericit\u00e0 che si commette nella misura delle distanze \u00e8 pari a: formula_1. L'errore di sfericit\u00e0 che si commette nella misura dei dislivelli \u00e8 pari a: formula_2 in cui D \u00e8 la distanza, R il raggio della terra, formula_3 l'angolo al centro della sfera locale e 206.205 la misura in secondi sessagesimali di un radiante.\nIl raggio del campo topografico si pu\u00f2 estendere sino a 10 km circa quando si proceda a misure di distanza con precisione 1/1.000.000 (un millimetro su un chilometro). Nella grande maggioranza dei rilievi di estensione limitata \u00e8 sufficiente la precisione di 1:200.000, con raggio del campo topografico sino a circa 25 km. Nel caso in cui si proceda al rilievo delle quote il campo topografico si riduce a poche centinaia di metri.\nCartografia e rappresentazione del terreno.\nClassificazione delle carte\nRappresentazione dell'ellissoide sul piano\nLe proiezioni cartografiche\nPer proiezione cartografica si intende la tecnica di formazione di una carta ottenuta proiettando i punti dell'ellissoide su una superficie sviluppabile su un piano, quindi la proiezione diretta dei punti dell'ellissoide sul piano della carta per le proiezioni prospettiche, il cilindro per le proiezioni cilindriche e il cono per le proiezioni coniche.\nLe rappresentazioni cartografiche\nPer rappresentazione cartografica si intende il metodo di rappresentazione piana di superficie generato per via puramente analitica imponendo solo alcune condizioni ai valori che possono assumere i parametri di deformazione lineare, areale e angolare.\nRappresentazione plani-altimetrica del terreno\nRichiami di trigonometria piana.\nTriangolo rettangolo\nformula_5 e analoghe per rotazione\nTriangolo qualunque\nLe formule dei triangoli qualunque sopra riportate sono applicabili ognuna a seconda degli elementi noti che disponiamo del triangolo, o del quadrilatero o altro poligono riconducibile a una somma di triangoli mediante la scomposizione tramite diagonali.\nAlcuni quadrilateri possono invece risultare di possibile risoluzione solo se scomposti in triangoli rettangoli e risolti come tali, come nel caso siano noti due lati opposti e tre angoli, o nel caso siano noti tre lati e i due angoli adiacenti al lato incognito.\nConversione di coordinate.\nPassaggio da coordinate cartesiane a coordinate polari con la funzione formula_17 e riporto degli angoli al vero quadrante\n1\u00b0 quadrante + / + -------------&gt; (AB) = (AB)*\n2\u00b0 quadrante + / - -------------&gt; (AB) = \u03c0 - (AB)*\n3\u00b0 quadrante - / - -------------&gt; (AB) = \u03c0 + (AB)*\n4\u00b0 quadrante - / + -------------&gt; (AB) = 2\u03c0 - (AB)*\nIndividuazione dei punti sul terreno.\nI segnali vanno dimensionati e posizionati in maniera da essere visibili alle distanze convenute a occhio nudo e, in alcuni casi, con il cannocchiale. \u00c8 quindi necessario tenere presente che l'occhio umano possiede un'acuit\u00e0 visiva di 60\", cio\u00e8 pu\u00f2 vedere un oggetto solo se appare entro un angolo visuale maggiore o uguale a 60\".\nConsiderando l'altezza d dell'oggetto come l'archetto di una circonferenza di raggio pari alla distanza D dell'oggetto dall'occhio, ed formula_18 = 60\", questa pu\u00f2 essere calcolata con l'espressione formula_19 ed essendo formula_20= 60\" e formula_21= 206.265\" si ha che: d = 0,0003*D. Se invece si utilizza un occhiale di ingrandimento I, d = 0,0003*D/I\nSegnali provvisori\nSegnali permanenti\nMonografie e allineamenti servono invece per la ricerca indiretta dei punti, qualora risultino sconosciuti o di difficile individuazione.\nInserimento dei punti rilevati nel sistema cartografico.\nL'inserimento del punti rilevati nel sistema cartografico (georeferenziazione) consiste essenzialmente in una rototraslazione dei punti del rilievo sugli omologhi cartografici, oss\u00eca in una sovrapposizione del rilievo sulla cartografia, o in taluni casi del rilievo sul rilievo che ha generato la cartografia. I punti omologhi utilizzati per la rototraslazione sono in genere punti di coordinate note aventi il maggiore grado di attendibilit\u00e0 fra quelli utilizzati e presenti sul territorio,\nStrumenti topografici.\nStrumenti semplici\nSupporti degli strumenti\nStrumenti per la verifica della verticalit\u00e0 e/o l'orizzontalit\u00e0, o la misura di angoli\nStrumenti per la mira\nStrumenti per la misura delle distanze\nStrumenti ottici\nA riflessione\nA rifrazione\nCostruzione geometrica del raggio rifratto: formula_22 dove r = raggio rifratto, i = raggio incidente, n = indice di rifrazione\nTeorema di Jadanza: \"Quando un raggio luminoso entra in un prisma dalla faccia di incidenza ed esce dalla faccia di emergenza dopo avere subito all'interno del prisma due riflessioni su due facce diverse da quelle di incidenza ed emergenza, il raggio emergente\" formula_23 \"risulta deviato rispetto a quello incidente\" formula_24 \"di un angolo\" formula_25 \"uguale a quello\" formula_26 \"formato dalle facce di incidenza ed emergenza, purch\u00e9 risulti: formula_27, se formula_18 \u00e8 acuto, essendo formula_18 l'angolo formato dalle due facce riflettenti; formula_30, se formula_18 \u00e8 ottuso.\"\nDiottrici\nStrumenti per la misura degli angoli o Goniometri\nCon il termine goniometro si indicano in generale tutti gli strumenti per la misurazione degli angoli. Dal greco \"gonios\" = angolo e \"metron\" = misura. I goniometri usati in topografia (classificati in base al metodo con cui individuano le direzioni o al tipo di angoli che possono misurare) sono:\nStrumenti per la misura delle distanze\nStrumenti di misura diretta\nStrumenti di misura indiretta\nDato che formula_36, \"in cui\" r = \"distanza tra i fili estremi del micrometro\"; f = \"distanza focale dell'obiettivo\"; S = (\"l\"1 - \"l\"2) = \"intervallo di stadia letto ai fili distanziometrici del reticolo\"; D = \"distanza fra il punto anallattico e la stadia\". r / f = k = \"costante diastimometrica o distanziometrica [pari a 50, 100 o 200], si ha che:\" formula_37 - con asse di collimazione orizzontale formula_38. con c = e + f, \"[35-50 cm],\" e = \"distanza fra i centri strumentale e lente obiettivo,\" f = \"distanza focale dell'obiettivo\"- con asse di collimazione inclinato formula_39 con formula_40\nStrumenti per la misura dei dislivelli\nCon mire e stadie\nStazioni totali\nLa stazione totale \u00e8 uno strumento computerizzato che oltre ad assolvere la classica funzione di teodolite (cio\u00e8 misuratore di angoli orizzontali e verticali) unisce un \"elettrodistanziometro\" (EDM), cio\u00e8 un ricetrasmettitore di raggi infrarossi o laser. Nel primo caso \u00e8 indispensabile un riflettore e quindi un operatore ausiliario chiamato \"canneggiatore\", nel secondo caso \u00e8 sufficiente qualsiasi superficie e quindi \u00e8 possibile effettuare misurazioni anche soli con lo strumento. L'EDM valuta la distanza tra due punti misurando la differenza di fase tra un'onda sinusoidale emessa e ricevuta (\"EDM a differenza di fase\") oppure il tempo impiegato dall'onda emessa dallo strumento per eseguire il percorso (\"EDM a impulsi\"). L'EDM invia un segnale modulato a dei particolari prismi ottici a 45\u00ba (posizionati su appositi sostegni nei punti da rilevare) che li riflettono verso l'unit\u00e0 base. Quest'ultima \u00e8 dotata di un fasometro il quale calcola indirettamente la distanza \"inclinata\" per via di successive approssimazioni. In genere al fasometro \u00e8 accoppiato un computer il quale pu\u00f2 fornire la distanza \"in piano\" previo inserimento dell'angolo verticale.\nIl GPS nelle applicazioni topografiche\nIl GPS viene utilizzato anche frequentemente per scopi topografici/cartografici. In genere per le applicazioni topografiche, dove le precisioni richieste sono di tipo centimetrico, non si utilizzano le normali tecniche di rilievo GPS utilizzate per la navigazione. La tecnica pi\u00f9 diffusa \u00e8 quella della misura in differenziale. Essendo la differenza tra il valore delle reali coordinate del punto e quelle rilevate dallo strumento GPS, variabili nel tempo ma costanti a livello locale, \u00e8 possibile operare con due strumenti in contemporanea. Uno, il master, verr\u00e0 localizzato su un punto noto nei pressi del punto da rilevare. L'altro, il rover, effettuer\u00e0 il rilievo. Avendo, attraverso il master, la registrazione dell'errore locale, istante per istante, le letture del rover verranno corrette attraverso queste ottenendo precisioni fino a 2 ppm, ovvero 1 millimetro su un chilometro.\nMetodi di rilievo.\nRilevamento altimetrico: misura dei dislivelli.\nNelle seguenti formule per \"h\" si intende l'altezza strumentale nel punto di osservazione, per \"l\" la lettura, o l'altezza strumentale nel punto osservato, per \"R\" il raggio della terra, per \"k\" l'indice di rifrazione atmosferica, (per l'Italia 0,12 - 0,14 da sud a nord) e per formula_46 l'angolo zenitale apparente misurato nel punto di stazione.\nLivellazione geometrica.\nNella livellazione geometrica l'asse di collimazione \u00e8 orizzontale, le distanze fra i punti non superano in genere 70-80 m, e sono del tutto trascurabili gli errori di sfericit\u00e0 e rifrazione.\nRilevamento planimetrico.\nRilievo per intersezione.\nI metodi di intersezione formulati prevedono di stazionare direttamente sui punti di coordinate note, o che i punti siano reciprocamente visibili. Ci\u00f2 nella pratica \u00e8 difficilmente attuabile e pertanto il collegamento tra punti avviene in realt\u00e0 mediante l'inserimento di poligonali.\nPermette di determinare le coordinate planimetriche di un punto P inaccessibile, ma visibile da due punti di coordinate note A e B, accessibili e reciprocamente visibilielementi noti: formula_57\nformula_58formula_59formula_60formula_61 (\"Teorema dei seni\")formula_62; formula_63Per verifica le coordinate di P possono essere calcolate in modo analogo anche rispetto a B. Nell'intersezione in avanti multipla il procedimento descritto viene ulteriormente reiterato su altri punti di coordinate note e le coordinate di P si calcolano come media aritmetica dei risultati ottenuti.\nPermette di determinare le coordinate planimetriche di un punto P accessibile, e visibile da due punti di coordinate note A e B, dei quali solo uno \u00e8 accessibile.\nIl procedimento di risoluzione \u00e8 del tutto simile all'intersezione in avanti.\nMetodo di Snellius-PothenotPermette di determinare le coordinate planimetriche di un punto di stazione P dal quale sono visibili tre punti di coordinate note A, B e Celementi noti: formula_64formula_65formula_66 formula_67formula_68 formula_69formula_70formula_71formula_72formula_73formula_62;formula_63Per verifica le coordinate di P possono essere calcolate in modo analogo anche rispetto a B e C.Metodo di Cassini\nConsente di determinare le coordinate planimetriche di un punto di stazione M e una stazione ausiliaria N dai quali sono visibili due punti di coordinate note A e B.\nElementi noti: formula_76 formula_77formula_78formula_70 Gli altri elementi finalizzati al calcolo delle coordinate di M e N si risolvono in maniera analoga agli altri metodi di intersezione.\nSi fissa una base fittizia p.e. MN = 100 m, e si calcolano cos\u00ec gli angoli x e y. A questo punto si calcola la distanza reale AB e impostando il criterio di similitudine fra i triangoli ABM (incognito) e A'B'M' (quello calcolato con la base fittizia), si addiviene al valore della distanza reale AM. In modo analogo si considera il triangolo ABN per determinare AN. Infine vengono determinate le coordinate di M e N. Queste ultime possono essere calcolate anche come media delle coordinate relative ad A e B.\nPoligonazioni.\nIl rilievo per poligonazione consiste nel collegare i punti di appoggio del rilievo tramite una spezzata detta poligonale, che pu\u00f2 essere chiusa o aperta a seconda che i vertici iniziale e finale coincidano o meno.\nLe poligonali chiuse si riducono a un poligono e pertanto l'errore di chiusura angolare viene compensato con la somma degli angoli interni: \u03c0(n - 2). Le poligonali aperte possono essere semplici o vincolate agli estremi a punti di coordinate note.\nNel caso di appoggio a punti di coordinate note \u00e8 possibile effettuare la compensazione degli errori di chiusura angolare e lineare. In ogni caso si deve verificare la tolleranza rispetto ai limiti normativi.\nAgrimensura.\nL'agrimensura \u00e8 la parte della topografia che comprende i metodi di calcolo per la misura e il calcolo delle aree, per la divisione dei terreni e per la rettifica e lo spostamento dei confini. Si avvale di metodi grafici, di metodi numerici, di metodi grafo-numerici e di metodi meccanici. In ogni caso qualsiasi figura geometrica viene scomposta in figure elementari.\nDivisione delle aree.\nSuperfici di uguale valore unitario\nSia da dividere un appezzamento triangolare ABC in tre parti, uguali o proporzionali ai numeri m1, m2 e m3. Dopo avere determinato l'area totale e le aree S1, S2 e S3, dalla formula dell'area formula_80 si ricava formula_81, e con riferimento al triangolo ABE da formula_82 si ricava formula_83\nLe due distanze AD e AE possono anche essere calcolate osservando che i triangoli hanno la medesima altezza, pertanto le aree sono proporzionali alle basi e valgono le seguenti relazioni: [AD : S1 = AC : S] e [AE : (S1 + S2) = AC : S, dalle quali si ricavano: AD = (S1/S)*AC, e AE = [(S1+S2)/S]*AC.\nLa posizione delle dividenti MN e PQ viene determinata osservando che i triangoli ABC, MBN e PBQ sono simili e quindi dalle proporzioni relative si ricavano i lati cercati:\nformula_84, si procede in maniera analoga per QB, e allo stesso modo, considerando i triangoli S1+S2 si calcolano MB e NB.\nSpianamenti.\nGeneralit\u00e0.\nNella pratica degli spianamenti il piano secondo il quale verr\u00e0 sistemato il terreno \u00e8 detto piano di progetto; le differenze fra quote di progetto e quote del terreno vengono chiamate \"quote rosse\", corrispondenti materialmente all'altezza di scavo o di riporto praticata dai mezzi d'opera meccanici.\nIn una sezione generica verticale l'intersezione fra il profilo originario del terreno e il piano di spianamento, o di progetto, \u00e8 detta \"punto di passaggio\", che separa le superfici di scavo da quelle di riporto. Le quote di scavo e di riporto, o \"quote rosse\", permettono di calcolare i relativi volumi.\nincognite: formula_85 quota di sterro in B; formula_86 quota di riporto in A; formula_87 distanza fra A e B\nformula_88\nIl volume del prismoide e del cilindroide non retto a basi parallele viene calcolato con la formula di Torricelli: formula_89\nPer i volumi di terra \u00e8 sufficiente porre con accettabile approssimazione: formula_90 che sostituita nella formula precedente fornisce:\nformula_91 che viene detta \"formula delle sezioni ragguagliate\" maggiormente usata nella progettazione stradale per il calcolo del volume dei solidi fra due sezioni consecutive.\nIl volume del prisma retto con le basi oblique, viene calcolato considerando che l'altezza da considerare \u00e8 la distanza fra i baricentri delle facce. In un triangolo obliquo rispetto al piano di riferimento l'altezza del baricentro \u00e8 la media delle altezze dei vertici; in tal caso la formula del volume estendibile anche a un prisma che ha come base un parallelogramma, \u00e8 la seguente\nformula_92 con formula_93 Area della sezione normale\nmaggiormente usata per il calcolo del volume dei solidi individuati da un piano quotato a maglia triangolare nelle operazioni di spianamento.\nSpianamento con piano orizzontale di compenso.\nSi fissa una quota di progetto fittizia formula_94 corrispondente a una quota pi\u00f9 bassa della quota pi\u00f9 bassa del terreno, pertanto se ne calcolano le quote rosse fittizie e i relativi volumi:\nformula_95 valida per tutti i vertici;\nformula_96 valida per tutte le superfici, e calcolo del volume totale fittizio formula_97\ndeterminazione dell'altezza fittizia: formula_98\ndeterminazione della quota di progetto, o di compenso: formula_99 e delle reali quote rosse:\n.formula_100\nDeterminazione dei punti di passaggio E e F (quote rosse nulle) mediante la loro distanza dai vertici.\nCalcolo dei volumi di sterro e riporto ripetendo l'operazione effettuata con le quote rosse fittizie, tenendo presente che i prismi da assumere per il calcolo sono ora quelli individuati dai triangoli AEF, EFD, EBD e BCD.\nProgettazione stradale.\nIntersezioni stradali.\nDue o pi\u00f9 strade attraversandosi determinano un'intersezione. Le intersezioni possono essere libere, in cui il triangolo di visibilit\u00e0 \u00e8 proporzionato alla distanza di visibilit\u00e0 per l'arresto, o regolate con segnali di precedenza e di arresto. Possono inoltre essere con o senza corsie di accelerazione e decelerazione.\nMovimenti di terra.\nOltre alla \"formula delle sezioni ragguagliate\", per i tratti in curva, il solido stradale viene calcolato dal \"2\u00b0 Teorema di Guldino\", con la formula che segue: formula_101 dove A \u00e8 l'area della sezione, d lo sviluppo dell'arco descritto dal baricentro della sezione, a la distanza del baricentro all'asse della sezione, R il raggio della curva."}
{"id": "26802", "revid": "1543377", "url": "https://it.wikipedia.org/wiki?curid=26802", "title": "Yarmouth (Canada)", "text": "Yarmouth \u00e8 una cittadina portuale del Canada, situata nella parte meridionale della Nuova Scozia, sul golfo del Maine e capoluogo dell'omonimo distretto.\nNel corso del XIX secolo fu un importantissimo centro di cantieristica navale ma con l'avvento delle navi a vapore l'attivit\u00e0 declin\u00f2 rapidamente.\nLe attivit\u00e0 economiche prevalenti sono la pesca, soprattutto delle aragoste, i trasporti tramite traghetti e il turismo.\nLa citt\u00e0 \u00e8 dotata di un ospedale, scuole, un centro acquisti, uno \"yacht club\", ristoranti e pub.\nInfrastrutture e trasporti.\nNelle sue immediate vicinanze si trova un piccolo scalo aeroportuale, l'aeroporto di Yarmouth, che durante la seconda guerra mondiale indicato come RCAF Yarmouth, ospit\u00f2 reparti della Royal Canadian Air Force (RCAF) e Royal Air Force (RAF), le rispettive aeronautiche militari di Canada e Regno Unito.\nUn servizio veloce di \"ferry\" la collega con i centri statunitensi di Portland e di Bar Harbor.\nYarmouth \u00e8 inoltre connessa con il Nuovo Brunswick ed il Maine mediante un'autostrada."}
{"id": "26803", "revid": "1632299", "url": "https://it.wikipedia.org/wiki?curid=26803", "title": "Moretta (Italia)", "text": "Moretta (\"Mor\u00ebtta\" in piemontese) \u00e8 un comune italiano di abitanti in provincia di Cuneo in Piemonte.\nGeografia fisica.\nContornata dalle Alpi Cozie, \u00e8 situata nella Pianura padana, tra i fiumi Po e Varaita, nella zona settentrionale della provincia di Cuneo. Dista circa 45\u00a0chilometri da Cuneo e circa 40\u00a0chilometri da Torino, capoluogo del Piemonte.\nOrigini del nome.\nSi sono fatte molte ipotesi sull'origine del toponimo Moretta.\nSecondo alcuni storici esso deriverebbe dal termine \"moreta\", con il quale si designava un terreno con piantamenti di gelso (in piemontese \"mor\u00e9\", pr. mur\u00e9), un tempo assai diffuso nella zona perch\u00e9 strettamente collegato alla bachicoltura, l'allevamento del baco da seta (\"Bombyx mori\", L.). Tale teoria sarebbe suffragata dallo stemma comunale sul quale sono presenti l'immagine di un gelso e il motto \"Natura perficitur arte\" (la natura \u00e8 resa perfetta dall'arte), un'allusione alla lavorazione della seta come perfezionamento del lavoro del baco.\nA sfavore di questa interpretazione gioca il fatto che Moretta era gi\u00e0 nota con questo nome prima della diffusione della coltura del gelso (e della lavorazione della seta) in Piemonte, la quale, secondo i documenti storici, sarebbe iniziata soltanto a partire dal XVI secolo.\nUn'altra teoria indicherebbe Moretta come base dei mori Saraceni, collegandone il nome alle invasioni saracene del X secolo, sulle quali, per\u00f2, esistono pochissime informazioni certe.\nL'ipotesi pi\u00f9 accreditata \u00e8 probabilmente quella che vede nel toponimo il vezzeggiativo del termine \"morra\" (in piemontese \"mora\", pr. mura), con cui venivano indicate le stazioni rurali in cui sostavano i monaci benedettini con le loro greggi.\nStoria.\nMoretta potrebbe essere stata, gi\u00e0 prima dell'anno mille, una stazione di sosta dei monaci dell'Abbazia di S. Maria di Cavour.\nAlcune tombe di epoca romana, rinvenute nei pressi della frazione Prese, indicano, per\u00f2, che il territorio era abitato gi\u00e0 in epoche assai precedenti.\nNel XII secolo il territorio di Moretta venne annesso ai domini dei marchesi di Busca, sotto il diretto controllo del marchese Guglielmo. Alla sua morte i figli si divisero i possedimenti.\nIl feudo di Busca pass\u00f2 poi nelle mani della famiglia Pasella, che ebbe di conseguenza anche il controllo su Moretta.\nQui diede inizio alla costruzione del castello che ancora oggi domina con la sua mole il centro del paese.\nNel 1362, il territorio di Moretta divenne feudo dei conti Solaro, originari di Asti, per opera del principe Giacomo d'Acaia.\nNel 1369 le truppe mercenarie di Facino Cane, dopo aver devastato i campi e depredato gli abitanti delle cascine circostanti, assaltarono il paese.\nAlla fine del XV secolo Moretta si presentava come un nucleo di case dominato dal castello e circondato da un'alta muraglia e da un fossato.\nDopo la stipula della Pace di Cateau-Cambr\u00e9sis (1559), Moretta entr\u00f2 nei possedimenti del Casato dei Savoia.\nNel 1860 venne annessa al Regno d'Italia\nAlla fine del XIX secolo i fratelli Barberi,di Torino,individuarono nel territorio morettese il luogo ideale per costruire una moderna azienda casearia sul modello di quelle diffuse negli Stati Uniti.\nA questo primo grande stabilimento se ne aggiunse uno Fossano e uno a Vottignasco.Il \"Burro centrifugato extra\"che si produceva fu pi\u00f9 volte premiato a diverse Esposizioni Universali.\nDurante il periodo fascista (1936-1945) al comune di Moretta venne aggregato quello di Torre San Giorgio ma l'amministrazione municipale rimase a Moretta.\nA partire dagli anni ottanta sono sorte nuove zone residenziali situate nella periferia del paese in grado di ospitare oggi pi\u00f9 di tremila persone contro le novecento che ospita il centro storico. Dall'analisi dei dati a disposizione e delle interviste \u00e8 emerso che ad abitare la periferia di Moretta sono da una parte famiglie di origine Morettesi che abbandonano il centro storico per occupare case acquistate o costruite nelle campagne vicine e dall'altra i nuovi arrivati.\nAlla fine degli anni settanta il mondo agricolo che per secoli era stato al centro della vita del paese stava scomparendo, pian piano le stalle e i fienili sparirono dal centro del paese per lasciar posto a serie di villette a schiera. Con esso sparirono anche le tradizioni pi\u00f9 rurali, come le feste nelle varie frazioni e le confraternite (Crociata, San Rocco, ecc). Tradizione che invece non \u00e8 andata persa \u00e8 la Festa dei Coscritti per festeggiare la maggiore et\u00e0 che si tiene ogni anno la prima settimana di settembre.\nSimboli.\nNello stemma comunale \u00e8 raffigurato un albero di gelso, chiamato anche moro. Lo scudo \u00e8 accompagnato dal motto \"Natura perficitur arte\" (\"La natura \u00e8 resa perfetta dall\u2019arte\").\nMonumenti e luoghi d'interesse.\nFulcro della vita del paese \u00e8 la piazza principale, dedicata a Umberto I, completamente pavimentata a porfido. Insieme a via Torino ed ai suoi portici, essa rappresenta la parte pi\u00f9 caratteristica di Moretta. Attorno alla fontana e sul \"muretto\" del castello, i morettesi si incontrano quotidianamente e nelle occasioni importanti.\nSulla piazza si affacciano, a nord il Palazzo Comunale, edificato intorno al 1830, e ad est, la Chiesa Parrocchiale.\nChiesa parrocchiale di San Giovanni Battista.\nLa chiesa parrocchiale, dedicata al patrono del paese, fu edificata tra il 1704 e il 1716 e consacrata nel 1717. Esempio di architettura barocca, \u00e8 caratterizzata da una grande volta centrale, raro esempio nella zona. Le ricche decorazioni murarie e gli affreschi attualmente visibili risalgono al 1886 e sono opera del pittore piemontese Costantino Sereno. L'unica navata centrale \u00e8 contornata da sei cappelle, le cui pareti sono abbellite da opere pittoriche del Settecento e Ottocento. L'altar maggiore attuale risale all'inizio dell'Ottocento mentre del grande organo pneumatico e dell'orchestra si parla gi\u00e0 nel 1777.\nQuesto strumento, andato perduto, \u00e8 stato sostituito verso la met\u00e0 del XIX secolo da un organo costruito dalla casa Felice Bossi di Centallo (CN). Lo strumento, ancora esistente e funzionante, \u00e8 stato lievemente modificato nel corso degli anni, in particolare nel 1927 da Francesco Vegezzi-Bossi, nipote di Felice e attualmente \u00e8 usato saltuariamente.\nCastello.\nIl castello \u00e8 un antico edificio medioevale, risalente al XIV secolo; dal 1362 divenne dimora dei Conti Solaro.\nHa subito nel tempo notevoli rimaneggiamenti: i merletti delle mura, un tempo a cielo aperto, vennero inglobati nelle pareti e coperti da un tetto in tegole.\nSantuario della Madonna del Pilone.\nIl santuario della Beata Maria Vergine del Pilone, edificato tra il 1685 e il 1691 con l'intervento di architetti ed artisti di Casa Savoia, rappresenta un esempio di barocco piemontese, interamente costruito in cotto a vista.\nA lato del santuario e ad esso collegato, vi \u00e8 l'edificio della foresteria.\nLa struttura \u00e8 chiusa tranne per la messa domenicale. Un tempo utilizzato per gli esercizi spirituali dei fedeli e come alloggio dei cappellani, \u00e8 divenuto oggi la sede dell\"'Istituto Provinciale Lattiero Caseario e delle Tecnologie Alimentari\": una scuola di specializzazione post-diploma e post-laurea, che, con corsi teorici e pratici della durata di un anno, diploma giovani specializzati nella lavorazione del latte e delle carni.\nDal 1999 nell'edificio della foresteria \u00e8 ubicata anche la sede decentrata della facolt\u00e0 di medicina veterinaria dell'Universit\u00e0 degli Studi di Torino con due scuole di specializzazione per medici veterinari:\nSempre dal 1999 nella foresteria del santuario \u00e8 presente l'Istituto Nord Ovest Qualit\u00e0 (INOQ) per la certificazione delle produzioni agroalimentari.\nChiesa della Madonna della Rosa.\nLa chiesa della Madonna della Rosa \u00e8 la chiesa che si trova al cimitero. Il progetto fu realizzato da Giuseppe Leoni, che lo deposit\u00f2 il 15 luglio 1845. A finanziare le opere fu il sindaco dell'epoca, il marchese Solari.\nSociet\u00e0.\nEtnie e minoranze straniere.\nSecondo i dati Istat al 31 dicembre 2017, i cittadini stranieri residenti a Moretta sono , cos\u00ec suddivisi per nazionalit\u00e0, elencando per le presenze pi\u00f9 significative:\nCultura.\nPiuttosto attiva anche dal punto della gestione del \"tempo libero\", Moretta ha visto nascere un buon numero di associazioni, alcune di carattere prettamente ricreativo-sportivo, altre con finalit\u00e0 pi\u00f9 spiccatamente culturali.\nScuole ed universit\u00e0.\nA Moretta hanno sede due master dell'universit\u00e0 di veterinaria.\nMoretta \u00e8 la sede del INOQ (Istituto Nord Ovest Qualit\u00e0).\nEd \u00e8 sede dell'Istituto Lattiero Caseario di Moretta.\nInfrastrutture e trasporti.\nLa stazione di Moretta era comune alle linee Airasca-Saluzzo e Moretta-Cavallermaggiore, attivate nel 1886 e soppresse rispettivamente nel 1986 e nel 1959.\nTra il 1881 e il 1950 il comune era inoltre servito dalla tranvia Torino-Saluzzo.\nEconomia.\nSono presenti societ\u00e0 che operano, anche a livello internazionale, nel settore dell'agroindustria specialmente nell'industria lattiero casearia con l'impianto di produzione di latte in polvere per consumo umano, alcune ditte legate all'impiantistica casearia, una ditta di trasporti refrigerati, una ditta di attrezzature antincendio. Era inoltre presente una ditta che si occupava della ristrutturazione e dell'ammodernamento di locomotori e carrozze ferroviarie.\nImportante nell'economia morettese \u00e8 anche l'agricoltura, ben sviluppata fin dalle origini del paese grazie alla campagna molto fertile che la circonda.\nNegli ultimi anni ha visto un notevole incremento il settore dell'allevamento bovino (produzione di carne e latte). Nel territorio morettese operano, inoltre, alcune aziende specializzate nell'allevamento dei suini e nelle colture cerealicole (soprattutto mais).\nUn tipo di coltivazione particolare, presente gi\u00e0 nel passato, che ha avuto un notevole impulso negli ultimi anni, riguarda la coltivazione di erbe officinali e, in particolare, della menta piperita.\nAmministrazione.\nd\nGemellaggi.\nIl 27 aprile 2002 \u00e8 stato ufficializzato il gemellaggio con la cittadina francese di Vouneuil-sous-Biard. Il gemellaggio viene curato da un apposito comitato che organizza, di quando in quando, manifestazioni di incontro tra le due cittadine.\nSport.\nCalcio.\nLa principale squadra di calcio della citt\u00e0 \u00e8 l'A.S.D. U.S. Moretta che milita nel girone B piemontese e valdostano di Eccellenza.\nBibliografia.\nLe informazioni contenute nel presente articolo sono state estratte dal sito istituzionale del Comune di Moretta, rielaborate e integrate.\nPer ulteriori approfondimenti si rimanda ai seguenti testi:"}
{"id": "26804", "revid": "1602064", "url": "https://it.wikipedia.org/wiki?curid=26804", "title": "Memoria virtuale", "text": "In informatica, la memoria virtuale \u00e8 un'architettura di sistema capace di simulare uno spazio di memoria centrale (memoria primaria) maggiore di quello fisicamente presente o disponibile, dando l'illusione all'utente di un enorme quantitativo di memoria.\nIl sistema operativo usando una combinazione di hardware e software, mappa gli indirizzi di memoria usati da un programma, chiamati \"indirizzi virtuali\", in \"indirizzi fisici\". La memoria principale, dal punto di vista di un processo, appare come uno \"spazio di indirizzi\" (o una lista di segmenti) contiguo. Il sistema operativo gestisce lo spazio virtuale e l'assegnamento di memoria fisica a memoria virtuale. La traduzione di indirizzi \u00e8 fatta da un hardware presente nella CPU, comunemente chiamato MMU, che traduce i vari indirizzi. Software presente all'interno del sistema operativo pu\u00f2 estendere queste funzionalit\u00e0 per offrire uno spazio virtuale che eccede quello della memoria fisica, indirizzando cos\u00ec pi\u00f9 memoria di quella fisicamente presente nel computer. \nI vantaggi principali di quest'architettura sono una maggiore sicurezza dovuta all'isolamento della memoria, la possibilit\u00e0 di condividere alcune pagine di memoria fra diversi processi (in particolar modo quella delle librerie), e potere usare pi\u00f9 memoria di quella disponibile con una tecnica chiamata swap.\nQuesto risultato si raggiunge utilizzando spazio di memoria secondaria su altri dispositivi o supporti di memorizzazione, di solito le unit\u00e0 a disco. La memoria centrale fisicamente presente diventa quindi la parte effettivamente utilizzata di quella virtuale, pi\u00f9 grande: questo stratagemma \u00e8 utile in virt\u00f9 del principio di localit\u00e0 e riuso dell'esecuzione dei programmi.\nIn ambiente POSIX, la memoria di massa utilizzata a questo scopo \u00e8 comunemente chiamata \"swap\" o \"spazio di \"swap\"\" (verbo inglese che significa \"scambiare\"), mentre, in ambiente Windows, \u00e8 chiamata \"file di \"paging\". Le operazioni di spostamento delle pagine dallo spazio di \"swap\" alla memoria fisica sono chiamate \"swapping\"\".\nDescrizione.\nIn un sistema dotato di memoria virtuale, il processore e i programmi si riferiscono alla memoria centrale con indirizzi \"logici\", virtuali, che vengono tradotti in indirizzi fisici reali da una unit\u00e0 apposita, la MMU o \"memory management unit\" che in genere \u00e8 incorporata nei processori.\nLa MMU svolge i seguenti compiti:\nQuesto meccanismo ha un prezzo in termini di prestazioni: la MMU impiega del tempo per tradurre l'indirizzo logico in indirizzo fisico, e ce ne vuole molto di pi\u00f9 per caricare una zona di memoria dallo spazio di swap: in ultima analisi quindi, implementare una memoria virtuale significa sacrificare potenza di calcolo per poter eseguire un maggior numero di processi contemporanei.\nDetto Ta il normale tempo di accesso alla memoria fisica, Tt il tempo di traduzione di indirizzi della MMU e Tload il tempo necessario a caricare una zona di memoria dallo swap, il tempo (medio) di accesso in caso di memoria virtuale \u00e8:\nTav = Tt + Ta + Tload * Pfault\ndove Pfault \u00e8 la probabilit\u00e0 di \"page fault\", cio\u00e8 di incappare in una pagina che non \u00e8 presente in memoria centrale e di doverla quindi caricare dallo swap.\nMeccanismi di memoria virtuale.\nEsistono principalmente due modi per implementare un sistema di memoria virtuale: dividere la memoria in tante pagine identiche, gestite dall'hardware, oppure lasciare che sia il programmatore e/o il compilatore usato dal programmatore a \"segmentare\" il proprio programma in pi\u00f9 segmenti (sperabilmente) indipendenti.Entrambi i metodi presentano vantaggi e svantaggi: in questi ultimi tempi tuttavia il sistema di gran lunga pi\u00f9 usato \u00e8 la memoria paginata, per via della maggiore omogeneit\u00e0 e indipendenza dal software.\nMemoria paginata.\nCon questo schema la memoria viene divisa in pagine tutte della stessa grandezza (4 o 8 kilobyte): i programmi non hanno bisogno di sapere nulla su come \u00e8 organizzata la memoria e non devono avere nessuna struttura interna particolare; l'esatta ubicazione e disposizione fisica della memoria che occupano non li riguarda e tutto il sistema di memoria virtuale \u00e8 completamente gestito dalla MMU attraverso un complesso sistema di registri associativi. Proprio questo sistema di registri \u00e8 il punto debole di questo tipo di meccanismo: se il numero delle pagine \u00e8 molto grande (pagine di piccole dimensioni, oppure grandi quantit\u00e0 di memoria virtuale da emulare) il meccanismo associativo pu\u00f2 diventare troppo complesso, rallentando sensibilmente l'accesso alla memoria (e quindi tutto il sistema).\nUn possibile rimedio \u00e8 quello di aumentare la dimensione delle pagine di memoria, al prezzo di un maggior spreco di memoria stessa (\"frammentazione interna\": pi\u00f9 grandi sono le pagine, pi\u00f9 aumenta il numero di pagine parzialmente vuote e pi\u00f9 spazio viene sprecato).\nPi\u00f9 dettagliatamente il meccanismo di gestione della memoria virtuale con paginazione \u00e8 il seguente.\nL'immagine di un processo \u00e8 suddivisa in pagine di dimensione fissa. La memoria principale (RAM) \u00e8 suddivisa anch'essa in \"pezzi\", della stessa dimensione delle pagine, detti page frame.\nAd ogni processo \u00e8 associata una tabella, mantenuta in memoria principale o secondaria a seconda delle dimensioni, detta tabella delle pagine.\nOgni voce (riga) della tabella delle pagine contiene:\nGli indirizzi logici sono rappresentati dalla coppia (nr. di pagina, offset). La traduzione avviene in questo modo:\nsi trova la riga corrispondente al numero di pagina dell'indirizzo logico, se il bit Present \u00e8 0, la pagina non \u00e8 presente in memoria principale, si genera quindi un Page Fault e si attende che la pagina sia caricata in memoria, infine si genera l'indirizzo fisico (nr. frame, offset)\nIl bit Modified indica invece se la pagina \u00e8 stata modificata o meno. Infatti se una pagina non \u00e8 stata modificata, al momento di effettuare lo swap nella memoria secondaria, non ha senso riscrivere le pagine su disco. Risparmiando cos\u00ec tempo, e migliorando in parte le prestazioni.\nUn ultimo dettaglio tecnico. Supponiamo di avere indirizzi logici e fisici di lunghezza k bit. Di questi n saranno destinati al nr. di pagina e m all'offset. Si ha quindi k = n + m.\nDa questo si deduce che ogni pagina, ed ogni frame, ha dimensione 2^m bit.\nSupponiamo ora che volendo tradurre un indirizzo logico (nr. pagina, offset), si trovi che il frame corrispondente alla data pagina sia l'i-esimo. Questo per\u00f2 non corrisponde ancora al vero indirizzo fisico, ma solamente all'indice del frame. Per ottenere l'indirizzo fisico si deve ora moltiplicare i * 2^m. Il vantaggio di questa tecnica consiste nel fatto che, nel sistema binario, questa operazione pu\u00f2 essere eseguita concatenando m zeri alla rappresentazione binaria di i. Un'operazione quindi molto veloce, che pu\u00f2 essere eseguita direttamente in hardware.\nMemoria segmentata.\nIn questo caso il meccanismo di memoria virtuale \u00e8 in parte software. I programmi che girano su sistemi con memoria segmentata sono strutturati in \"segmenti\" funzionalmente omogenei: la MMU tiene traccia di quali e quanti segmenti sono presenti in memoria e dove. Il vantaggio principale di questo sistema \u00e8 che sfrutta al massimo il gi\u00e0 citato principio di localit\u00e0, riducendo al minimo il ricorso allo spazio di swap: una volta che un programma ha in memoria centrale i segmenti di cui necessita, molto raramente ne chieder\u00e0 di nuovi. Il notevole svantaggio di questo sistema, invece, \u00e8 il grande spreco di memoria dovuto alla \"frammentazione esterna\": con l'andare del tempo e il susseguirsi dei processi in esecuzione, la memoria viene allocata e deallocata in blocchi di varie dimensioni che lasciano un sempre maggior numero di \"buchi\" vuoti, troppo piccoli per poter essere utilmente allocati: questo rende necessario eseguire una dispendiosa compattazione periodica della memoria fisica allocata, e/o l'uso di algoritmi di allocazione molto sofisticati.\nPi\u00f9 precisamente, il meccanismo di gestione della memoria virtuale segmentata \u00e8 il seguente. Ad ogni processo \u00e8 associata una tabella dei segmenti; ogni voce di questa tabella rappresenta un segmento del processo e contiene almeno i seguenti campi: il bit Present, il bit Modified e l'indirizzo base del segmento in memoria.\nGli indirizzi logici sono rappresentati dalla coppia (nr. di segmento, displacement). La traduzione avviene in questo modo: si trova la voce della tabella corrispondente al nr. di segmento; se il bit Present \u00e8 0, il segmento non \u00e8 presente in memoria principale, si genera quindi un Segment Fault e si attende che il segmento sia caricato in memoria. Infine si genera l'indirizzo fisico sommando il displacement all'indirizzo base del segmento in memoria.\nAccesso ad hardware mappato in memoria.\nAlcuni meccanismi hardware, come il DMA, prevedono che il programma che li usa legga e/o scriva in pagine di memoria fisica ben determinate e non spostabili. Per questo, lo schema di memoria virtuale delle architetture che usano DMA implementa un meccanismo di page lock con cui un programma pu\u00f2 vincolare una serie di pagine contigue di memoria virtuale a una corrispondente serie di pagine contigue di memoria fisica; per ovvi motivi le pagine bloccate con questo meccanismo non vengono n\u00e9 scartate, n\u00e9 spostate nello spazio di swap.\nThrashing.\n\u00c8 indispensabile che la quantit\u00e0 di memoria fisica presente sia almeno sufficiente a mantenere la localit\u00e0 del sistema, ovvero quella parte di dati ed informazioni che sono utilizzate nell'immediato da ogni processo. Se cos\u00ec non fosse, infatti, il sistema dovrebbe continuamente provvedere ad eseguire delle operazioni di swapping per far s\u00ec che ogni processo abbia i dati di cui necessita.\nAd esempio supponiamo che in un dato momento la memoria fisica sia satura e contenga esattamente la localit\u00e0 del sistema (vale a dire, la somma di tutti i \"working set\" dei processi in elaborazione \u00e8 esattamente uguale alla RAM fisica presente), e che in questa situazione venga avviato un nuovo programma. Il processo che viene creato ha bisogno di allocare della memoria. Dato per\u00f2 che la memoria principale \u00e8 piena il sistema operativo provvede a liberare una parte dello spazio memorizzato facente parte delle informazioni nella memoria secondaria. Successivamente, quando il controllo torna al processo i cui dati sono stati appena spostati, viene richiesta un'operazione di \"swap-in\" per ricaricare in memoria principale gli stessi. Dato che tutte le informazioni contenute nella memoria principale sono indispensabili questo fenomeno avviene molto spesso. Essendo la memoria secondaria molto pi\u00f9 lenta (centinaia o migliaia di volte) rispetto alla memoria principale, questo causa un considerevole rallentamento del sistema, che \u00e8 impegnato quasi esclusivamente in operazioni di I/O, e diventa presto inutilizzabile e poco o per nulla reattivo ai comandi dell'utente. Tale fenomeno \u00e8 chiamato \"thrashing\".\nTecnicamente, quando la memoria centrale (RAM) libera (e quindi il numero di frame liberi) \u00e8 insufficiente a contenere il working set corrente di un processo, quest'ultimo\ncomincer\u00e0 presto a generare parecchi page fault, rallentando considerevolmente la propria velocit\u00e0 d'esecuzione. Quando parecchi processi cominciano ad andare in thrashing, ovvero a spendere pi\u00f9 tempo per la paginazione che per l'esecuzione, il sistema operativo potrebbe erroneamente essere indotto a dedurre che sia necessario aumentare il grado di multiprogrammazione (dato che la CPU rimane per la maggior parte del tempo inattiva a causa dell'intensa attivit\u00e0 di I/O). In questo modo vengono avviati nuovi processi che per\u00f2, a causa della mancanza di frame liberi, cominceranno a loro volta ad andare in thrashing: in breve le prestazioni del sistema collassano fino ad indurre l'operatore a dover terminare forzatamente\nalcuni processi.\nUn modo per limitare questo fenomeno consiste nel utilizzare una procedura di rimpiazzamento locale, ovvero dare la possibilit\u00e0 al gestore della memoria virtuale di sostituire le pagine associate al solo processo che ne fa richiesta. In questo modo si impedisce che l'intero sistema vada in thrashing.\nAlgoritmi di rimpiazzo pagine.\nEsistono varie tecniche per decidere quali sono le aree di memoria che \u00e8 preferibile spostare dalla memoria primaria alla secondaria. Le seguenti sono le pi\u00f9 diffuse:\nStrategia ottimale.\nQuesta tecnica consiste nel rimpiazzare la pagina di memoria che verr\u00e0 riutilizzata pi\u00f9 in l\u00e0 nel tempo. Chiaramente, per poter essere realmente implementata, richiederebbe che il S.O. conoscesse in anticipo le pagine utilizzate nel futuro dai processi. Non \u00e8 quindi utilizzabile come algoritmo di rimpiazzamento delle pagine in memoria principale, ma come metro di confronto delle altre strategie.\nFIFO.\nLa tecnica FIFO (\"First In First Out\") \u00e8 la pi\u00f9 semplice, si tiene traccia in una tabella di quando \u00e8 stata allocata un'area di memoria. Quando vi \u00e8 una nuova richiesta di allocazione di pagine di memoria, se c'\u00e8 ancora spazio in memoria principale, semplicemente viene allocata la nuova pagina, altrimenti si consulta mediante la tabella quali sono le pagine allocate da pi\u00f9 tempo e si spostano in memoria secondaria.\nQuesto algoritmo \u00e8 molto semplice e di rapida esecuzione ma ha lo svantaggio di spostare in memoria secondaria le pagine pi\u00f9 vecchie anche se sono utilizzate di frequente, produce inoltre la cosiddetta anomalia di Belady.\nSeconda scelta (Algoritmo dell'orologio).\nEsiste una semplice ottimizzazione della tecnica FIFO che ovvia al problema dello \"swap\" anche delle pagine molto utilizzate. \u00c8 sufficiente aggiungere un bit nella tabella che tiene traccia dell'et\u00e0 delle pagine: ogni volta che il sistema operativo accede ad una pagina, pone questo bit ad 1 mentre l'algoritmo di \"swap\" delle pagine, se trova il bit a 1 lo pone a 0 e sposta in memoria secondaria una pagina con il bit gi\u00e0 posto a 0. In questo modo, le pagine utilizzate di frequente hanno alta probabilit\u00e0 di rimanere in memoria principale.\nNel caso peggiore tutte le pagine hanno il bit impostato ad 1, in questo caso l'algoritmo azzera tutti i bit fino a tornare alla prima pagina presa in esame. Trovandola ora con bit a 0 provvede alla sua sostituzione. In questo caso la sostituzione a seconda scelta si riduce ad una sostituzione di tipo FIFO.\nEsiste una versione modificata del seguente algoritmo che prevede due bit che tengono traccia dell'uso e della modifica. Si hanno infatti le seguenti combinazioni:\nQuando \u00e8 necessario effettuare una sostituzione di pagina l'algoritmo prima cerca la pagina migliore da sostituire considerando non solo il fatto che essa non sia stata usata recentemente ma anche che non sia stata modificata. Infatti quando la pagina \u00e8 stata modificata \u00e8 necessario salvarne nuovamente il contenuto all'interno della memoria secondaria. Se invece non \u00e8 stata modificata, ed \u00e8 gi\u00e0 presente una copia nella memoria secondaria, non \u00e8 necessario effettuare alcuna operazione di I/O.\nLeast Recently Used (LRU).\nLa migliore soluzione possibile consisterebbe nello spostare le pagine che non saranno usate per pi\u00f9 tempo ma naturalmente il sistema operativo non \u00e8 in grado di avere quest'informazione. La soluzione di compromesso consiste nello spostare le pagine inutilizzate da pi\u00f9 tempo (LRU cio\u00e8 \"Least Recently Used\") poich\u00e9 hanno buona probabilit\u00e0 di non essere nuovamente utilizzate nell'immediato. \nSi associa ad ogni pagina un marcatore temporale (Tn), che identifica l'istante del suo ultimo utilizzo.\nPer gestire efficientemente quest'algoritmo occorre supporto hardware, in quanto i continui aggiornamenti del marcatore temporale causano un continuo rimescolio delle pagine e l'impossibilit\u00e0 di determinare la pagina da sostituire.\n\u00c8 possibile implementare questa tecnica in due modi: \nEntrambi i metodi hanno un impatto non indifferente sulle prestazioni del sistema e per questo motivo normalmente sono realizzati in hardware.\nSostituzione su conteggio.\nSono algoritmi basati sul conteggio del numero di riferimenti fatti a ciascuna pagina."}
{"id": "26807", "revid": "1527148", "url": "https://it.wikipedia.org/wiki?curid=26807", "title": "Orizzonte temporale", "text": "In ambito finanziario o in politica economica si definisce orizzonte temporale un arco di tempo nel quale si valuta la bont\u00e0 di un investimento o di una misura economica dello Stato di intervento nel sistema economico; assieme al capitale e al rischio \u00e8 una delle tre variabili che vanno assolutamente considerate. Non esiste un orizzonte temporale breve, medio o lungo in senso assoluto, ma va relativizzato e contestualizzato. Cos\u00ec per un'azienda di selvicoltura il breve periodo \u00e8 sicuramente molto pi\u00f9 lungo che per un'azienda che produce computer.\nDescrizione.\nBreve periodo.\nIn economia il breve periodo assume che alcuni fattori produttivi si debbano ritenere fissi, perch\u00e9 non c'\u00e8 tempo sufficiente per consentire loro di cambiare. Ci\u00f2 \u00e8 dovuto alla curva del \"Costo Medio di Lungo Periodo\" (CMELP) curva, un fattore importante per i modelli microeconomici.\nUna generica impresa pu\u00f2 fare tre cambiamenti nel breve periodo:\nLungo periodo.\nNei modelli economici, lo schema di lungo periodo assume che non vi sia alcuna fissit\u00e0 nei fattori di produzione. Le imprese possono entrare o uscire dal mercato, e il costo (e disponibilit\u00e0) dei terreni, manodopera, materie prime e beni strumentali possono essere variabili. \nUna generica impresa \u00e8 in grado di apportare tali modifiche a lungo termine:\nIn modelli macroeconomici, nel lungo periodo si assume la piena mobilit\u00e0 dei fattori tra settori economici, e spesso si assume la piena mobilit\u00e0 dei capitali tra le nazioni. \u00c8 famosa l'affermazione di John Maynard Keynes che ha detto \"Nel lungo periodo saremo tutti morti\".\nFinanza e commercio.\nIn ambito di investimento azionario ad esempio il breve periodo \u00e8 sicuramente un periodo inferiore ai 24 mesi, il medio periodo un orizzonte compreso tra 2 e 3 anni, sopra i tre anni si parla di lungo periodo. Chiaramente per un investitore che si propone investimenti mordi e fuggi secondo una logica di speculazione anche pochi giorni possono essere considerati un orizzonte temporale lungo.\nIn contesto di pagamenti nel commercio, il breve periodo tipicamente \u00e8 pari a massimo un anno, il medio periodo a cinque anni e il lungo periodo a dieci anni (in casi piuttosto rari, quindici). Nel caso in cui si dilaziona il credito, nel contesto del commercio internazionale esso si dilaziona tipicamente a 30, 60 e 90 giorni dall'emissione della fattura o dall'emissione di un documento che attesta il caricamento delle merci senza danni (raramente, il pagamento avviene 6 mesi dopo). Un credito dilazionato permette al compratore di raccogliere abbastanza denaro per pagare la merce, diminuisce il rischio di insolvenza e permette al venditore di andare incontro alle eventuali e momentanee difficolt\u00e0 del compratore. Siccome il pagamento dilazionato ha dei vantaggi per il compratore, esso pu\u00f2 essere utilizzato per rendere le proprie offerte vantaggiose ai potenziali compratori. Se il pagamento riguarda un appalto, e.g. costruzioni di grandi impianti, il pagamento pu\u00f2 avvenire nel lungo termine e essere pari a decine di milioni se non di pi\u00f9.\nGeneralmente il lungo periodo \u00e8 un arco di tempo in cui si pu\u00f2 compiere un intero ciclo economico. Pi\u00f9 \u00e8 lungo l'orizzonte temporale di un investimento e pi\u00f9, a parit\u00e0 di condizioni, diminuisce il rischio; un investimento di lungo periodo dovrebbe essere pi\u00f9 remunerativo di un investimento a breve, non fosse altro che per un discorso di liquidit\u00e0 del capitale nel corso del tempo."}
{"id": "26809", "revid": "2176804", "url": "https://it.wikipedia.org/wiki?curid=26809", "title": "Decreto-legge", "text": "Il decreto-legge (anche scritto decreto legge, al plurale decreti-legge e abbreviato in d.l., talvolta definito anche \"decreto catenaccio\") \u00e8 un atto normativo di carattere provvisorio dell'ordinamento giuridico italiano avente forza di legge, adottato in casi straordinari di necessit\u00e0 e urgenza dal Governo ai sensi dell' della Costituzione della Repubblica Italiana, e regolato ai sensi dell'Art. 15 della legge 23 agosto 1988, n. 400.\nEntra in vigore immediatamente dopo la pubblicazione in Gazzetta Ufficiale della Repubblica Italiana (o il giorno successivo), ma gli effetti prodotti possono essere provvisori, poich\u00e9 i decreti-legge perdono efficacia (c.d. \"decadenza\") se mancano di contenere la \"clausola di presentazione al Parlamento per la conversione in legge\", se il giorno stesso della pubblicazione - o entro i cinque giorni seguenti - non sono presentati al Parlamento, e se il Parlamento stesso non li converte in legge entro 60 giorni dalla loro pubblicazione.\nNatura giuridica dell'atto.\nLa dottrina \u00e8 divisa sulla qualificazione di queste fonti tra le \"fonti-atto\" o tra le \"fonti-fatto\": si ritiene prevalentemente che il decreto-legge sia una fonte-atto di rango primario, ma alcuni autorevoli studiosi (tra gli altri, Carlo Esposito e Pierfrancesco Grossi) ritengono che si tratti di una fonte-fatto di diritto scritto.\nSecondo questa seconda teoria minoritaria, il decreto-legge sarebbe di per s\u00e9 illegittimo, in quanto nato \"extra ordinem\", ossia in deroga alla riserva della potest\u00e0 legislativa alle Camere \"ex\" ed al disposto sui cosiddetti \"decreti delegati\" (). Tale deroga sarebbe giustificata da motivi di necessit\u00e0 ed urgenza, ed in questo senso sarebbe pienamente comprensibile la necessaria conversione del decreto-legge in legge, pena una vera e propria inesistenza giuridica dell'atto. Inoltre, in quest'ottica sarebbe giustificata la particolare disposizione dell', che prevede che il Governo adotti il decreto \"sotto la sua responsabilit\u00e0\". Secondo questa peculiare prospettiva, non accettata dalla dottrina maggioritaria, la conversione del decreto-legge equivarrebbe ad una convalida. In pi\u00f9, negli ultimi anni si \u00e8 abusato del decreto-legge soprattutto in materia di diritto penale.\nLa legge di conversione del decreto sarebbe invece una fonte-atto di diritto non scritto, in quanto rinvia interamente al testo del decreto-legge.\nProcedimento legislativo.\nIl decreto-legge dev'essere deliberato dal Consiglio dei ministri, emanato dal Presidente della Repubblica e immediatamente pubblicato sulla G.U. Il giorno stesso della pubblicazione dev'essere presentato alle Camere, che, anche se sciolte, sono appositamente convocate e si riuniscono entro 5 giorni: infatti la conversione del decreto-legge rientra tra i poteri delle Camere in regime di \"prorogatio\". Presentato il decreto-legge, il Governo chiede al Parlamento di produrre la legge di conversione, per cui il decreto-legge viene presentato come allegato di un disegno di legge.\nIl procedimento di conversione presenta, rispetto al procedimento legislativo ordinario, alcune variazioni, introdotte nei regolamenti parlamentari. In parte esse sono dettate dall'esigenza di assicurare in tempi certi e brevi l'approvazione del disegno di legge, in parte dall'esigenza di consentire alle Camere di svolgere un controllo attento sulla sussistenza dei presupposti della necessit\u00e0 e urgenza.\nIn particolare l'art. 72 della costituzione, al terzo comma, consente ai regolamenti parlamentari di stabilire in quali casi e forme l'esame e l'approvazione dei disegni di legge siano deferibili ad apposite Commissioni.\nI meccanismi apprestati dalla Camera e dal Senato sono venuti differenziandosi. Il regolamento del Senato prevede ancora il parere obbligatorio espresso preliminarmente dalla Commissione Affari Costituzionali sulla sussistenza dei requisiti di necessit\u00e0 e urgenza. Alla Camera invece \u00e8 stato tolto il parere preventivo della Commissione Affari Costituzionali, seguendo un \"filtro\" pi\u00f9 complesso:\nIl sindacato sulla necessit\u00e0 e l'urgenza dell'atto \u00e8 di natura prettamente politica; tuttavia \u00e8 antica in Italia la tradizione di una ricaduta giurisdizionale (con conseguente valutazione dell'atto, anche solo sotto il profilo formale), per cui di recente \u00e8 accaduto che la Corte costituzionale (sentenza n\u00b0 171 del 2007) abbia dichiarato incostituzionale un comma di un decreto in materia di enti locali per mancanza dei requisiti di necessit\u00e0 e urgenza.\nUna declaratoria d'illegittimit\u00e0 costituzionale da parte della Consulta produce effetti anche sulla legge di conversione eventualmente approvata dal Parlamento o pubblicata in Gazzetta Ufficiale prima del pronuncia, rendendola nulla.\nEventuale decadenza e casi di sanatoria.\nI decreti-legge, se non convertiti in legge entro 60 giorni, perdono efficacia sin dall'inizio. La perdita di efficacia del decreto-legge \u00e8 chiamata \"decadenza\", che travolge tutti gli effetti prodotti dal decreto-legge. Quando il decreto entra in vigore, esso \u00e8 pienamente efficace e va applicato; ma se decade, tutto ci\u00f2 che si \u00e8 compiuto in forza di esso \u00e8 come se fosse stato compiuto senza una base legale. Tutti gli effetti prodotti vanno eliminati perch\u00e9 costituiscono, una volta persa la base legale, degli illeciti.\nL' della Costituzione appresta uno strumento attraverso il quale \u00e8 possibile trovare una soluzione: la legge di sanatoria degli effetti del decreto-legge decaduto (art. 77 ultimo comma). Si tratta di una legge riservata alle Camere con cui si possono regolare i rapporti giuridici sorti sulla base dei decreti non convertiti. Ovviamente, attraverso questo strumento \u00e8 il Parlamento a risolvere il problema. Vanno considerati due aspetti:\nEffetti perversi sulle tempistiche del processo legislativo ordinario.\nIl decreto-legge, mosso dall'esigenza di anticipare gli effetti del provvedimento senza attendere i tempi di procedimento parlamentare, ha provocato il rafforzamento della sua causa, cio\u00e8 ha fatto ulteriormente allungare i tempi medi dell\"'iter\" parlamentare.\nPi\u00f9 si allungano i tempi dell\"'iter\" parlamentare, pi\u00f9 si fa necessario adottare i provvedimenti urgenti del decreto-legge; e viceversa. Quindi vi \u00e8 un aumento inesorabile del ricorso al decreto-legge, al quale l'Esecutivo ricorre con sempre maggiore intensit\u00e0. L'esigenza di ricorrervi \u00e8 stata espressa anche ad altri livelli di normazione legislativa, come quello regionale: sul punto, per\u00f2, il dato costituzionale \u00e8 un elemento inconfutabilmente contrario.\nPrassi e incostituzionalit\u00e0 della reiterazione dei decreti-legge.\nSe il decreto-legge \u00e8 adottato per varare una disciplina complessa, per la quale il procedimento legislativo ordinario sarebbe stato troppo dispersivo, \u00e8 assai improbabile che 60 giorni bastino all'esame parlamentare. Cos\u00ec \u00e8 invalsa la prassi, dubbiamente costituzionale, della \"reiterazione\" del decreto-legge: alla scadenza dei 60 giorni il Governo emana un nuovo decreto-legge, che riproduce senza o con minime variazioni quello precedente, ormai scaduto, e ne sana gli effetti attraverso meccanismi diversi, il pi\u00f9 comune dei quali \u00e8 la retroazione degli effetti del decreto-legge reiterante, all'entrata in vigore del decreto reiterato.\nN\u00e9 il sistema politico, n\u00e9 le istituzioni parlamentari sono riusciti a bloccare il circolo vizioso e invertirne il corso: alcuni decreti-legge sono stati reiterati per ben 23 volte. Alla fine \u00e8 intervenuta la Corte Costituzionale con la sentenza n\u00b0 360 del 1996 che ha posto un argine definitivo alla prassi della reiterazione: le Camere ne presero atto il 30 ottobre 1996, assicurando per legge gli effetti prodotti dal decreto caducato per l'intervento della Corte costituzionale.\nGiudicata assolutamente incompatibile con la disciplina costituzionale del decreto-legge, la reiterazione \u00e8 ammissibile soltanto quando il nuovo decreto risulti formato su autonomi motivi di necessit\u00e0 e urgenza, motivi, che in ogni caso, non potranno essere ricondotti al solo fatto del ritardo conseguente dalla mancata conversione del precedente decreto.\nPeraltro in passato, in caso di reiterazione di un decreto-legge su cui era in corso un giudizio di legittimit\u00e0 costituzionale presso la Corte costituzionale, la stessa Corte ha ritenuto possibile \"trasferire\" il giudizio sul testo identico del decreto reiterato.\nAbuso della decretazione d'urgenza.\nL'abuso della decretazione d'urgenza, specialmente dagli anni Settanta in avanti, produsse il fenomeno della reiterazione dei decreti-legge, consistente, come gi\u00e0 detto, nella riproduzione delle norme di un decreto-legge, non convertito in legge, in altro decreto-legge, adottato alla scadenza del termine di decadenza di quello precedente. In effetti si ebbero decreti reiterati per decine di volte (il record fu 29 volte con il decreto Milleproroghe), prima che la Corte Costituzionale, con la sentenza n. 360 del 1996, sancisse il divieto di reiterazione, cio\u00e8 di riprodurre lo stesso identico decreto allo scopo di protrarne l'efficacia nel tempo: prassi che aveva trasformato di fatto la decretazione d'urgenza in modo ordinario di produzione normativa primaria. La Corte afferm\u00f2 che una simile prassi contrastava con elementari principi costituzionali: la straordinariet\u00e0 delle necessit\u00e0 e urgenza, la provvisoria efficacia del decreto legge, la separazione delle funzioni tra Parlamento e governo. Nello stesso tempo la Corte ritenne legittimo ripresentare decreti non convertiti sullo stesso oggetto solo se fondati su presupposti nuovi o se caratterizzati da contenuti sostanzialmente diversi.\nL'abuso si verifica anche in sede di conversione, quando il Parlamento aggiunge al testo del decreto contenuti eterogenei per accelerare l'approvazione di proposte da troppo tempo pendenti in Parlamento: anche su questo tipo di abuso va maturando una giurisprudenza severa della Corte costituzionale.\nLa sentenza n. 220/2013 sulla riforma delle province varata dal Governo Monti ha tipizzato una fattispecie di abuso della decretazione d'urgenza nell'introduzione mediante questo strumento di modifiche a norme ordinamentali di \"intelaiatura.. per loro natura disciplinate da leggi destinate a durare nel tempo e rispondenti ad esigenze sociali ed istituzionali di lungo periodo, secondo le linee di svolgimento dei princ\u00ecpi costituzionali nel processo attuativo delineato dal legislatore\".\nDecreto Milleproroghe.\nInformalmente, viene detto decreto Milleproroghe un decreto-legge volto a prorogare o risolvere disposizioni urgenti entro la fine dell'anno in corso.\nDecreto \"omnibus\".\nInformalmente, viene detto decreto \"omnibus\" (latino: \"per tutto\") un decreto-legge contenente norme disparate risalenti a settori e necessit\u00e0 urgenti di diversa natura."}
{"id": "26813", "revid": "1222", "url": "https://it.wikipedia.org/wiki?curid=26813", "title": "Regno animale", "text": ""}
{"id": "26817", "revid": "785863", "url": "https://it.wikipedia.org/wiki?curid=26817", "title": "Minni", "text": "Minni (nota inizialmente in Italia come Topolina o Minnie, in inglese Minnie Mouse), il cui nome \u00e8 un diminutivo di Minerva, \u00e8 un personaggio immaginario dei cartoni animati e dei fumetti, creato da Walt Disney e Ub Iwerks nel 1928, famoso per essere l'eterna fidanzata di Topolino. Il personaggio ha esordito nel cortometraggio animato \"L'aereo impazzito\" (\"Plane Crazy\") ed \u00e8 poi apparso in altri cortometraggi realizzati soprattutto dagli anni trenta agli anni quaranta e in migliaia di storie a fumetti realizzate in vari paesi del mondo.\nGenesi del personaggio.\nMinni viene creata da Walt Disney e Ub Iwerks nel 1928, contemporaneamente a Topolino, per il cortometraggio animato muto \"L'aereo impazzito\". Topolino era stato ideato in sostituzione del loro personaggio precedente, il coniglio Oswald, del quale Disney e Iwerks non detenevano pi\u00f9 i diritti.\nGraficamente Minni venne disegnata identica a Topolino, del quale ricalca le dimensioni e proporzioni, mentre i tratti somatici furono resi femminili dotandola di lunghe ciglia; come unico vestito indossava una gonna corta, inizialmente a tinta unica, sotto la quale si intravedevano un paio di mutandine di pizzo.\nIl personaggio, ancora senza nome, era disegnata nei panni di una \"flapper\", una giovane irriverente nel vestire e decisamente fuori dagli schemi degli anni venti.\nNel corso degli anni Minni va incontro a un'evoluzione grafica, come tutti i personaggi Disney: gi\u00e0 nel successivo \"Steamboat Willie\" (1928) venne fornita delle sue tipiche grandi scarpe col tacco; negli anni trenta era caratterizzata da una gonna a pois e da un cappellino con un fiore; solo nel 1937 compare il grande fiocco in testa, nella storia a fumetti \"Topolino sosia di Re Sorcio\", e nei cartoni non lo sfogger\u00e0 prima di \"Festa a sorpresa per Topolino\" (1939). Dal 1939 gli occhi non sono pi\u00f9 composti dalle sole pupille, come avviene per lo stesso Topolino, e nel dopoguerra viene vestita anche nella parte superiore del corpo con l'iconico completo dalle maniche a palloncino, assumendo grosso modo quella che \u00e8 la sua caratterizzazione definitiva. Fra gli anni quaranta e sessanta molti disegnatori le evidenziarono le labbra col rossetto. Dagli anni ottanta in poi il suo abbigliamento \u00e8 stato pi\u00f9 volte modificato, per aggiornarlo alle mode del momento, anche se il fiocco in testa \u00e8 sempre rimasto.\nBiografia del personaggio.\nNella storia Topolino e il mistero delle collane (The Gleam, 1942) realizzata da Floyd Gottfredson e Merrill De Maris, viene rivelato che il suo nome completo \u00e8 Minerva Mouse, comunque usato raramente.\nNella storia Topolino e il bel gag\u00e0 (Mr. Slicker and the Egg Robbers, 1930), la terza storia a fumetti in assoluto di Topolino, compaiono i personaggi di suo padre Marcus Mouse (in italiano signor Tognone) e sua madre, della quale non venne fatto il nome, entrambi modesti agricoltori che lavorano duramente per pagare gli studi alla figlia; nella stessa storia compaiono fotografie dei suoi nonni Marshall Mouse e Matilda Mouse. Ha anche uno zio ricchissimo, Mortimer, apparso nella storia \"Topolino nella valle infernale\" (1930), e almeno due nipotine, Millie e Melody Mouse, figlie di sua sorella Marissa (Mary).\nDa sempre fidanzata con Topolino, di professione \u00e8 inizialmente casalinga, sempre disposta tuttavia a lanciarsi nelle imprese pi\u00f9 disparate al fianco dell'amato; nella storia del 1941 \"Topolino agente di pubblicit\u00e0\", tuttavia, si fa assumere presso un'agenzia pubblicitaria, anche se solo per invogliare Topolino a trovarsi un lavoro anche lui invece di girare il mondo in pericolose avventure, e in storie pi\u00f9 moderne a volte viene ritratta come un'impiegata; durante la seconda guerra mondiale ha anche fatto volontariato. Abita a Topolinia (Mouseton) in una villetta suburbana in legno con giardino, simile a quella degli altri personaggi. La sua migliore amica \u00e8 Clarabella, pi\u00f9 raramente si incontra con Paperina.\nNell'animazione.\nTopolino e Minni debuttano insieme nel cortometraggio \"L'aereo impazzito\", un cartone animato del maggio 1928 che li vede divertirsi su un aeroplano; nel secondo cortometraggio, \"Topolino gaucho\", il terzo a essere distribuito nel 1928, Minni \u00e8 una cameriera che balla il tango per Topolino gaucho e per Gambadilegno il fuorilegge, che torner\u00e0 a corteggiarla in diversi altri corti almeno fino a \"Topolino e i pirati\" (1934); quest'ultimo intende rapirla, ma Topolino la salva. Nel terzo corto, \"Steamboat Willie\", il primo in assoluto a essere distribuito, Gambadilegno \u00e8 il capitano di un battello con Topolino come mozzo, e Minni \u00e8 la loro unica passeggera; il corto \u00e8 un successo notevole e verranno prodotti altri dodici film con Topolino nel 1929, in sette dei quali Minni compare come co-protagonista: il primo del 1929 fu I due cavalieri di Minni (The Barn Dance), distribuito il 14 marzo con Minni di nuovo al centro delle attenzioni di Topolino e Gambadilegno; poi ricordiamo The Opry House, distribuito il 28 marzo, il primo corto di Topolino senza Minni (anche se compare su un manifesto come celebrit\u00e0); \"Via il gatto, Topolino balla\" (\"When the Cat's Away\"), distribuito l'11 aprile, che mostrava Minni e Topolino insolitamente piccoli quanto i comuni topi (in alcune scene ad esempio ballavano sopra i tasti di un pianoforte); L'aratro di Topolino (\"The Plow Boy\"), distribuito il 9 maggio, in cui Minni \u00e8 una contadina e chiede a Topolino di mungere la mucca Clarabella, ancora non antropomorfa, e compare anche Orazio nei panni del cavallo di Topolino; infine, in \"Le follie di Topolino\" (\"Mickey's Follies\", 26 giugno) Topolino dedica a Minni una canzone dal testo intriso di spensieratezza e sincere professioni amorose, il cosiddetto \"Minnie's Yoo-Hoo\", che diventer\u00e0 quasi subito la \"sigla\" fissa di apertura e chiusura dei cortometraggi di Topolino per gran parte del periodo d'oro del personaggio, quello dei corti in bianco e nero.\nIl corto Topolino vince il bandito (The Cactus Kid, 11 aprile 1930) \u00e8 l'ultimo con Topolino e Minni a essere animato da Ub Iwerks. In \"Il picnic di Topolino\" (14 novembre), Minni presenta al suo fidanzato il suo nuovo cagnolino Rover, molto simile al futuro Pluto.\nFino al 1933 Minni continua a essere protagonista di innumerevoli cortometraggi al fianco di Topolino, ma dal 1934 diventa improvvisamente un personaggio secondario, messa da parte a causa del successo di altri comprimari come Pippo, Paperino e Pluto, destino che presto toccher\u00e0 del resto allo stesso Topolino; torna occasionalmente per svolgere il ruolo della fanciulla in pericolo o della fidanzata, come in \"L'eroico ammazzasette\" (1938) o in \"Il rivale di Topolino\" (1936) in cui viene per la prima volta corteggiata dallo sbruffone Topesio. Negli anni quaranta conosce un modesto recupero in alcuni cortometraggi insieme a Topolino, subendo un restyling a opera dell'animatore Roger Moore, ma anche come padroncina di Pluto e Figaro, il gattino nero di Pinocchio, in alcuni corti di Pluto; bisogner\u00e0 per\u00f2 attendere gli anni ottanta e il mediometraggio Canto di Natale di Topolino (Mickey's Christmas Carol, 1983) per rivederla in un ruolo di spessore, e, come protagonista, nello speciale televisivo della NBC Totally Minnie. Nel 1995 riacquista il look anni '30 nel cortometraggio \"Topolino e il cervello in fuga\", poi dal 1999 compare nella serie di cartoni animati per la televisione Mickey Mouse Works. Successivamente torna nella serie animata televisiva House of Mouse - Il Topoclub dal 2001 al 2004 e nel lungometraggio \"\". Ritorna come protagonista nel 2013, riportata integralmente all'aspetto originario con le sole pupille, in Topolino (serie animata) di Paul Rudish.\nStoria editoriale.\nStrisce giornaliere.\nNel 1930 il distributore King Features Syndacate chiese a Disney e a Iwerks di realizzare una striscia a fumetti giornaliera dedicata a Topolino, che esord\u00ec il 13 gennaio 1930 sui alcuni quotidiani statunitensi. In questa prima storia \"Topolino nell'isola misteriosa\" (Mickey and Minnie Take to the Air), sceneggiata da Disney e disegnata da Iwerks, Minni fa il suo debutto nelle storie a fumetti decidendo di salire sull'aeroplano costruito dal suo fidanzato, salvo scendere dall'aeroplano in volo utilizzando le mutande come paracadute. Minni fa la sua seconda apparizione nella storia \"Topolino nella valle infernale\", 1930, disegnata da Floyd Gottfredson in cui cerca insieme a Topolino la miniera di suo zio e viene rapita da Pietro Gambadilegno (alla sua prima apparizione nei fumetti) e l'avvocato Silvestro Lupo. In \"Topolino e il bel gag\u00e0\", Minni riceve la corte del Signor Felice, antesignano del futuro Topesio, che usando l'imbroglio mette economicamente in ginocchio la sua famiglia per convincerla a sposarlo, per la disperazione di Topolino, che addirittura tenta il suicidio salvo poi decidere di combattere. Nel 1932 Gottfredson decide di rendere meno comiche e pi\u00f9 avventurose le storie a fumetti e, coadiuvato da altri sceneggiatori come Ted Osborne, coinvolge spesso Minni nelle complesse e pericolose avventure di Topolino ai quattro angoli del mondo, come \"Topolino e i pirati\" (1932), \"Topolino nel paese dei califfi\" (1934), \"Topolino sosia di Re Sorcio\" (1937-38), \"Topolino e il gorilla Spettro\" (1937) e \"Topolino e il boscaiolo\" (1941). Oltre a queste avventure di ampio respiro, il personaggio viene impiegato anche in avventure pi\u00f9 quotidiane come Topolino e Piedidolci cavallo da corsa (1933), Topolino e l'illusionista (1941) con il nuovo corteggiatore imbroglione Bubbo Rodin\u00ec (molto simile a Topesio). Nel 1943 la sceneggiatura delle strisce giornaliere di Topolino passa a Bill Walsh, e Minni diventa con il passare degli anni una donna pettegola, gelosa e superficiale, limitata a sporadiche apparizioni e non pi\u00f9 coinvolta nelle avventure del fidanzato ai confini della realt\u00e0; talvolta per\u00f2, in gialli ricchi di tensione come \"Topolino contro Topolino\" (1953), si scopre essere comunque sempre profondamente innamorata del fidanzato e preoccupata per lui; recuperer\u00e0 comunque notevolmente il suo spazio nelle strisce quotidiane quando queste diventeranno autoconclusive, a partire dal 1955, ritraendo quindi Topolino nella sua quotidianit\u00e0 a Topolinia.\nComic book.\nDagli anni '40 ad oggi, Minni \u00e8 apparsa in migliaia di storie a fumetti negli albi americani, brasiliani, danesi, italiani, ecc. ma raramente ha avuto parti di rilievo, venendo il pi\u00f9 delle volte relegata al ruolo di comparsa o, tutt'al pi\u00f9, \"fanciulla indifesa da salvare\". Alla fine degli anni '80, per\u00f2, sulle pagine di Topolino aumentano sensibilmente le storie che la vedono protagonista, seppur in ambientazioni casalinghe o comunque urbane, e nel 1993 le viene dedicato persino un mensile \"al femminile\", Minni &amp; Company, che durer\u00e0 fino al 2001, per poi essere sostituito da \"Minni amica del cuore\", fino al 2008; in questa testata, oltre alle storie di Minni comparivano anche molte vicende di Paperina, Clarabella e persino Nonna Papera. Recentemente, Minni \u00e8 protagonista sul settimanale Topolino della serie \"Victorian Ladies\", ma anche co-protagonista insieme a Pippo (senza Topolino) della fortunata serie \"Pippo Reporter\" nel ruolo di giornalista.\nNei parchi a tema.\nNel parco a tema Disneyland in California, al Magic Kingdom in Florida e a Disneyland a Tokyo in Giappone Sci sono riproduzioni in scala reale della casa di Minnie.\nElenco dei cortometraggi.\nCortometraggi della serie Mickey Mouse, se non diversamente indicato"}
{"id": "26821", "revid": "1118", "url": "https://it.wikipedia.org/wiki?curid=26821", "title": "Microkernel", "text": ""}
{"id": "26822", "revid": "118082278", "url": "https://it.wikipedia.org/wiki?curid=26822", "title": "Chiamata di sistema", "text": "Una chiamata di sistema (in inglese \"system call\"), in informatica, indica il meccanismo usato da un processo a livello utente o livello applicativo, per richiedere un servizio a livello kernel del sistema operativo del computer in uso. Essa, di solito, \u00e8 disponibile come funzione in quei linguaggi di programmazione che supportano la programmazione di sistema (ad esempio il linguaggio C), oppure come particolari istruzioni assembly.\nCaratteristiche.\nFondamentale \u00e8 il passaggio dall'user mode al Kernel mode attraverso una particolare istruzione che si identifica nel trap.\nPer motivi di sicurezza, il codice inerente ai servizi del sistema operativo \u00e8 eseguibile solo in kernel mode, avendo completo accesso all'hardware. Infatti, una chiamata al kernel, richiede spesso l'uso di una speciale istruzione di linguaggio macchina che provoca una commutazione di contesto del microprocessore (da \"modalit\u00e0 protetta\" a \"modalit\u00e0 supervisore\", che, sui processori Intel e compatibili viene chiamata da \"Ring 3\" a \"Ring 0\"). Questo permette al \"kernel\" del sistema operativo di eseguire operazioni riservate quali l'accesso all'hardware o all'unit\u00e0 di gestione della memoria, tuttavia comporta un \"overhead\" molto pi\u00f9 elevato. Successivamente, quando \u00e8 terminato il compito esercitato dalla chiamata di sistema invocata, il controllo fa il procedimento inverso, da kernel mode per arrivare nuovamente allo user mode.\nMolto importanti, poi, sono anche le chiamate alle librerie utente (API). La chiamata ad una API \u00e8 identica ad una chiamata ad una funzione dell'applicazione stessa, in pratica viene registrato nello \"stack\" lo stato dei registri del microprocessore e l'indirizzo di ritorno. Perci\u00f2 anche nei sistemi operativi con protezione della memoria e separazione degli spazi di indirizzamento vi sar\u00e0 un \"overhead\" ridotto.\nTipologia.\nLe categorie principali di system call sono:\nSu Posix e su sistemi simili, comuni system call sono codice_1, codice_2, codice_3, codice_4, codice_5, codice_6, codice_7 e codice_8.\nPer i sistemi Windows NT vedere l'articolo Native API."}
{"id": "26823", "revid": "399", "url": "https://it.wikipedia.org/wiki?curid=26823", "title": "Linguaggi Indo-Europei", "text": ""}
{"id": "26825", "revid": "2", "url": "https://it.wikipedia.org/wiki?curid=26825", "title": "Satelliti naturali", "text": ""}
{"id": "26826", "revid": "2063435", "url": "https://it.wikipedia.org/wiki?curid=26826", "title": "Rainer Werner Fassbinder", "text": "Biografia.\nGli inizi.\nFassbinder nacque a Bad W\u00f6rishofen, in Baviera, il 31 maggio del 1945, figlio di Helmut Fassbinder, un medico bavarese, e di Liselotte \"Lilo\" Pempeit, una traduttrice tedesca originaria dell'allora Citt\u00e0 Libera di Danzica (attualmente in Polonia), in seguito attrice in molte delle pellicole del figlio. Dopo aver ricevuto nei primi anni di scuola un'educazione basata sui principi pedagogici di Rudolf Steiner, prosegu\u00ec gli studi dapprima ad Augusta ed in seguito a Monaco di Baviera. Nel 1964, all'et\u00e0 di diciannove anni, abbandon\u00f2 gli studi a seguito della sua esclusione dalla scuola superiore di cinema di Berlino.\nIl teatro.\nNel 1965 scrisse per il teatro \"Come gocce su pietre roventi\" (\"Tropfen auf hei\u00dfe Steine\"), la sua prima drammaturgia, che sar\u00e0, per\u00f2, rappresentata solo postuma. Bench\u00e9 centrata sulla sfera privata, l'opera possiede gi\u00e0 un taglio sociale. La relazione sessuale in una coppia \u00e8 rappresentata con gli schemi violenti dei rapporti di produzione economica, in quanto legata allo sfruttamento e al potere. Nel 1966 frequent\u00f2 lezioni di arte drammatica al Friedl-Leonhard-Studio a Monaco e conobbe Hanna Schygulla, incontro che dar\u00e0 una svolta alla sua vita, Peer Raben e Kurt Raab.\nNel 1967 entr\u00f2 a far parte del gruppo dell'Action-Theater, sede storica delle avanguardie teatrali bavaresi. Qui lavor\u00f2 per tre anni come regista attore e sceneggiatore. Dopo alcune interpretazioni, regie di scena e adattamenti, scrisse un dramma, rappresentato nell'aprile 1968, \"Katzelmacher\", la storia di un lavoratore straniero che diventa oggetto di odio razziale da parte di un gruppo di fannulloni bavaresi. Poche settimane dopo, nel maggio 1968, l'Action-Theater venne chiuso, in seguito ad una serie di dissidi interni tra Fassbinder ed i fondatori dello storico gruppo.\nDopo il fallimento dell'Action-Theater, Fassbinder fond\u00f2 un nuovo gruppo, l'\"Antiteater\", con il quale mise in scena un nuovo dramma, \"Il soldato americano\". Intorno all'Antiteater si un\u00ec un vasto numero di giovani attori e collaboratori, quali Peer Raben, Harry Baer, Kurt Raab, Hanna Schygulla e Irm Hermann. Con l'Antiteater, Fassbinder perfezion\u00f2 la sua scrittura drammaturgica, nonch\u00e9 le tecniche di regia. Fu un periodo molto prolifico. In diciotto mesi diresse dodici opere teatrali, quattro delle quali scritte da lui stesso. Lo stile delle sue regie teatrali ricorda fortemente quello dei suoi primi film, un misto di movimento coreografato e pose statiche, prendendo spunto non dalla tradizione del teatro classico, ma piuttosto da musical, cabaret, cinema e dal movimento di protesta studentesco. Dopo la realizzazione del primo lungometraggio nel 1969, Fassbinder punt\u00f2 tutti i suoi sforzi sul cinema, ma manterr\u00e0 comunque sempre un interesse vivo per il teatro fino alla sua morte.\nI primi film.\nNel 1965 gir\u00f2 i suoi primi cortometraggi, \"Il vagabondo\" e \"Il piccolo caos\". Gi\u00e0 da questi due lavori emerge quel segno distintivo di molte opere del cineasta tedesco: l'atmosfera malinconica dei sobborghi di Monaco. Nel 1969, dopo essere comparso come attore in vari film, tra cui \"Baal\" di Volker Schl\u00f6ndorff, gir\u00f2 il suo primo lungometraggio \"L'amore \u00e8 pi\u00f9 freddo della morte\", presentato in giugno al Festival di Berlino. Ancora in quell'anno realizz\u00f2 \"Il fabbricante di gattini\", \"Dei della peste\" e \"Perch\u00e9 il signor R. \u00e8 colto da follia improvvisa?\".\nNel frattempo cominci\u00f2 a ricevere riconoscimenti ufficiali: il film \"Il fabbricante di gattini\" ottenne il premio cinematografico evangelico e il premio FIPRESCI. Il 1970 fu un anno di intenso lavoro: a gennaio inizi\u00f2 le riprese di \"Rio das mortes\", a febbraio gir\u00f2 per la televisione \"Il caff\u00e8\", in aprile realizz\u00f2 \"Whity\", poi in maggio \"Il viaggio a Niklashausen\", presentato in ottobre alla televisione (ARD). Infine in agosto traspose in film il suo dramma \"Il soldato americano\", e in novembre gir\u00f2 \"Pionieri a Ingolstadt\".\nIn mezzo a tutto questo fervore creativo, continu\u00f2 comunque a comparire come attore in film di Reinhard Hauff e Volker Schl\u00f6ndorff. Nel 1971 partecip\u00f2 alla fondazione della \"Filmverlag der Autoren\", che distribuir\u00e0 gran parte delle sue opere successive. Prosegu\u00ec anche la sua produzione teatrale, e nel mese di giugno, a Francoforte sul Meno, venne presentato in teatro \"Petra von Kant\". In agosto fond\u00f2 una propria societ\u00e0 di produzione, la \"Tango Film\", inaugurandola con la realizzazione de \"Il mercante delle quattro stagioni\". Sempre in agosto spos\u00f2 l'attrice dell'Antiteater Ingrid Caven, da cui divorzier\u00e0 nel 1973.\nContinu\u00f2 nel 1972 la sua imponente produzione: a gennaio gir\u00f2 \"Le lacrime amare di Petra von Kant\" (presentato a giugno al Festival di Berlino), a marzo \"Selvaggina di passo\", tra aprile e agosto \"Otto ore non sono un giorno\", a settembre \"La libert\u00e0 di Brema\", tra settembre e ottobre \"Effi Briest\". Poi ancora nel 1973, tra gennaio e marzo gir\u00f2 \"Il mondo sul filo\", a maggio \"Nora Helmer\", tra luglio e settembre \"Martha\", a settembre \"La paura mangia l'anima\".\nL'anno successivo assunse la direzione del \"Theater am Turm\" di Francoforte e gir\u00f2 \"Il diritto del pi\u00f9 forte\", a luglio \"Come un uccello sul filo\", poi ridusse l'attivit\u00e0 cinematografica per occuparsi principalmente di teatro. Nel 1975 gir\u00f2 \"Il viaggio in cielo di mamma Kusters\", \"Paura della paura\", \"Nessuna festa per la morte del cane di Satana\" e \"Voglio solo che voi mi amiate\", abbandonando nel frattempo la direzione del Theater am Turm. Nel 1976 un suo lavoro teatrale, \"Der M\u00fcll, die Stadt und der Tod\", venne pesantemente attaccato dalla critica conservatrice per le sue presunte tendenze antisemitiche, e il testo del dramma, pubblicato nelle edizioni Surkamp, venne ritirato dal commercio. Tra aprile e giugno gir\u00f2 \"Roulette cinese\", e tra ottobre e dicembre \"Bolwieser\".\nNel 1977 gir\u00f2 in marzo \"Donne a New York\", tra aprile e giugno \"Despair\" (il suo primo film con cast internazionale e girato in lingua inglese). Nell'ottobre partecip\u00f2 alla realizzazione del film collettivo \"Germania in autunno\", presentato in anteprima al Festival di Berlino dell'anno successivo. Tra gennaio e marzo dell'anno successivo gir\u00f2 il suo film pi\u00f9 celebrato, \"Il matrimonio di Maria Braun\", in cui ritrov\u00f2 dopo un intervallo di sei anni la sua protagonista preferita, Hanna Schygulla. Tra luglio e agosto torn\u00f2 ancora dietro la macchina da presa per dirigere \"Un anno con tredici lune\", mentre a dicembre inizi\u00f2 la lavorazione di \"La terza generazione\".\nIl successo internazionale e la morte.\nNel giugno 1979 inizi\u00f2 a lavorare al telefilm \"Berlin Alexanderplatz\", che lo impegner\u00e0 per quasi un anno. In ottobre ottenne il \"premio Luchino Visconti\" dei critici cinematografici italiani. Tra luglio e settembre gir\u00f2 \"Lili Marleen\" che present\u00f2 al Festival di Venezia. Nel 1981 gir\u00f2 \"Lola\" e \"Veronika Voss\". Nel 1982 Fassbinder interpret\u00f2 \"Kamikaze 1989\" per la regia di Wolf Gremm e di seguito gir\u00f2 \"Querelle de Brest\", che sar\u00e0 il suo ultimo film. L'opera suscit\u00f2 polemiche per la tematica omosessuale e circol\u00f2 in Italia solo in versione censurata.\nNel maggio 1982 partecip\u00f2 come \"intervistato\" al documentario \"Chambre 666\", diretto da Wim Wenders, una serie di illuminanti dichiarazioni di prestigiosi registi, tra cui anche Antonioni, Herzog, Godard e Spielberg, sul tema \"Dove andr\u00e0 a finire il cinema?\". Sar\u00e0 l'ultima testimonianza artistica di Rainer Werner Fassbinder, che un mese dopo, il 10 giugno, mor\u00ec per overdose da cocaina esacerbata da sonniferi nella sua casa di Monaco, a soli 37 anni. Il 14 giugno la televisione tedesca lo commemor\u00f2 trasmettendo alcuni suoi film. I funerali si svolsero il 16 giugno a Monaco-Perlach e la sua tomba si trova al cimitero di Bogenhausen a Monaco."}
{"id": "26831", "revid": "1543377", "url": "https://it.wikipedia.org/wiki?curid=26831", "title": "BETA", "text": "BETA \u00e8 un linguaggio di programmazione puramente \"object-oriented\" sviluppato alla Scandinavian School in System Development, dove in precedenza era stato sviluppato il primo linguaggio \"object-oriented\" della storia: il Simula.\nDa un punto di vista tecnico, il BETA possiede alcune caratteristiche distintive:\nIl BETA possiede potenti meccanismi di astrazione per identificare, classificare e comporre oggetti, \u00e8 un linguaggio che implementa un \"strong type checking\" (come Simula, Eiffel e C++). \u00c8 noto che non \u00e8 possibile avere un buon \"type checking\" in fase di compilazione senza sacrificare l'espressivit\u00e0 del linguaggio, ma il BETA raggiunge un buon compromesso fra \"type checking\" in compilazione e run-time."}
{"id": "26836", "revid": "228587", "url": "https://it.wikipedia.org/wiki?curid=26836", "title": "Run-time", "text": "Runtime o run-time (tempo di esecuzione) indica il momento in cui un programma per computer viene eseguito, in contrapposizione ad altre fasi del ciclo di vita del software. \nTradizionalmente, questa contrapposizione era soprattutto intesa rispetto al tempo di compilazione o \"compile-time\", relativa alla stesura e traduzione del programma sorgente; in questa accezione, spesso si usano anche gli aggettivi dinamico e statico per riferirsi rispettivamente al run-time e al compile-time. Nello scenario della programmazione moderna, che comprende una catena di produzione del software pi\u00f9 varia e articolata, run-time pu\u00f2 essere contrapposto anche ad altri stadi della vita di un programma, come il \"deployment time\", il \"linking time\", il \"loading time\"."}
{"id": "26837", "revid": "966214", "url": "https://it.wikipedia.org/wiki?curid=26837", "title": "Starvation", "text": "In informatica, per starvation (termine inglese che tradotto letteralmente significa \"inedia\") si intende l'impossibilit\u00e0 perpetua, da parte di un processo pronto all'esecuzione, di ottenere le risorse sia hardware sia software di cui necessita per essere eseguito.\nDescrizione.\nUn esempio tipico \u00e8 il non riuscire ad ottenere il controllo della CPU da parte di processi con priorit\u00e0 molto bassa, qualora vengano usati algoritmi di scheduling a priorit\u00e0. Pu\u00f2 capitare, infatti, che venga continuamente sottomesso al sistema un processo con priorit\u00e0 pi\u00f9 alta. Un aneddoto riguardo a questo problema \u00e8 la storia del processo con bassa priorit\u00e0, scoperto quando fu necessario fermare il sistema sull'IBM 7094 al MIT nel 1973: era stato sottomesso nel 1967 e fino ad allora non era ancora stato eseguito.\nPer evitare questi problemi si possono utilizzare, oltre ad algoritmi di scheduling diversi, come RR, le cosiddette tecniche di invecchiamento (\"aging\"). Ovvero si provvede ad aumentare progressivamente, ad intervalli regolari, la priorit\u00e0 dei processi qualora questi non siano riusciti ad ottenere le risorse richieste. Questo fa s\u00ec che anche un processo con la priorit\u00e0 pi\u00f9 bassa possa potenzialmente assumere quella pi\u00f9 alta, riuscendo cos\u00ec ad ottenere, in un tempo massimo predefinito, quanto di cui necessita.\nAltri usi del termine \"starvation\" sono in relazione alle risorse di accesso alla memoria primaria o CPU: si dice che un programma \u00e8 \"bandwidth-starved\" quando la sua esecuzione \u00e8 rallentata da un'insufficiente velocit\u00e0 di accesso alla memoria, o \"CPU-starved\" quando il processore \u00e8 troppo lento per eseguire efficacemente il codice."}
{"id": "26839", "revid": "2220701", "url": "https://it.wikipedia.org/wiki?curid=26839", "title": "C++", "text": "In informatica C++ \u00e8 un linguaggio di programmazione general purpose sviluppato in origine da Bjarne Stroustrup nei Bell Labs nel 1983 come evoluzione del linguaggio C inserendo la programmazione orientata agli oggetti; col tempo ha avuto notevoli evoluzioni, come l'introduzione dell'astrazione rispetto al tipo.\nIl linguaggio venne standardizzato nel 1998 (ISO/IEC 14882:1998 \"Information Technology - Programming Languages - C++\", aggiornato nel 2003). C++11, conosciuto anche come C++0x, \u00e8 lo standard che sostituisce la revisione del 2003. Dopo una revisione minore nel 2014, l'ultima versione dello standard (nota informalmente come C++17) \u00e8 stata pubblicata nel 2017.\nStoria.\nBjarne Stroustrup inizi\u00f2 a lavorare al linguaggio nel 1979. L'idea di creare un nuovo linguaggio ebbe origine nelle sue esperienze di programmazione durante la realizzazione della tesi di laurea. Stroustrup trov\u00f2 che il Simula avesse caratteristiche utili per lo sviluppo di grossi progetti software, ma il linguaggio era troppo lento per l'utilizzo pratico, mentre il BCPL risultava veloce ma troppo a basso livello per lo sviluppo di grosse applicazioni. Quando Stroustrup cominci\u00f2 a lavorare ai laboratori Bell, gli fu affidato il compito di analizzare il kernel di Unix in ambito di elaborazione distribuita. Ricordandosi del lavoro della tesi, decise di aggiungere al linguaggio C alcune delle caratteristiche di Simula. Fu scelto il C perch\u00e9 era un linguaggio per uso generico portabile e veloce. Oltre al C ed al Simula, si ispir\u00f2 a linguaggi come l'ALGOL 68, Ada, il CLU ed il linguaggio ML. Inizialmente, le funzionalit\u00e0 di classe, classe derivata, controllo rigoroso dei tipi e argomento di default furono aggiunte al C con Cfront. La prima versione commerciale fu distribuita nell'ottobre del 1985.\nNel 1983 il nome del linguaggio fu cambiato da \"C con classi\" a C++. Furono aggiunte nuove funzionalit\u00e0, tra cui \"funzioni virtuali\", \"overloading\" di funzioni ed operatori, \"reference\", costanti, controllo dell'utente della gestione della memoria, \"type checking\" migliorato e commenti nel nuovo stile (\"//\"). Nel 1985 fu pubblicata la prima edizione di \"The C++ programming Language\", che forn\u00ec un'importante guida di riferimento del linguaggio, che non era ancora stato ufficialmente standardizzato. Nel 1989 fu distribuita la versione 2.0 del C++, le cui novit\u00e0 includono l\"ereditariet\u00e0 multipla\", le \"classi astratte\", le \"funzioni membro statiche\", le funzioni membro \"const\", e i \"membri protetti\". Nel 1990 fu pubblicato \"The Annotated C++ Reference Manual\", che forn\u00ec le basi del futuro standard. Le ultime aggiunte di funzionalit\u00e0 includono i \"template\", le \"eccezioni\", i \"namespace\", i nuovi tipi di \"cast\" ed il tipo di dato booleano.\nCos\u00ec come il linguaggio, anche la libreria standard ha avuto un'evoluzione. La prima aggiunta alla libreria standard del C++ \u00e8 stata la libreria degli \"stream\" di I/O che forniva servizi sostitutivi della libreria C tradizionale (come printf e scanf). In seguito, tra le aggiunte pi\u00f9 significative c'\u00e8 stata la \"Standard Template Library\".\nDopo anni di lavoro, un comitato che presentava membri della ANSI e della ISO hanno standardizzato C++ nel 1998 (\"ISO/IEC 14882:1998\"). Per qualche anno seguente alla pubblicazione ufficiale degli standard, il comitato ha seguito lo sviluppo del linguaggio e ha pubblicato nel 2003 una versione corretta dello standard.\nRisale al 2005 un report tecnico, chiamato \"Technical Report 1\" (abbreviato TR1) che, pur non facendo ufficialmente parte dello standard, contiene un numero di estensioni alla libreria standard del C++11.\nNon c'\u00e8 un proprietario del linguaggio C++, che \u00e8 implementabile senza dover pagare royalty. Il documento di standardizzazione stesso per\u00f2 \u00e8 disponibile solo a pagamento.\nGenesi del nome.\nLa pronuncia di C++ \u00e8 [\u02ccsi\u02d0 pl\u028cs \u02c8pl\u028cs] (in inglese). Il nome fu suggerito da Rick Mascitti alla met\u00e0 del 1983, quando il linguaggio veniva usato per la prima volta al di fuori dei centri di ricerca. Precedentemente il linguaggio si chiamava \"C with classes\" (C con classi). Il nome \u00e8 un gioco di parole con un costrutto del C (dove il doppio segno pi\u00f9 \u00e8 l'operatore di autoincremento, che incrementa di una unit\u00e0 il valore di una variabile) insieme con la comune convenzione di aggiungere un segno pi\u00f9 per indicare una versione potenziata. Secondo Stroustrup: \"\u00ab++ \u00e8 l'operatore di incremento del C [...] il nome esprime la natura evoluzionaria dei cambiamenti dal C\u00bb\". Impiegando il gioco di parole si evita anche il problema che \"C+\" \u00e8 gi\u00e0 stato usato per un linguaggio senza alcun nesso col C++ (senza menzionare che \u00e8 comunemente associato con una valutazione poco pi\u00f9 che sufficiente in una performance accademica).\nQuando, nel 1992, gli furono chieste informalmente spiegazioni sul nome, Rick Mascitti ha spiegato di aver dato il suggerimento con spirito goliardico, e che non pensava che quello sarebbe divenuto il nome formale del linguaggio. Stroustrup ha anche suggerito a posteriori un'interpretazione orwelliana del nome, in riferimento al \"Dizionario C\" della Neolingua - nel romanzo il dizionario dei termini tecnici, unico residuo di un linguaggio scientifico - descritto nell'appendice di 1984 e al prefisso \"doubleplus\" (\"arcipi\u00f9\" nell'edizione italiana), utilizzato in Neolingua per il superlativo. Bench\u00e9 non fedelissimo alla sintassi fittizia definita nel romanzo con estrema precisione, il nome suonerebbe come \"C-issimo\" e connoterebbe comunque il C++ come intenso miglioramento del C.\nDescrizione.\nLibreria standard.\nLo standard del C++ del 1998 consiste di due parti: il nucleo del linguaggio e la libreria standard; quest'ultima include la maggior parte della Standard Template Library (STL) . Esistono molte librerie per il C++ che non fanno parte dello standard ed \u00e8 possibile, usando il linking esterno, utilizzare anche le librerie scritte per il linguaggio C. La STL era in origine una libreria di terze parti, sviluppata da HP e in seguito da Silicon Graphics, prima che venisse incorporata nel C++ standard. Lo standard non si riferisce a essa come alla \"STL\", poich\u00e9 \u00e8 semplicemente parte della libreria completa, ma molti continuano a usare il termine per distinguerla dal resto della libreria (come flussi di I/O, internazionalizzazione, funzioni diagnostiche, ecc.).\nLa maggior parte dei compilatori fornisce anche un'implementazione della libreria standard, STL compresa. Esistono anche versioni indipendenti dal compilatore della STL, come ad esempio la STLPort.\nCompilatori.\nAlcuni compilatori per C++ sono: GCC (multipiattaforma), Clang (disponibile per molte piattaforme diverse), MinGW (porting di GCC per Windows), DJGPP e TerzC++Compiler. Oltre a questi ci sono i compilatori commerciali come VisualC++, Embarcadero Delphi, C++ Builder (inizialmente realizzato dalla Borland). Su sistema operativo macOS, \u00e8 possibile utilizzare il programma Xcode.\nLo standard del C++ non specifica l'implementazione della decorazione dei nomi, della gestione delle eccezioni e altre funzioni specifiche dell'implementazione, e ci\u00f2 rende incompatibile il codice oggetto prodotto da compilatori diversi. Ci sono per\u00f2 standard di terze parti per particolari macchine o sistemi operativi che cercano di standardizzare i compilatori per tali piattaforme, ad esempio l'ABI per C++, e successivamente molti compilatori hanno standardizzato questi elementi.\nPer molti anni i diversi compilatori hanno implementato lo standard del C++ con diversi livelli di correttezza, in particolare la specializzazione parziale dei template. Le versioni recenti dei compilatori pi\u00f9 usati supportano quasi tutto lo standard del C++ del 1998.\nProgrammi di esempio (derivati da C).\nHello world!\nEsempio del programma \"hello world\" che utilizza la libreria standard C++ (non l'STL), il flusso di output \"cout\" per mostrare un messaggio e termina, restituendo (\"return\") un valore alla funzione chiamante, in questo caso il sistema operativo che ha lanciato il programma.\n// libreria input output (per cout e endl)\n// uso dello spazio dei nomi standard (per evitare di mettere std:: prima di\n// ogni istruzione)\nusing namespace std;\nint main()\n cout \u00ab \"Hello World!\" \u00ab endl;\n // valore di ritorno del programma\n return 0;\nDifferenza di decimali.\nSemplice programma che chiede all'utente di inserire due decimali, ne fa la differenza e ne visualizza il risultato.\nIl C++ (come anche il C allo standard C99) implementa i commenti su riga singola tramite il doppio slash: \"//\". Per i commenti su righe multiple si utilizza la stessa sintassi del C, ossia: \"/* (commento) */\".\nusing namespace std;\nint main()\n // Inserimento della stringa sullo stream di output standard (stampa il\n // messaggio a video) std::endl, oltre ad inserire una nuova linea sullo\n // stream, svuota anche il buffer\n cout \u00ab \"scrivi numero decimale\" \u00ab endl;\n // Definizione di una variabile e del relativo tipo (decimale)\n // Non \u00e8 importante che le definizioni siano all'inizio del blocco di codice\n int numero1;\n // Lettura dallo stream standard di input di un decimale da memorizzare\n // variabile \"numero1\"\n cin \u00bb numero1;\n cout \u00ab \"Inserire un altro numero decimale\" \u00ab endl;\n int numero2;\n cin \u00bb numero2;\n // La variabile \"differenza\" viene inizializzata con la differenza dei numeri letti\n int differenza = numero1 - numero2;\n cout \u00ab differenza \u00ab endl;\n return 0;\nNumero maggiore.\nIl programma chiede all'utente pi\u00f9 numeri e mostra il maggiore fra quelli inseriti (interrompendo l'esecuzione quando viene inserito un numero negativo o nullo). Oltre all\"'int\", il c++ utilizza anche il \"float\" per dichiarare variabili sia intere sia non intere.\nusing namespace std;\nint main()\n float m(0.0);\n float x;\n do\n cout \u00ab \"Inserire un numero positivo (negativo o nullo per uscire): \";\n cin \u00bb x;\n if (x &gt; m)\n m = x;\n } while (x &gt; 0.0);\n cout \u00ab \"Il numero maggiore era \" \u00ab m \u00ab endl;\n return 0;\nSomma dei primi n numeri naturali.\nEsempio di un programma che, inserito un numero n, calcola e stampa la somma dei primi n numeri naturali.\n// Libreria input output\nusing namespace std;\nint main()\n int n; // Dichiarazione della variabile n\n int somma = 0; // Dichiaro la variabile che conterr\u00e0 la somma e la imposto uguale a 0\n cout \u00ab \"Inserisci il numero: \";\n cin \u00bb n; // leggo da tastiera il valore di n\n for (int i = 0; i &lt; n; i++) // per i che va da 0 a n\n somma = somma + i; // aggiungo i alla somma complessiva\n cout \u00ab \"La somma dei primi \" \u00ab n \u00ab \" numeri naturali e': \" \u00ab somma \u00ab endl;\n return 0;\nArea di un rettangolo.\nIl calcolo dell'area di una figura piana come il rettangolo \u00e8 qui sottoesposto:\nusing namespace std;\nint main()\n float base, altezza, areaRettangolo;\n cout \u00ab \"Questo programma calcola l'area di un rettangolo.\" \u00ab endl;\n cout \u00ab \"Quanto vale la base? \";\n cin \u00bb base;\n cout \u00ab \"Quanto vale l'altezza? \";\n cin \u00bb altezza;\n areaRettangolo = base * altezza;\n cout \u00ab \"L'area vale: \" \u00ab areaRettangolo \u00ab endl;\n return 0;\nDefinizione di Classe.\nusing namespace std;\nclass Message\npublic:\n Message(const string&amp; subject, const string&amp; from):\n subject_(subject), from_(from)\nprivate:\n string subject_;\n string from_;\nUn semplice utilizzo della classe appena definita e implementata pu\u00f2 essere:\nusing namespace std;\nint main()\n // Inizializzazione di un'istanza della classe Message\n Message mess(\"Saluti\", \"Pippo\");\n // Saluti da Pippo\n cout \u00ab mess.getSubject() \u00ab \" da \" \u00ab mess.getFrom();\n return 0;\nGeneratore numeri casuali.\nNell'esempio viene usato l'algoritmo Mersenne Twister. L'oggetto codice_1, su sistemi Unix legger\u00e0 valori da codice_2, l'oggetto codice_3 viene inizializzato con un valore casuale letto da codice_1. L'oggetto codice_5, che verr\u00e0 infine utilizzato per generare il numero casuale desiderato sfrutter\u00e0 l'entropia ottenuta chiamando codice_6 e si assicurer\u00e0 di produrre valori nell'intervallo specificato in costruzione.\nusing namespace std;\nint main()\n // Inizializza il generatore di numeri casuali\n random_device device;\n // Inizializza l'algoritmo di generazione di numeri casuali Mersenne Twister\n // 19937\n mt19937 random_algorithm(device());\n // Inizializza un oggetto che produrr\u00e0 interi casuali da 0 a 100 con\n // probabilit\u00e0 uniformi\n uniform_int_distribution&lt;int&gt; random_generator(0, 100);\n // Assegna alla variabile \"casuale\" a un numero casuale\n int casuale = random_generator(random_algorithm);\n // Comunica il numero casuale generato\n cout \u00ab \"Numero casuale generato: \" \u00ab casuale;\n // Output:\n // Numero casuale generato: [0, 100]\n return 0;\nIl programma in questo caso genera un numero casuale tra 100 e 0.\nCiclo for.\nusing namespace std;\nint main()\n for (int numero = 1; numero &lt; 10; numero++)\n // Comunica il numero\n cout \u00ab \"Numero: \" \u00ab numero \u00ab endl;\n // Output:\n // \"Numero: 1\"\n // \"Numero: 2\"\n // \"Numero: 3\"\n // \"Numero: 4\"\n // \"Numero: 5\"\n // \"Numero: 6\"\n // \"Numero: 7\"\n // \"Numero: 8\"\n // \"Numero: 9\"\n return 0;\nFinch\u00e9 codice_7 \u00e8 minore di 10, il programma continua a ripetere la stringa codice_8 incrementando il valore codice_7 di uno.\nIl controllo dell'input.\nUn costrutto che si trova spesso nella programmazione in C++ \u00e8:\ndo\n // ...\n} while (condizione);\nutilizzato per ripetere l'esecuzione di una parte del programma dipendente da una specifica condizione, enunciata nel while.\nIl costrutto do-while implica che il ciclo sia eseguito \"almeno una volta\", poich\u00e9 la condizione \u00e8 testata alla fine del corpo di istruzioni specificate dal do.\nL'uso del singolo while invece implica che il ciclo possa anche non essere mai eseguito, se la condizione si trovasse ad essere subito non verificata.\nProgramma: dati due numeri ed un operatore (+ - * /) calcolarne il risultato:\nusing namespace std;\nint main()\n double a, b, r;\n // Inserimento dell'input: operandi e segno\n char s;\n cout \u00ab \"Inserisci il primo operando: \";\n cin \u00bb a;\n cout \u00ab \"\\nInserisci il secondo operando: \";\n cin \u00bb b;\n cout \u00ab \"\\nInserisci un segno: \";\n do\n cin \u00bb s;\n if (s != '+' &amp;&amp; s != '-' &amp;&amp; s != '*' &amp;&amp; s != '/')\n cerr \u00ab \"\\nErrore: segno non corretto.\" \u00ab endl;\n cout \u00ab \"Inserisci un segno: \";\n // != significa 'non uguale a', &amp;&amp; corrisponde alla AND booleana\n } while (s != '+' &amp;&amp; s != '-' &amp;&amp; s != '*' &amp;&amp; s != '/');\n // Calcolo del risultato, in base al segno immesso\n switch (s)\n case '+':\n r = a + b;\n break;\n case '-':\n r = a - b;\n break;\n case '*':\n r = a * b;\n break;\n default: // In caso nessuna delle precedenti condizioni si verifichi...\n r = a / b;\n cout \u00ab \"\\nIl risultato \" \u00ab (char) 0x8a \u00ab \": \" \u00ab r \u00ab endl;\n // 0x8a indica il carattere ASCII 8A (138 in esadecimale) ovvero la 'e' con\n // accento grave (\u00e8) (char) tra parentesi indica un'operazione di cast,\n // conversione forzata.\n cin.ignore(numeric_limits&lt;streamsize&gt;::max(), '\\n');\n cin.get();\n return 0;\nIn questo caso, l'istruzione codice_10 \u00e8 stata utilizzata per impedire al programma di proseguire l'esecuzione con un valore del parametro codice_11 non corretto.\nScrittura di file:\nIl programma mostrato di seguito crea un file chiamato \"prova.txt\" e ci scrive dentro \"Hello world\"\n// Per il cout\n// Per la gestione dei file\n// Per evitare di scrivere\n// std::cout, std::end, std::ofstream\nusing namespace std;\n// Funzione principale\nint main()\n cout \u00ab \"Apertura file\" \u00ab endl;\n // Inizializzo la classe ofstream\n // Dando come parametro al costruttore\n // Il nome del file da creare\n ofstream file(\"prova.txt\");\n cout \u00ab \"Scrittura file\" \u00ab endl;\n // Scrivo dentro al file\n file \u00ab \"Hello world\";\n cout \u00ab \"Chiusura file\" \u00ab endl;\n // Chiudo il file\n file.close();\n return 0;"}
{"id": "26840", "revid": "219110", "url": "https://it.wikipedia.org/wiki?curid=26840", "title": "C (linguaggio)", "text": "In informatica, C \u00e8 un linguaggio di programmazione imperativo di natura procedurale; i programmi scritti in questo linguaggio sono composti da espressioni matematiche e da istruzioni imperative raggruppate in procedure parametrizzate in grado di manipolare vari tipi di dati.\nViene definito come un linguaggio di programmazione ad alto livello e integra caratteristiche dei linguaggi di basso livello, ovvero caratteri, numeri e indirizzi, che possono essere indicati tramite gli operatori aritmetici e logici di cui si servono le macchine reali. Il C \u00e8 stato concepito per essere snello e performante, si avvale peraltro di numerose librerie per far fronte ad ogni tipo di esigenza, in particolare la libreria standard del C. Tali librerie, sotto forma di file di intestazione o file con suffisso -h, possono essere caricate mediante la direttiva \"include\" del preprocessore.\nStoria.\nIl linguaggio fu originariamente sviluppato da Dennis Ritchie presso i Bell Labs della AT&amp;T tra il 1969 e il 1973, con lo scopo di utilizzarlo per la stesura del sistema operativo UNIX, precedentemente realizzato da Ken Thompson e Ritchie stesso in assembly del PDP-7. Nel 1972 esord\u00ec il primo sistema UNIX su un DEC PDP-11, scritto interamente col nuovo linguaggio di programmazione C. Nel 1978, la pubblicazione del libro \"Il linguaggio C\" ne fece crescere rapidamente la diffusione, portando alla nascita di diversi \"dialetti\" e dunque alla necessit\u00e0 di definire uno standard.\nLa prima standardizzazione del C fu realizzata dall'ANSI nel 1989 (ANSI X3.159-1989), nota come C89. La stessa versione, solo con modifiche di formattazione minime, fu poi standardizzata anche dall'ISO nel 1990 (ISO/IEC 9899:1990), nota come C90. Successivamente l'ISO ha rilasciato altre quattro versioni del linguaggio C, note come C95 (ISO/IEC 9899/AMD1:1995), C99 (ISO/IEC 9899:1999), C11 (ISO/IEC 9899:2011/Cor 1:2012) e C18 (ISO/IEC 9899:2018). Di queste, la C99 ha portato i principali miglioramenti al linguaggio di programmazione, introducendo nuovi tipi di dato, gli inizializzatori designati per gli array, gli array di dimensione variabile e altri miglioramenti mutuati da C++.\nDescrizione.\nNato insieme a Unix, C \u00e8 supportato dalla totalit\u00e0 dei sistemi operativi di largo uso impiegati ed \u00e8 impiegato principalmente per la realizzazione di sistemi operativi, linguaggi di programmazione, librerie, giochi e per applicazioni altamente performanti; \u00e8 rinomato per la sua efficienza e si \u00e8 imposto come linguaggio di riferimento per la realizzazione di software di sistema su gran parte delle piattaforme hardware moderne. La standardizzazione del linguaggio (da parte prima dell'ANSI e poi dell'ISO) garantisce la portabilit\u00e0 dei programmi scritti in C (standard, spesso detto ANSI C) su qualsiasi piattaforma; oltre che per il software di sistema, \u00e8 stato a lungo il linguaggio dominante in tutta una serie di altri domini applicativi caratterizzati mirati sull'efficienza. Esempi tipici sono le telecomunicazioni, il controllo di processi industriali e il software sistema real-time. Il predominio del C in questi contesti \u00e8 in parte diminuito a seguito dell'avvento di alternative significative, primo fra tutti il C++.\nIl C ha anche una notevole importanza didattica, sebbene, per la sua complessit\u00e0 semantica e per le forti relazioni di tale semantica con il funzionamento dell'hardware dei computer, non si tratti di un linguaggio particolarmente intuitivo per i principianti e, in special modo, per quelli sprovvisti di un'adeguata preparazione riguardante l'elettronica dei calcolatori. Se un tempo le scuole superiori e i corsi universitari adottavano il C come linguaggio di riferimento a causa della sua importanza tecnica, oggi questa scelta trova un'ulteriore motivazione nella crescente importanza di linguaggi che dal C derivano (per esempio C++, Java e C# e, per consentire allo studente un approccio iniziale pi\u00f9 rapido e intuitivo, linguaggi ad alto livello come Python).\nCaratteristiche generali.\nIl C \u00e8 un linguaggio di programmazione relativamente minimalista; la sua semantica utilizza un insieme ristretto di concetti relativamente semplici e vicini al funzionamento dell'hardware dei calcolatori. Molte istruzioni C sono traducibili direttamente con una singola istruzione di linguaggio macchina (per esempio, gli operatori di autoincremento e autodecremento). Nel linguaggio, un ruolo centrale viene svolto dal concetto di puntatore, che viene generalizzato fino a coincidere con l'indirizzamento indiretto, un modo di accedere alla memoria hardware caratteristico di tutte le moderne CPU. Questo rende il C un linguaggio particolarmente efficiente. Inoltre, rispetto al linguaggio assembly, il C ha in pi\u00f9 una struttura logica definita e leggibile, funzioni in stile Pascal e soprattutto il controllo sui tipi (in fase di compilazione), che manca completamente nel linguaggio assembly.\nLa sintassi del C \u00e8 piuttosto versatile e il linguaggio \u00e8 in forma libera, permettendo di scrivere istruzioni complesse in poche righe di codice o di creare programmi criptici e illeggibili (offuscamento del codice). In definitiva, il successo del C fu decretato dall'essere un linguaggio creato da programmatori esperti, per essere usato da programmatori esperti.\nQuesta grande libert\u00e0, la complessit\u00e0 sintattica del linguaggio (che come abbiamo visto contiene poche istruzioni di base) e il ruolo centrale dei puntatori, che \u00e8 necessario usare praticamente fin dai primi programmi, lo rendono quindi un linguaggio ostico e sconsigliabile ai neofiti, che cadono quasi subito in una serie di trappole che, se pure ovvie per un esperto, sono molto difficili da individuare per un principiante.\nGrazie alla particolare efficienza del codice prodotto dai suoi compilatori, il C venne utilizzato per riscrivere la maggior parte del codice del sistema UNIX, riducendo l'uso del linguaggio assembly ad un piccolo gruppo di funzioni.\nLa sua importanza tuttavia, crebbe solo dopo il 1978 con la pubblicazione, da parte di Brian Kernighan e Dennis Ritchie, del libro \"The C Programming Language,\" nel quale il linguaggio venne definito in modo preciso.\nIl suo successivo larghissimo utilizzo port\u00f2 alla nascita di diversi dialetti e quindi alla necessit\u00e0 di definirne uno standard. A questo scopo, nell'estate del 1983, venne nominato un comitato con il compito di creare uno standard ANSI (\"American National Standards Institute\") che definisse il linguaggio C una volta per tutte. Il processo di standardizzazione, il quale richiese sei anni (molto pi\u00f9 del previsto), termin\u00f2 nel dicembre del 1989 e le prime copie si resero disponibili agli inizi del 1990. Questa versione del C \u00e8 normalmente chiamata C89. Lo standard venne anche adottato dall\"International Organisation for Standardisation\" (ISO) nel 1999 con il nome di C Standard ANSI/ISO. Nel 1995, fu adottato l'Emendamento 1 al C Standard che, fra le altre cose, ha aggiunto nuove funzioni alla libreria standard del linguaggio. Usando come documento base il C89 con l'Emendamento 1 e unendovi l'uso delle classi di Simula, Bjarne Stroustrup inizi\u00f2 a sviluppare il C++.\nIl risultato finale del continuo sviluppo del C fu lo standard promulgato nel 1999, noto come ISO C99 (codice ISO 9899).\nCon la versione C11 (2011) vengono lievemente rivisti alcuni comandi, mentre la versione C18 (2018) ha corretto alcune criticit\u00e0 della C11, senza tuttavia introdurre alcuna nuova funzionalit\u00e0.\nCaratteristiche di alcune versioni.\nLo standard c11 ha introdotto cinque nuovi file header, ovvero codice_13, codice_14, codice_15, codice_16 e codice_17, nonch\u00e9 diverse funzionalit\u00e0 che hanno contribuito a migliorare il linguaggio:\nParole chiave.\nIl linguaggio C, come qualsiasi altro linguaggio di programmazione, consente la realizzazione di programmi adoperando un insieme di \"parole chiave\" (keywords).\nLo standard ANSI ha definito il seguente insieme di parole chiave:\nauto, break, case, char, const, continue, default, do, double, else, enum, extern, float, for, goto, if, int, long, register, return, short, signed, sizeof, static, struct, switch, typedef, union, unsigned, void, volatile, while.\nProgramma di esempio.\nHello world!\nIl seguente esempio stampa il testo \"Hello world!\" (\"Ciao mondo!\") sullo standard output (che normalmente coincide con lo schermo del terminale utilizzato da chi esegue il programma). Nella didattica informatica, l'uso di introdurre i fondamenti di un linguaggio di programmazione con un programma che stampa a video \"Ciao mondo!\" deriva proprio da questo celebre esempio, tratto dal libro \"Il linguaggio C\" di Kernighan e Ritchie.\nint main()\n printf(\"Hello world!\\n\");\n return 0;\nQuanto segue \u00e8 un'analisi linea per linea del programma mostrato; questo tipo di scrittura \u00e8 eseguibile soltanto su sistemi basati su UNIX.\n #include &lt;stdio.h&gt;\nQuesta linea \u00e8 una direttiva per il preprocessore. Il preprocessore \u00e8 un programma (o un modulo di un ambiente integrato) che esegue alcune trasformazioni preliminari del codice sorgente, prima che quest'ultimo venga consegnato al compilatore vero e proprio. In questo caso, la trasformazione richiesta consiste nel rimpiazzare la linea in questione con l'intero contenuto dello \"header file\" (\"file di intestazione\") \"codice_38\". La presenza di parentesi angolari indica che il file si trova in una directory standard nota al preprocessore. Per includere un header (di solito creato dal programmatore) presente nella stessa cartella dove si trova il file da compilare si usa una sintassi del tipo:\n #include \"nomeheader.h\"\nCon al posto di \"nomeheader\" il nome dell'header desiderato.\nUn \"header file\", in C, \u00e8 un file che contiene dichiarazioni di tipi di dati e di funzioni; nel caso specifico, viene incluso per introdurre nel sorgente la dichiarazione della funzione di libreria standard codice_39Tale dichiarazione, specifica quali tipi di parametri sia obbligatorio e consentito fornire alla codice_40 e di che tipo sia il suo valore tornato. Entrambe queste informazioni saranno poi usate dal compilatore per verificare che l'uso che \"Hello world!\" fa di questa funzione sia corretto.\nAl posto di codice_40si pu\u00f2 anche utilizzare la funzione codice_42, scritta come\nputs(\"Hello world!\");\n int main()\nUna linea di questo tipo costituisce l'inizio di una definizione di funzione, in questo caso la funzione codice_43. La funzione codice_43 costituisce il punto di ingresso di un programma C: l'esecuzione di un programma inizia dalla prima istruzione del codice_43 e termina con l'ultima. Eventuali altre funzioni entreranno in gioco solo se e quando richiamate (direttamente o indirettamente) dal codice_43. In assenza di una funzione codice_43, il compilatore non pu\u00f2 produrre un programma eseguibile (ma potrebbe produrre una \"libreria\").\nLa parola chiave iniziale codice_9 rappresenta il tipo del valore restituito dalla funzione. Nel caso speciale del codice_43, esso viene interpretato come valore restituito dall'intero programma al sistema operativo. Coerentemente con una convenzione universale circa i valori restituiti dai programmi al sistema, il codice_43 restituisce \"sempre\" un numero intero, nonostante alcuni testi riportino erroneamente anche dichiarazioni della funzione codice_43 con tipo di ritorno codice_52 (vedi ANSI C).\nLe parentesi graffe sono utilizzate in C per indicare l'inizio e la fine di un blocco, una unit\u00e0 di programma; in questo caso, la funzione codice_43.\n printf(\"Hello, world!\\n\");\nQuesta riga costituisce una chiamata di funzione; in altre parole, richiede che venga eseguita tale funzione. codice_40 \u00e8 una funzione della libreria standard del C che stampa un messaggio su standard output. Pertanto sullo schermo apparir\u00e0 la scritta \"Hello, world!\" (senza doppi apici, che servono nel codice sorgente a indicare inizio e fine della stringa).\n\"\"\\n\" \u00e8 una \"sequenza di escape\", ovvero una sequenza di caratteri (che in C cominciano sempre con il carattere \"\\\") che verranno tradotti in fase di compilazione in un unico carattere (solitamente non stampabile od interpretato in altro modo). In particolare, \"\\n\"\" verr\u00e0 tradotto nel carattere di fine riga che, quando usato con le librerie standard in modalit\u00e0 testo (come con codice_40), indica l'avanzamento di linea ed il ritorno a capo del testo. Quindi, se il programma viene usato interattivamente, in genere uno spostamento del cursore.\nIl punto e virgola finale della riga indica la fine dell'istruzione (la chiamata a funzione).\n return 0;\nUn'istruzione iniziata con la parola chiave codice_56, all'interno di una funzione, termina la funzione stessa e consente di specificare un valore di ritorno (qualora la funzione ne possa ritornare uno). Nel caso particolare del codice_43, come si \u00e8 detto sopra, questo valore sar\u00e0 tornato al sistema operativo (codice_58 \u00e8 il valore di ritorno al sistema che, convenzionalmente, indica la terminazione con successo di un programma).\nEsempio di calcolatrice.\nEsempio di calcolatrice che esegue la somma, il prodotto, la differenza ed il quoto di due numeri interi:\nint main() {\n int a; //Primo valore\n int b; //Secondo valore\n int somma; //Somma dei due valori\n int prodotto; //Prodotto dei due valori\n int differenza; //Differenza dei due valori\n int quoto; //Quoto dei due valori\n printf(\"Inserisci il primo numero: \"); //Stampa sulla console\n scanf(\"%d\", &amp;a); //Legge un valore intero e lo \"inserisce\" nella variabile \"a\"\n printf(\"Inserisci il secondo numero: \"); //Stampa sulla console\n scanf(\"%d\", &amp;b); //Legge un valore intero e lo \"inserisce\" nella variabile \"b\"\n somma = a + b; //Calcola la somma del contenuto della variabile \"a\" e di quello di \"b\" e lo \"inserisce\" nella variabile \"somma\"\n prodotto = a * b; //Calcola il prodotto del contenuto della variabile \"a\" e di quello di \"b\" e lo \"inserisce\" nella variabile \"prodotto\"\n differenza = a - b; //Calcola la differenza del contenuto della variabile \"a\" e di quello di \"b\" e lo \"inserisce\" nella variabile \"differenza\"\n if(b != 0) { //Controlla che la variabile \"b\" contenga un valore diverso da 0\n quoto = a / b; //Calcola il quoziente del contenuto della variabile \"a\" e di quello di \"b\" e lo \"inserisce\" nella variabile \"quoto\"\n \n printf(\"La somma e': %d\\n\", somma); //Stampa sulla console una stringa con il valore della variabile \"somma\"\n printf(\"Il prodotto e': %d\\n\", prodotto); //Stampa sulla console una stringa con il valore della variabile \"prodotto\"\n printf(\"La differenza e': %d\\n\", differenza); //Stampa sulla console una stringa con il valore della variabile \"differenza\"\n if(b != 0) { //Controlla che la variabile \"b\" contenga un valore diverso da 0\n printf(\"Il quoto e': %d\\n\", quoto); //Stampa sulla console una stringa con il valore della variabile \"quoto\"\n \n return 0; //Restituisce 0 e termina il programma\nSpiegazione\nLinguaggi collegati.\nMolti tra i principali linguaggi di programmazione moderni sono ispirati al C e ne ereditano parte della sintassi. Alcuni linguaggi (come Java, C++, C# e Objective C) mantengono buona parte della sintassi del C e la estendono per meglio supportare differenti paradigmi di programmazione, mentre altri linguaggi modernizzano la sintassi ma cercano di mantenere gli stessi paradigmi e domini applicativi del C, come programmazione di sistema (ad esempio Go) o sistemi integrati (ad esempio Zig).\nC++.\nIl linguaggio di programmazione C++ fu originariamente derivato dal C. Tuttavia, non tutti i programmi C sono validi in C++. Mentre C e C++ evolvevano indipendentemente, sono aumentate le loro incompatibilit\u00e0. La versione del C99 cre\u00f2 un numero di conflitti in pi\u00f9. Le differenze rendono difficile la scrittura di programmi e librerie che funzionino sia in C che in C++, e creano confusione in chi programma in entrambi i linguaggi. La disparit\u00e0 rende difficile per entrambi i linguaggi l'adozione di caratteristiche dall'altro.\nBjarne Stroustrup, il creatore di C++, ha ripetutamente suggerito che le incompatibilit\u00e0 tra il C e il C++ dovrebbero essere ridotte il pi\u00f9 possibile per massimizzare l'interoperativit\u00e0 tra i due linguaggi. Altri hanno sostenuto che poich\u00e9 il C e il C++ sono linguaggi differenti, la compatibilit\u00e0 tra i due \u00e8 utile ma non vitale. Secondo questa posizione, gli sforzi per ridurre l'incompatibilit\u00e0 non devono ostacolare i tentativi per migliorare in modo autonomo i linguaggi.\nOggi, le maggiori differenze (a parte l'aggiunta nel C++ delle classi, template, namespace, overloading) tra i due linguaggi sono:\nObjective-C.\nIl linguaggio Objective C deve la sua popolarit\u00e0 a Apple che lo ha scelto come base per i suoi sistemi operativi macOS, iOS, watchOS e tvOS. \u00c8 un linguaggio orientato agli oggetti e, a differenza del C++, mantiene la piena compatibilit\u00e0 con il C.\nNel 2014, Apple presenta un nuovo linguaggio, Swift che ha sostituito Objective C nella programmazione sui sistemi operativi sopracitati."}
{"id": "26842", "revid": "125705060", "url": "https://it.wikipedia.org/wiki?curid=26842", "title": "C sharp", "text": "Il C# (pronuncia inglese: , come l'espressione \"see sharp\", \"vedere nitidamente\") \u00e8 un linguaggio di programmazione multi-paradigma che supporta tutti i concetti della programmazione orientata agli oggetti. Esso \u00e8 stato sviluppato da Microsoft all'interno dell'iniziativa .NET, e successivamente approvato come standard dalla ECMA (ECMA-334) e ISO (norma ISO/IEC 23270).\nLa sintassi e struttura del C# prendono spunto da vari linguaggi nati precedentemente, in particolare Delphi, C++, Java e Visual Basic.\nStoria del linguaggio.\nIl progettista principale di C# \u00e8 Anders Hejlsberg, un informatico danese precedentemente coinvolto nello sviluppo dei linguaggi Turbo Pascal e Borland Delphi (attualmente di propriet\u00e0 di Embarcadero).\n\u00c8 opinione comune che l'ispirazione venne dal linguaggio Java, dato che perfino il suo ideatore James Gosling, nonch\u00e9 Bill Joy di Sun Microsystem, lo definirono una sua imitazione, ma pi\u00f9 limitata dal punto di vista della affidabilit\u00e0, sicurezza e produttivit\u00e0. Invece, secondo Anders Hejlsberg e Microsoft stessa, la struttura di C# \u00e8 pi\u00f9 vicina a quella del linguaggio C++ piuttosto che a Java.\nC# \u00e8 strettamente legato allo sviluppo di .NET Framework. Infatti gli ingegneri di Microsoft utilizzarono nelle prime fasi della sua stesura un framework chiamato SMC, ovvero Simple Managed C, un sistema utilizzante il linguaggio C in modo gestito o \"managed\". Nel gennaio 1999, Microsoft mise Anders Hejlsberg a capo di un gruppo di lavoro con il compito di produrre un nuovo linguaggio, chiamato provvisoriamente \"Cool\", acronimo di \"C-like Object Oriented Language\" (linguaggio orientato agli oggetti simile a C). Il nome commerciale definitivo divenne C# alla presentazione ufficiale del progetto .NET da parte di Microsoft alla Professional Developers Conference tenutasi nel luglio 2000 a Orlando, quando anche le librerie di classi e il runtime di ASP.NET vennero convertite in linguaggio C#.\nNel tempo C# e Java hanno percorso strade differenti, aumentando complessivamente le differenze reciproche, sebbene ci siano stati anche evidenti casi di reciproco scambio di caratteristiche. Per esempio C#, a differenza di Java, utilizza sin dalla versione 2 la reificazione per generare oggetti generici che possono essere usati come classi, riservando al momento del caricamento della classe in fase di esecuzione la compilazione effettiva del codice. Anche l'implementazione in ambedue i linguaggi dei tipi generici, sebbene concettualmente identica, \u00e8 stata implementata in maniera piuttosto differente. Invece, il concetto di boxing e unboxing propri di C# sono stati implementati successivamente anche in linguaggio Java.\nLa versione C# 1.0, basata su .NET Framework 1.0, fu rilasciata commercialmente da Microsoft nel gennaio 2002 con il pacchetto di sviluppo Visual Studio .NET 2002. In seguito sono state rilasciate sino ad oggi nuove versioni del linguaggio e del framework .NET con i pacchetti Microsoft Visual Studio.\nCaratteristiche del linguaggio.\nC# \u00e8, in un certo senso, il linguaggio che meglio degli altri descrive le linee guida sulle quali ogni programma .NET gira. Infatti \u00e8 stato creato da Microsoft specificatamente per la programmazione nel Framework .NET. I suoi tipi di dati \"primitivi\" hanno una corrispondenza univoca con i tipi .NET e molte delle sue astrazioni, come \"classi\", \"interfacce\", \"delegati\" ed \"eccezioni\", sono particolarmente adatte a gestire il .NET framework.\nDefinire in forma classica C# come linguaggio interpretato o compilato nel senso classico dei termini \u00e8 piuttosto complicato. In effetti \u00e8 ambedue le cose allo stesso tempo. Data la sua stretta integrazione con il Framework .NET, i codici sorgente scritti in C# sono normalmente compilati secondo i criteri JIT. In pratica, la trasformazione in codice macchina (ovvero eseguito direttamente dalla CPU) viene compiuta solo all'atto di caricamento ed esecuzione del programma. In prima istanza il codice sorgente viene convertito dal framework in un codice intermedio detto CIL e solo all'esecuzione del programma il CLR specifico per il sistema operativo utilizzato converte il CIL in linguaggio macchina specifico per l'hardware ospite, man mano che viene eseguito. Ci\u00f2 comporta che l'esecuzione del codice pu\u00f2 risultare pi\u00f9 lenta alla prima esecuzione diventando poi pi\u00f9 veloce. Inoltre, vengono tipicamente svolte durante la compilazione stessa delle ottimizzazioni progressive del codice macchina, producendo cos\u00ec un codice eseguito pi\u00f9 velocemente e teoricamente \"ottimale\" solo dopo alcune esecuzioni complete dello stesso.\nUna seconda possibilit\u00e0 \u00e8 la cosiddetta \"compilazione Ngen\", che permette di convertire tutto il codice CIL in codice macchina in una volta sola. Ci\u00f2 ha il vantaggio di consentire l'implementazione di ambienti di sviluppo che utilizzino C# in qualunque sistema operativo, una volta implementato il CLR specifico.\nLa sintassi di base del C# \u00e8 spesso molto simile o identica a quella dei linguaggi C, C++ e Java. Alcune delle caratteristiche di base sono:\nDifferenze rispetto a C e C++.\nRispetto a C o a C++ il linguaggio C# presenta varie modifiche, volte principalmente ad evitare errori tipici e ambiguit\u00e0 della programmazione in linguaggio C:\nDifferenze rispetto a Java.\nSebbene C# sia ritenuto simile a Java, esistono alcune importanti differenze fra i due linguaggi. Quella maggiormente visibile \u00e8 certamente la presenza in C# di molti costrutti, alcuni dei quali chiaramente derivati dal C++, che in Java sono stati deliberatamente vietati. I sostenitori del C# affermano che tutto ci\u00f2 rende il codice pi\u00f9 chiaro, mentre i sostenitori di Java affermano che proprio la presenza di un gran numero di parole-chiave e di regole da ricordare rende il linguaggio pi\u00f9 difficile da imparare e utilizzare.\nAltre differenze evidenti sono le seguenti:\nEsempi.\nHello world!\nIl seguente esempio visualizza il testo \"Hello world\" su console.\n using System;\n class HelloWorldApp\n public static void Main(string[] args)\n Console.WriteLine(\"Hello World\");\n Console.ReadLine ();\nInvece il seguente esempio stampa il testo \"Hello world\" in una Message Box.\n using System.Windows.Forms;\n class HelloWorldApp\n public static void Main()\n MessageBox.Show(\"Hello World\");\nDefinizione di classe.\nIl seguente esempio definisce una classe di nome Persona che espone una propriet\u00e0 \"Nome\" il cui valore viene memorizzato nella variabile \"mNome\":\nusing System;\nnamespace Program\n class Persona \n private string mNome;//se non specifico \"private\" non ci sono differenze, perch\u00e9 \u00e8 sottinteso.\n public string Nome \n } \nLo stesso esempio si pu\u00f2 scrivere in una forma equivalente, utilizzando la sintassi delle \"Automatic Properties\" introdotta con la versione 3.0:\n using System;\n class Persona \nDa notare che il linguaggio C# risulta uno strumento sintattico per l'utilizzo delle librerie presenti nei namespace del Framework .NET di Microsoft. A parte le strutture interne al linguaggio, il programmatore C# deve fare riferimento alle librerie, anche per la gestione dell'I/O, come del resto in C e C++. Infatti, nel primo esempio presentato viene utilizzato il namespace \"System\" del quale sar\u00e0 poi utilizzato il metodo \"WriteLine\" della classe \"Console\" per scrivere a video la scritta \"Hello World\".\nCalcolatrice.\nQuesto esempio mostra una semplice calcolatrice.\nusing System;\nnamespace Calcolatrice\n class Program\n static void Main(string[] args)\n int Numero1 = 0, Numero2 = 0; // Dichiara due numeri e li inizializza a 0.\n int Risultato; // Variabile che serve per il risultato dei due numeri.\n char Scelta; // Scelta dell'utente riferito alle opzione nel men\u00f9.\n do\n Console.Clear(); // Cancella tutte le scritte presenti nella console.\n /* Men\u00f9 */\n Console.WriteLine(\"Benvenuto nella calcolatrice.\"); // Scrive nella console \"Benvenuto nella calcolatrice.\".\n Console.WriteLine(\"1. Addizione\"); // Scrive nella console \"1. Addizione\".\n Console.WriteLine(\"2. Sottrazione\"); // Scrive nella console \"2. Sottrazione\".\n Console.WriteLine(\"3. Moltiplicazione\"); // Scrive nella console \"3. Moltiplicazione\".\n Console.WriteLine(\"4. Divisione\"); // Scrive nella console \"4. Divisione\".\n Console.WriteLine(\"5. Esci\"); // Scrive nella console \"5. Esci\".\n Scelta = Console.ReadKey().KeyChar; // L'opzione dell'utente viene memorizzata nella variabile \"Scelta\"\n Console.Clear(); // Cancella tutte le scritte presenti nella console.\n if(Scelta != '5')\n Console.Write(\"Inserisci il Primo numero: \"); // Chiede all'utente di inserire il primo numero.\n Numero1 = Convert.ToInt32(Console.ReadLine()); // Assegna il primo numero inserito dall'utente alla variabile \"Numero1\".\n Console.Write(\"Inserisci il secondo numero: \"); // Chiede all'utente di inserire il secondo numero.\n Numero2 = Convert.ToInt32(Console.ReadLine()); // Assegna il secondo numero inserito dall'utente alla variabile \"Numero2\".\n switch(Scelta) // Con lo switch si analizzano i vari casi del valore della variabile.\n case '1':\n Risultato = Numero1 + Numero2; // Il risultato dell'addizione va a finire dentro alla variabile \"Risultato\".\n Console.WriteLine(Numero1 + \" + \" + Numero2 + \" = \" + Risultato); // Dice all'utente il risultato.\n break; // Termina subito lo switch per non fare anche gli altri casi\n case '2':\n Risultato = Numero1 - Numero2; // Il risultato della sottrazione va a finire dentro alla variabile \"Risultato\".\n Console.WriteLine(Numero1 + \" - \" + Numero2 + \" = \" + Risultato); // Dice all'utente il risultato.\n break; // Termina subito lo switch per non fare anche gli altri casi\n case '3':\n Risultato = Numero1 * Numero2; // Il risultato della moltiplicazione va a finire dentro alla variabile \"Risultato\".\n Console.WriteLine(Numero1 + \" * \" + Numero2 + \" = \" + Risultato); // Dice all'utente il risultato.\n break; // Termina subito lo switch per non fare anche gli altri casi\n case '4':\n if (Numero2 != 0) // La divisione per zero \u00e8 impossibile quindi si aggiunge un if\n Risultato = Numero1 / Numero2; // Il risultato della divisione va a finire dentro alla variabile \"Risultato\".\n Console.WriteLine(Numero1 + \" / \" + Numero2 + \" = \" + Risultato); // Dice all'utente il risultato.\n else\n Console.WriteLine(Numero1 + \" / \" + Numero2 + \" = Impossibile!\"); // Risultato impossibile\n break; // Termina subito lo switch per non fare anche gli altri casi\n case '5':\n break; // Termina subito lo switch per non fare anche gli altri casi\n default:\n Console.WriteLine(\"Opzione Errata\");\n break;\n Console.WriteLine(\"Premere invio per andare avanti\");\n Console.ReadKey();\n while (Scelta != '5'); // Se la condizione \u00e8 vera il codice al suo interno viene rieseguito!\nImplementazioni.\nIl compilatore di riferimento \u00e8 Microsoft Visual C#, parte del pacchetto Microsoft Visual Studio e attualmente open source.\nEsistono sul mercato e nei circuiti dell'open source altre implementazioni.\nMono.\nIl progetto Mono implementa un compilatore C# con licenza open source, un'implementazione completa open source del CLI, o \"Common Language Infrastructure\", comprendente le librerie di framework richieste da specifiche ECMA, oltre a una quasi completa implementazione delle librerie di classi proprietarie di .NET attualmente aggiornate alla versione 3.5. Fino alla versione 2.6 di Mono non \u00e8 prevista l'implementazione di \"Windows Presentation Foundation\" (WPF), sebbene sia invece prevista per successive evoluzioni della piattaforma Mono. Inoltre attualmente sono previste implementazioni solo parziali di LINQ to SQL e WCF.\nDotGNU.\nIl progetto DotGNU, attualmente non pi\u00f9 supportato, include un compilatore C#, una implementazione parziale della CLI, comprese le librerie richieste secondo le specifiche ECMA, oltre a un sottoinsieme di alcune librerie di classi .NET proprietarie di Microsoft, aggiornate alla versione .NET 2.0.\nRotor.\nIl progetto Rotor di Microsoft, distribuito con licenza gratuita solo per scopi didattici e di ricerca, fornisce una implementazione del runtime CLR e un compilatore C#, con un sottoinsieme dell'infrastruttura CLI conforme alle specifiche ECMA.\nStandardizzazione.\nNel dicembre del 2001 ECMA ha pubblicato \"ECMA-334 C# Language Specification\".\nC# \u00e8 diventato uno standard ISO nel 2003 (ISO/IEC 23270)."}
{"id": "26846", "revid": "838137", "url": "https://it.wikipedia.org/wiki?curid=26846", "title": "B (linguaggio)", "text": "Il linguaggio di programmazione B, ispirato al BCPL, \u00e8 un linguaggio ormai obsoleto e viene in pratica ricordato solo perch\u00e9 da esso trasse origine uno dei linguaggi pi\u00f9 utilizzati al mondo, il C. Sviluppato principalmente da Ken Thompson presso i Bell Laboratories della AT&amp;T Corp., con contributi di Dennis Ritchie, fece la sua comparsa attorno al 1969.\nEssenzialmente si tratta del BCPL, privato di tutti quei componenti di cui Thompson ritenne di poter fare a meno, cos\u00ec da poterlo utilizzare sui minicomputer di quel tempo che avevano una quantit\u00e0 di memoria limitata.\nCome il BCPL e il FORTH, il B aveva un unico tipo di dato, la \"parola\" (word, in inglese). La maggior parte delle operazioni trattava la parola come un intero (i.e. +, -, *, /) ma altre come un indirizzo di memoria da dereferenziare. In molti altri casi assomigliava molto a una versione preliminare del C. Esistevano alcune librerie di funzioni, inclusa una che vagamente ricordava le funzioni che poi andranno a far parte della libreria I/O standard del C.\nLe prime implementazioni furono per i minicomputer DEC PDP-7 e PDP-11 che utilizzavano il sistema operativo UNIX e per i mainframe a 36 bit Honeywell su sistema operativo GCOS.\nEsempio.\nIl seguente esempio \u00e8 estratto da \"Users' Reference to B\" di Ken Thompson.\n/* La seguente funzione stampa un numero non negativo, n, in\n base b, dove 2&lt;=b&lt;=10. Questa routine sfrutta il fatto che\n nel sistema di caratteri ASCII i codici delle cifre da O a 9 \n hanno valori in sequenza. */\nprintn(n,b) {\n extrn putchar;\n auto a;\n if(a=n/b) /* assegnamento, non un test di eguaglianza */\n printn(a, b); /* ricorsivo */\n putchar(n%b + '0');"}
{"id": "26848", "revid": "2013197", "url": "https://it.wikipedia.org/wiki?curid=26848", "title": "Eiffel (linguaggio)", "text": "Eiffel \u00e8 un linguaggio di programmazione \"object-oriented\" che enfatizza la scrittura di programmi robusti. Fu uno dei primi linguaggi a oggetti compilati e pensati per l'utilizzo industriale. La sua sintassi ricorda quella di ALGOL, Pascal e Ada. Eiffel ha una tipizzazione forte statica, e una gestione automatica e affidabile della memoria (tipicamente implementata tramite \"garbage collection\").\nDescrizione.\nIl linguaggio \u00e8 nato nel 1985 e ha avuto applicazioni nell'industria del software, pur non riuscendo a raggiungere il livello di diffusione di altri linguaggi \"object-oriented\" compilati (per esempio C++). In virt\u00f9 delle sue rinomate propriet\u00e0 di purezza concettuale (ovvero di aderenza al paradigma object-oriented classico), non raramente veniva usato nelle universit\u00e0 a scopo didattico; oggi anche in questo ruolo \u00e8 stato in molti casi soppiantato da Java.\nSi differenzia dalla maggior parte dei linguaggi per avere un'implementazione nativa del \"design by contract\". Altre caratteristiche sono:\nProgramma di esempio.\nIl seguente esempio \u00e8 un'implementazione di Hello, world!, il programma che stampa il testo \"Hello World\".\n class HELLO_WORLD\n create\n make\n feature\n make is\n do\n Io.put_string(\"Hello World%N\")\n end\n end"}
{"id": "26850", "revid": "838137", "url": "https://it.wikipedia.org/wiki?curid=26850", "title": "Smalltalk", "text": "Smalltalk \u00e8 un linguaggio di programmazione orientato agli oggetti con gestione dinamica dei tipi e con un paradigma di programmazione riflessivo.\nStoria.\nSviluppato allo Xerox PARC da Alan Kay, Dan Ingalls, Ted Kaehler, Adele Goldberg, e altri durante gli anni settanta.\nMolti concetti attualmente impiegati nello sviluppo del software (es. \"design patterns\", \"extreme programming\", \"refactoring\") derivano dalla comunit\u00e0 Smalltalk. Smalltalk ha pesantemente influenzato altri linguaggi come Objective C, C#, Actor, Java, JavaScript e Ruby.\nSmalltalk ha rappresentato un autentico cambio di paradigma rispetto al tradizionale modello procedurale, sostituendo al paradigma tradizionale di Von Neumann (basato sulla separazione dati/programmi) un nuovo paradigma basato sul concetto di oggetto, che contiene, in modo inscindibile, sia dati che programmi.\nL'elaborazione quindi non \u00e8 pi\u00f9 descritta da una procedura, ma \u00e8 ottenuta da una \"simulazione\" del mondo, di cui gli oggetti sono un modello.\nQuesto cambio radicale non \u00e8 stato facilmente assimilato dai programmatori tradizionali, abituati a linguaggi come il COBOL o il FORTRAN.\nI sopra richiamati linguaggi derivati hanno provveduto a creare un ponte tra il vecchio ed il nuovo paradigma.\nTuttavia, questa mediazione ha avuto un costo sulle caratteristiche dei linguaggi stessi, che non raggiungono certamente le caratteristiche di eleganza, semplicit\u00e0 ed efficienza di Smalltalk di cui hanno, pi\u00f9 o meno, saccheggiato i concetti innovativi.\nQuesta difficolt\u00e0 di passaggio da un paradigma all'altro (peraltro ben nota: si pensi, come esempio estremo, al passaggio dai numeri romani a quelli arabi), unitamente al fenomenale sviluppo delle applicazioni Web (alle quali Smalltalk non era particolarmente orientato) ha fatto ritenere a molti che Smalltalk fosse un linguaggio morto.\nNella realt\u00e0 non \u00e8 cos\u00ec: la comunit\u00e0 degli utenti Smalltalk \u00e8 certamente ridotta ma molto attiva e continua a sviluppare applicazioni innovative sfruttando al meglio le caratteristiche di Smalltalk.\nSi guardino, ad esempio, i framework per applicazioni web Seaside , AIDA o applicazioni futuristiche come Scratch , Sophie o Cobalt .\nInoltre, dal 2008 \u00e8 iniziato il progetto di creazione del nuovo ambiente DNG (Dolphin Next Generation) destinato ad unificare due dialetti Smalltalk (VSE di Digitalk e Dolphin di Object Arts) e creare un nuovo ambiente di sviluppo adatto ai prevedibili sviluppi informatici dei prossimi anni.\nDescrizione.\nSmalltalk \u00e8 stato creato come un linguaggio per sostenere \"un nuovo mondo\" di programmazione, ovvero come \"la simbiosi dell'umano con il calcolatore\", come chiaramente espresso in questo passaggio:\nProgramma di esempio.\nIl seguente esempio stampa il testo \"Hello world!\".\nTranscript show: 'Hello World!'"}
{"id": "26851", "revid": "297059", "url": "https://it.wikipedia.org/wiki?curid=26851", "title": "Economia dello sviluppo", "text": "L'economia dello sviluppo \u00e8 una branca dell'economia che analizza gli squilibri fra economie industrializzate ed economie \"arretrate\" o \"in via di sviluppo\" e nasce dapprima come branca dell'economia politica, sviluppandosi in seguito come nucleo disciplinare.\nI precursori.\n\"Teorie dello Sviluppo Economico\" erano presenti nella disciplina economica classica sin da Adam Smith, ma si riferivano in genere alle modalit\u00e0 attraverso cui i paesi che avevano superato la fase del \"take off\" (per riprendere la nota espressione dell'economista Walt Whitman Rostow) potevano mantenere e gestire uno sviluppo equilibrato e costante. Gi\u00e0 Joseph Schumpeter, all'inizio del XX secolo, aveva compiuto un primo passo di rottura con la tradizione classica esponendo nella sua \"Teoria dello Sviluppo Economico\" del 1911 un \"modello dinamico di sviluppo\", ma fu lo studio quantitativo di Colin Clark del 1939 a spingere gli economisti a comprendere che la maggior parte degli esseri umani non viveva in un avanzato sistema ad economia capitalista.\nPrime elaborazioni teoriche.\nSoltanto dopo la fine della Seconda guerra mondiale, e con forza a partire dal periodo della decolonizzazione, si cominci\u00f2 a far strada una diversa concezione dei rapporti e degli squilibri fra economie industrializzate (o \"avanzate\" o \"sviluppate\") ed economie inizialmente definite \"sottosviluppate\" o \"arretrate\" ed in seguito \"in via di sviluppo\" o \"depresse\". Le prime teorie dello sviluppo economico, difatti, costituivano una semplice estensione della teoria economica convenzionale che identificava lo \"sviluppo\" con la crescita e l'industrializzazione. Perci\u00f2 l'America Latina, l'Asia e i paesi Africani venivano considerate come versioni \"primitive\" delle nazioni europee destinate a svilupparsi col tempo, sviluppando tanto le istituzioni quanto gli standard di vita dell'Occidente.\nL'approccio seguito prevalentemente nelle prime discussioni sullo sviluppo economico era quello della \"Teoria degli stadi\", cui si richiamavano Alexander Gerschenkron e Walt W. Rostow. Secondo tale teoria, tutti i paesi passano attraverso gli stessi stadi di sviluppo economico, perci\u00f2 le nazioni sottosviluppate sarebbero ad uno stadio primitivo lungo il percorso lineare di sviluppo storico, mentre le nazioni sviluppate si troverebbero ad uno stadio successivo.\nNell'immediato dopoguerra l'attenzione degli economisti rimase focalizzata sulle problematiche dello sviluppo economico e della ricostruzione post-bellica in Europa, a tali problematiche era infatti dedicato il modello di sviluppo economico ideato da Roy Harrod ed Evsej Domar. Solo in seguito il concetto di sottosviluppo venne ripreso e modificato da Hollis Chenery, Simon Kuznets e Irma Adelman che, pur negando il principio dello sviluppo lineare, affermarono che i paesi tendevano a mostrare modelli analoghi di sviluppo. Il concetto venne approfondito da Ragnar Nurkse che mise in relazione lo sviluppo con la crescita della produzione, identificando cos\u00ec nella formazione del capitale il fattore centrale per accelerare lo sviluppo.\nTale principio fu adottato da Rosenstein-Rodan, che inizi\u00f2 ad applicare quello che ormai era noto come Modello di Harrod-Domar alle specifiche problematiche dei paesi in via di sviluppo (PVS), mentre Sir W. Arthur Lewis, analizzava il ruolo del risparmio nella crescita economica.\nEvoluzione in seguito alla decolonizzazione.\nL'affermazione dell'economia dello sviluppo venne fortemente influenzata dall'assetto internazionale creatosi nel periodo della decolonizzazione, che determin\u00f2 il mutare negli atteggiamenti degli ambienti economico-politici verso le problematiche dello sviluppo nei paesi del Terzo Mondo. L'esigenza strettamente politica di definire delle nuove relazioni politiche fra le grandi potenze e gli Stati non-allineati port\u00f2 ad una nuova concezione dei rapporti economici che tali relazioni avrebbero dovuto sostenere. Non \u00e8 un caso che il termine \"Terzo Mondo\", espressione usata per la prima volta nel 1952 dall'economista francese Alfred Sauvy in un articolo sull'Observateur, nacque con un significato strettamente politico, bench\u00e9 esso abbia oggi assunto un significato prevalentemente economico.\nLa creazione, nel dopoguerra, dell'Organizzazione delle Nazioni Unite, unitamente alle altre Organizzazioni Internazionali create in quel contesto, come la Banca Mondiale, il Fondo Monetario Internazionale e l'Organizzazione Internazionale del Lavoro, costitu\u00ec senz'altro un altro fattore determinante nell'evoluzione della teoria dello sviluppo economico.\nFu cos\u00ec un'aspirazione prevalentemente politica a condurre ad una revisione del Modello di Harrod-Domar, che si basava sul divario del risparmio. Gli aiuti internazionali allo sviluppo si andavano difatti rivelando, agli occhi dei PVS, sempre pi\u00f9 come uno strumento per creare nuovi meccanismi di dipendenza e di subordinazione; e d'altro canto diveniva via via pi\u00f9 evidente come il ruolo svolto dagli aiuti fosse decisamente meno considerevole di quello svolto dal commercio internazionale.\nNell'ambito dell'Assemblea Generale dell'ONU del 1961 fu cos\u00ec avanzata la richiesta di riunire una conferenza mondiale per esaminare la questione. \nNel frattempo, la U.N. Economic Commission for Latin America a Santiago, sviluppava il concetto di \"external strangulation\" che introduceva, un divario esterno nel Modello di Harrod-Domar, dando luogo al \"modello dei due divari\", meglio noto come \"modello di Chenery-Strout\", dal nome dei due economisti che lo introdussero in una loro pubblicazione del 1962.\nSi deve, a questo punto, rilevare che la realt\u00e0 degli investimenti privati rivolti ai PVS fino al momento in cui si afferm\u00f2 il modello di Chenery-Strout, cio\u00e8 fino a tutti gli anni sessanta, non aveva svolto un ruolo determinante per lo sviluppo di tali paesi. Lo stesso modello di Chenery-Strout non aveva neanche preso in considerazione una differenziazione fra \"aiuti\" e \"flussi di capitali privati\" e questa concezione si riflett\u00e9 sulle raccolte statistiche dell'epoca, che spesso non consideravano separatamente i due flussi.\nL'esigenza di determinare econometricamente quali fossero i risultati dell'Aiuto, differenziandone gli effetti sullo Sviluppo da quelli ottenuti tramite gli investimenti privati, si un\u00ec ad una critica di natura neo-keynesiana al \"modello dei due divari\" il quale, partito dallo stesso ambito (dal quale derivava anche il modello di Harrod-Domar), tendeva per\u00f2 a sottacerne i risvolti moltiplicativi del reddito che avrebbero inficiato l'ipotesi di costanza del rapporto incrementale capitale/prodotto. Il modello di Chenery-Strout negava, in altri termini, l'impatto sul reddito derivante dall'impiego degli aiuti a fini di consumo, obbligando le politiche economiche ad orientarsi esclusivamente verso gli investimenti.\nLa prima approfondita revisione critica dell'opera di Chenery e Strout venne condotta da Keith Griffin. Secondo Griffin i flussi di aiuti sono trattati dal paese beneficiario come se si trattasse di un incremento del reddito e quindi allocati fra risparmi e consumi alla stregua del reddito nazionale secondo la propensione marginale al risparmio. In tal modo gli aiuti finiscono per \"spiazzare\" il risparmio interno. Lo sviluppo che ne risulta da un lato \u00e8 fortemente dipendente dall'afflusso di capitali dall'estero, e dall'altro ha un valore inferiore a quanto calcolato tramite il modello di Chenery-Strout.\nIn realt\u00e0 lo stesso modello proposto da Griffin si rivel\u00f2 ben presto inadeguato a rappresentare efficacemente la complessa problematica delle relazioni fra aiuto e sviluppo. Il primo a rilevare un limite fondamentale del modello di Griffin fu Walter T. Newlyn che, in un articolo del 1973, critic\u00f2 l'assenza determinante di un modello economico sottostante che potesse spiegare le interazioni descritte da Griffin. Secondo Newlyn l'analisi di Griffin si basava su mere relazioni contabili soggette ad essere incorporate in schemi diversi di relazioni economiche che ne alteravano di volta in volta il significato.\nInnanzitutto Griffin non considerava gli effetti moltiplicatori dell'afflusso di aiuti che avrebbero potuto determinare un incremento del reddito con conseguenti riflessi positivi sul livello dei risparmi interni. Inoltre il modello di Griffin mancava di valutare la possibilit\u00e0 di \"vincolare\" gli aiuti all'investimento: bench\u00e9 sia possibile che il vincolo non produca effetti sullo schema dei consumi, debbono essere presi in considerazione una serie di casi in cui tali effetti contraddicono gli argomenti di Griffin.\nGli \"aiuti vincolati\" forzerebbero un paese a risparmiare una quota dell'incremento di reddito maggiore di quanto risulti dalla sua propensione marginale al risparmio. Peraltro, \"vincolare\" gli aiuti significa favorire un impoverimento immediato a favore di uno sviluppo promesso. In altri termini la popolazione deve rinunciare ad una quota di benessere immediato \u2014 che proverrebbe dal consumare una quota degli aiuti \u2014 in favore dello sviluppo del paese. E questo sacrificio sarebbe richiesto dall'affermazione che le spese per consumi, ivi incluse quelle per la tutela della salute, dell'educazione e per una migliore alimentazione, non determinano sviluppo. L'analisi di Griffin rivela tutta la sua dipendenza dai limiti imposti dal modello di Harrod-Domar, al quale in ultima istanza si rif\u00e0, limiti che verranno invece superati da una parte importante della dottrina contemporanea nella Teoria dei bisogni fondamentali.\nSul finire degli anni sessanta e nel corso della prima met\u00e0 degli anni settanta si diffuse un atteggiamento ottimistico per quanto riguardava la possibilit\u00e0 di crescita economica dei PVS; ottimismo che prendeva spunto dagli ottimi risultati raggiunti, in termini di crescita economica, da parte di alcuni (pochi) Paesi in via di sviluppo che erano stati interessati da flussi di capitali privati a prezzi di mercato riuscendo ad incrementare considerevolmente i tassi di crescita ed i rendimenti sugli investimenti.\nMentre la finanza internazionale mantenne per tutto il corso degli anni settanta questo atteggiamento ottimistico, fra gli studiosi divenne sempre pi\u00f9 evidente un importante paradosso: anche tassi di crescita economica elevata non portavano al risultato di una riduzione effettiva della povert\u00e0, quantomeno non nella misura attesa. Gli studiosi cominciarono a rimettere in discussione l'idea stessa della crescita aggregata come obiettivo sociale.\nNacque cos\u00ec una nuova sensibilit\u00e0, da parte degli studiosi, a tutti quegli elementi successivamente chiamati \"fattori strutturali ed istituzionali\" che, sebbene presenti anche nelle tematiche espresse dai primi economisti dello sviluppo, solo nel corso degli anni settanta cominciano ad assumere un'importanza preponderante, spostando cos\u00ec l'attenzione verso le problematiche pi\u00f9 direttamente connesse alle cause della povert\u00e0 e allontanandosi dai temi macroeconomici che avevano dominato l'economia dello sviluppo nei due decenni precedenti.\nAnni '80 e '90.\nGli anni ottanta, viceversa, vedono una netta inversione di tendenza ed un ritorno in auge delle problematiche macroeconomiche nell'ambito degli studi di economia dello sviluppo, soprattutto a causa del manifestarsi della gravissima 'crisi del debito' ed ai fallimenti maturati nel corso degli anni settanta nel tentativo di ridurre la povert\u00e0. Due aspetti mettevano in luce il fallimento degli approcci seguiti nel decennio successivo: da un lato gli Aiuti non avevano effettivamente modificato, in modo significativo, la qualit\u00e0 di vita degli strati poveri delle popolazioni; dall'altro il motore della crescita, che aveva determinato ricadute positive almeno in alcuni casi, cominciava a rallentare, rendendo sempre pi\u00f9 difficile coniugare la \"crescita economica\" con una \"redistribuzione\" pi\u00f9 bassa e di conseguenza inutile.\nNel frattempo, sulla scia del modello di Griffin (che aveva dato luogo a quello che venne definito come \"savings debate\") veniva sviluppato un altro approccio al problema dell'efficacia degli Aiuti, imperniato su un'analisi rigorosa del comportamento dei governi dei paesi beneficiari degli aiuti (\"Government behaviour approach\"). Fu per primo Peter Heller nel 1975 a schematizzare un modello matematico che rappresentasse le variabili fondamentali in gioco nel determinare il comportamento di un governo.\nTali studi influenzarono l'atteggiamento degli ambienti politico-economici nel periodo della Crisi del Debito, veniva infatti alla luce un nuovo approccio di tipo pi\u00f9 genuinamente liberista, che faceva appello alla libert\u00e0 dei mercati ed al libero gioco dei prezzi, in contrasto con la precedente visione di stampo keynesiano secondo la quale Stato e mercato tendevano a coesistere in una stretta fusione in cui lo Stato \"benigno\" avrebbe dovuto guidare e valorizzare gli investimenti: al centro del dibattito si trovavano ora i tassi di cambio, la liberalizzazione del commercio, la promozione del settore privato, la rimozione dei controlli sui prezzi e dei sussidi, tutti strumenti essenziali per elevare i tassi di crescita. \nNasceva cos\u00ec una \"nuova ortodossia\" (detta anche Washington consensus) che vedeva lo Sviluppo come un processo economico che andava attivato con determinazione, eventualmente rimuovendo le strutture statali che impedivano la crescita, e non una reazione automatica a stimoli esterni. Da questa \"nuova ortodossia\" deriver\u00e0 direttamente la politica praticata dalla Banca Mondiale e dal Fondo Monetario Internazionale con i Programmi di Aggiustamento Strutturale e la pratica della condizionalit\u00e0 degli Aiuti.\nUn modello particolare di approccio all'economia dello sviluppo \u00e8 il modello della crescita endogena. Secondo questa impostazione, la crescita non dipende solo dal capitale fisico ma anche dalla disponibilit\u00e0 di capitale umano e di capitale sociale. Un ampio spazio viene quindi dato, accanto agli strumenti econometrici classici, a variabili che generano esternalit\u00e0 come l'istruzione, l'aumento della popolazione, la ricerca."}
{"id": "26852", "revid": "1543377", "url": "https://it.wikipedia.org/wiki?curid=26852", "title": "Haskell (linguaggio)", "text": "Haskell \u00e8 un linguaggio di programmazione puramente funzionale general-purpose creato da un apposito comitato alla fine degli anni ottanta principalmente per analizzare le caratteristiche dei linguaggi. \u00c8 stato chiamato cos\u00ec in onore del matematico e logico statunitense Haskell Curry.\nStoria.\nL'inizio della programmazione funzionale.\nTutto inizi\u00f2 nel 1978 con il discorso di John Backus intitolato \"Can Programming be liberated from the Von Neumann style?\" con il quale si proponeva la programmazione funzionale non solo come una mera curiosit\u00e0 matematica, bens\u00ec anche per scopi industriali.\nTra gli anni settanta ed ottanta del XX secolo, vennero implementati diversi linguaggi funzionali, seppur ancora strettamente legati ai linguaggi imperativi, che si basavano pi\u00f9 sul concetto computazionale del lambda calcolo. Alcuni esempi possono essere Scheme, e i vari dialetti ML di questo periodo.\nNello stesso periodo, venne formulata la valutazione pigra (lazy evaluation, call-by-need) grazie alla pubblicazione di alcuni saggi. In seguito, questo nuovo sistema di valutazione, venne implementata in LazyML, Clean, Daisy, Orwell.\nHaskell.\nDalla met\u00e0 degli anni ottanta, numerosi ricercatori richiedevano un linguaggio di programmazione puramente funzionale e basato sul concetto del call-by-need. Nel 1987, due dei principali fondatori del comitato per la creazione del nuovo linguaggio, Simon Peyton Jones e Paul Hudak, si incontrarono a Yale per proseguire verso la conferenza Functional Programming and Architecture Conference (FPAC).\nPer gettare basi solide ad un nuovo standardizzato linguaggio, i ricercatori riuniti al FPAC, decidono di partire da quello sviluppato da David Turner, Miranda che era gi\u00e0 puramente funzionale e aveva una robusta implementazione. Ma Turner, visto che il linguaggio aveva gi\u00e0 avuto una discreta diffusione, si rifiut\u00f2 di separarlo in diversi dialetti. Malgrado questo fatto, Miranda, rimarr\u00e0 la principale influenza di Haskell.\nIl nuovo comitato venne formato a Yale nel 1988, il suo scopo fu di formulare un linguaggio che rispettasse principalmente le seguenti caratteristiche:\nDopo due anni, cio\u00e8 il 1\u00ba aprile 1990, venne pubblicata la prima versione del linguaggio che verr\u00e0 chiamata Haskell 1.0 in onore a Haskell Curry, e l'inizio della pubblicazione inizia proprio con una citazione del famoso matematico statunitense.\nHaskell 98.\nDopo numerose versioni (1.1, 1.2, 1.3, 1.4) che si susseguirono tra il 1990 ed il 1998, c'era il bisogno di creare una versione stabile, considerato che i numerosi problemi che affliggevano il linguaggio, come quelli relativi all I/O, erano stati superati.\nNel 1998 fu pubblicato \"The Haskell 98 Report: Language and Libraries\", che contiene la descrizione dello standard e di alcune librerie, il quale verr\u00e0 ulteriormente revisionato da Simon Peyton Jones e ripubblicato nel 2002.\nHaskell 2010.\nNel 2006 fu creato il comitato Haskell Prime (Haskell'), il cui scopo \u00e8 di produrre una revisione dello standard del 1998.\nNel 2009 \u00e8 stata annunciata una nuova versione di Haskell chiamato Haskell 2010. Le modifiche principali apportate furono la rimozione dell\"'n+k pattern\" e l'implementazione di numerose espressioni semplificate o anche chiamate zucchero sintattico (\"syntactic sugar\"), come la notazione \"do\", le \"guards\", l'espressione \"if then else\".\nCodice di esempio.\nHello, world!\nIl seguente esempio stampa il testo \"Hello World\".\nmain = do\n putStrLn \"Hello World!\"\nUna versione un po' pi\u00f9 \"interattiva\":\nmain :: IO ()\nmain = do\n putStr \"Scrivi il tuo nome:\"\n nome &lt;- getLine\n putStrLn $ \"Ciao \" ++ nome\nCalcolo del fattoriale.\nClassica definizione del fattoriale con \"pattern matching:\"\nfac :: Int -&gt; Int\nfac 0 = 1\nfac n = n * fac (n-1)\nUn'altra definizione pi\u00f9 ristretta, utilizzando la funzione \"product\":\nfac' n = product [1.. n]\nCalcolo della successione di Fibonacci.\nDefinizione con \"pattern matching\" per numeri naturali e applicazione di \"higher order functions\":\nfib :: Int -&gt; Int\nfib 0 = 0\nfib 1 = 1\nfib n = fib (n-1) + fib (n-2)\nLa pi\u00f9 efficiente implementazione, tuttavia, \u00e8 questa:\nimport Data.List\nimport Data.Bits\nfib :: Int -&gt; Integer\nfib n = snd . foldl' fib' (1, 0) . dropWhile not $\n [testBit n k | k &lt;- let s = finiteBitSize n in [s-1,s-2..0]]\n where\n fib' (f, g) p\n | p = (f*(f+2*g), ss)\n | otherwise = (ss, g*(2*f-g))\n where ss = f*f+g*g\nUn'altra possibile implementazione passa attraverso l'utilizzo della ricorsione in coda e l'applicazione parziale di una funzione:\n-- Generica successione\naddSeries :: Int -&gt; Int -&gt; Int -&gt; Integer\naddSeries a _ 0 = a\naddSeries a b n = addSeries b (a + b) (n - 1)\n-- Applicazione parziale della funzione addSeries\nfib :: Int -&gt; Integer\nfib = addSeries 0 1 -- sono passati solo i termini iniziali della serie\nAlgoritmo di ordinamento generico quicksort.\nFalsa implementazione polimorfa con \"pattern matching\" e \"list comprehension\" :\nqsort :: Ord a =&gt; [a] -&gt; [a]\nqsort [] = []\nqsort (x:xs) = qsort l1 ++ [x] ++ qsort l2\n where\n l1 = [y | y &lt;- xs, y&lt;x]\n l2 = [z | z &lt;- xs, z&gt;=x]\nCrivello di Eratostene.\nprimes = dropall [2..] \n where\n dropall (x:xs) = x:dropall(dropmul x xs) \n where\n dropmul x l = [y | y &lt;- l, y `mod` x /= 0]\nImplementazioni.\nImplementazioni obsolete.\nSegue un elenco di implementazioni diventate ormai obsolete:\nApplicazioni.\nIndustriali.\nAlcune delle principali aziende in cui viene utilizzato Haskell:\nLibrerie.\nTra le librerie per lo sviluppo lato server troviamo:\nLibrerie grafiche e lo sviluppo di videogiochi:"}
{"id": "26853", "revid": "1543377", "url": "https://it.wikipedia.org/wiki?curid=26853", "title": "Donna che fa il bagno", "text": "Donna che fa il bagno \u00e8 un pastello del pittore francese Edgar Degas, realizzato nel 1883 e conservato al Museo d'Orsay di Parigi.\nSiamo davanti a un'altissima testimonianza della curiosit\u00e0 che spingeva Degas a tentare varie possibilit\u00e0 nel campo delle tecniche artistiche utilizzate. L'opera, infatti, \u00e8 argomento di accesi dibattiti tra i vari critici: molti di loro, infatti, tendono a riconoscere nella \"Donna che fa il bagno\" un monotipo ripassato a pastello, mentre altri sono pi\u00f9 propensi a inserirlo nel vasto \"corpus\" degassiano di pastelli eseguiti su carta.\nComunque sia, l'opera \u00e8 stata menzionata in un'acutissima e giustamente celebre analisi di Joris-Karl Huysmans rivolta ai nudi femminili realizzati da Degas:"}
{"id": "26855", "revid": "107430057", "url": "https://it.wikipedia.org/wiki?curid=26855", "title": "Ritratto di Mary Cassatt", "text": "Il Ritratto di Mary Cassatt \u00e8 un dipinto a olio su tela (71,4x58,7\u00a0cm) realizzato nel 1884 circa dal pittore francese Edgar Degas.\n\u00c8 conservato nel National Gallery of Art di Washington.\nMary Cassatt era una pittrice statunitense amica di Degas; \u00e8 la protagonista di molti quadri del pittore. Bella, ricca e raffinata, fu anche amante di Degas.\nIn questo quadro \u00e8 rappresentata seduta con un abito nero, un cappello in testa e con carte da gioco in mano."}
{"id": "26857", "revid": "110586554", "url": "https://it.wikipedia.org/wiki?curid=26857", "title": "Le stiratrici", "text": "Le stiratrici \u00e8 un dipinto del pittore francese Edgar Degas, realizzato intorno al 1884 e conservato al Museo d'Orsay di Parigi.\nDescrizione.\nInteressato a una registrazione precisa della civilizzazione metropolitana, anche nelle sue zone d\u2019ombra pi\u00f9 inquietanti, a partire dagli anni ottanta del XIX secolo Degas sceglie di catturare in maniera casuale quanto offerto dalla citt\u00e0 di Parigi, in modo da presentare agli occhi dello spettatore un\u2019analisi recondita di una quotidianit\u00e0 sconosciuta: \u00abPer poter dare buoni frutti bisogna diventare un albero a spalliera. Cos\u00ec si rimane per tutta la vita con le braccia tese, la bocca aperta ad aspettare quello che passa per la strada, quello che ci circonda, per poterlo assorbire e nutrirsene\u00bb.\n\"Les repasseuses\" \u00e8 una delle quattordici opere che Degas dedic\u00f2 al tema delle stiratrici: l\u2019obiettivo di quelle opere \u00e8 quello di illustrare il popolo e i massacranti mestieri che compie per guadagnarsi da vivere. Per quanto riguarda quest\u2019opera lo sguardo da \"voyeur\" del pittore si intrufola in un\u2019umile lavanderia, dove troviamo due stiratrici. La prima impugna una bottiglia di vino e sbadiglia sonoramente, reclinando il capo e accompagnando il movimento con la mano. La seconda \u00e8 intenta al lavoro, e ha le braccia tese sul ferro da stiro, che muove sulla biancheria usando tutta la pesantezza del proprio corpo. Altri pochi elementi \u2013 una stufa, la biancheria sullo sfondo appesa ad asciugare, una piccola ciotola dell\u2019acqua \u2013 completano in maniera efficace l'illustrazione di questo significativo episodio quotidiano.\nCuriosa \u00e8 l\u2019analogia tra \"Les repasseuses\" e dipinti analoghi e l'opera letteraria di \u00c9mile Zola. Questo era un letterato naturalista, autore di un ampio ciclo di venti romanzi, \"I Rougon-Macquart\". Lo scopo di questa monumentale opera era quello di realizzare un grande affresco sociale della Francia durante il Secondo Impero: nel fare questo Zola non esit\u00f2 a dare dignit\u00e0 letteraria alle miserie degli umili e dei poveri, dei quali restitu\u00ec un'immagine scrupolosa e scientifica, priva di idealizzazioni o paternalismi. \"Les repasseuses\", pur essendo una delle testimonianze pi\u00f9 alte e sincere del disincantato realismo di Degas, non presenta tuttavia intenti polemici, a differenza di quanto avviene nei romanzi zoliani. Nonostante questa sostanziale divergenza, le stiratrici degassiane presentano forti tangenze con i personaggi che popolano \"I Rougon-Macquart\", del quale \"Les repasseuses\" si pu\u00f2 quasi considerare un \"pendant\" pittorico."}
{"id": "26858", "revid": "36426", "url": "https://it.wikipedia.org/wiki?curid=26858", "title": "Scheme", "text": "Scheme \u00e8 un linguaggio di programmazione funzionale, un dialetto del Lisp di cui mantiene tutte le caratteristiche, che \u00e8 stato sviluppato negli anni settanta da Guy L. Steele e Gerald Jay Sussman, che lo introdussero nel mondo accademico con una serie di articoli noti come le \"Lambda Papers\" e nel libro \"Structure and Interpretation of Computer Programs\", usato per decenni come testo in alcuni esami di Scienze dell'Informazione. Il desktop manager GNOME incorpora l'interprete Scheme Guile.\nProgrammi di esempio.\nHello world.\nIl seguente esempio visualizza il testo \u00abHello world\u00bb.\nAlcuni esempi pi\u00f9 complessi.\nIl seguente esempio calcola il massimo comune divisore tra gli argomenti numerici x e y.\n (cond ((= x y) x)\n ((&gt; x y) (mcd (- x y) y))\n (else (mcd x (- y x)))))\nIl seguente esempio serve a invertire l'ordine dei caratteri di una stringa; ad esempio, da \"abcdef\" si ottiene \"fedcba\".\n (if (= (string-length s) 0) w\n (reversem (dl s) (string-append w (sl s))))) \nQuesto invece fa la stessa cosa dell'esempio di sopra, ma usando alcune funzioni di Scheme.\n(define (reverse s) (reversem s \"\")) ;tail recursion\n (list-&gt;string(reverse (string-&gt;list w))));standard\nQuesta funzione serve a sapere se un numero \u00e8 primo:\n (if (= (sub1 n) s) \"e' primo\"\n (if (= 0 (remainder n (add1 s))) (string-append \"non e' primo, e' divisibile per: \" (number-&gt;string (add1 s)))\n (primo?m n (add1 s)))))\nProgrammazione.\nA differenza della maggior parte degli altri linguaggi di programmazione, Scheme utilizza una notazione prefissa, ovvero una notazione in cui al posto di scrivere (2 + 3) si scrive (+ 2 3).\nQuesta notazione si propaga a tutte le funzioni, sicch\u00e9 se abbiamo una funzione N-aria f, la sua rappresentazione sar\u00e0 (f argomento1 argomento2... argomentoN).\nTipi di dato.\nLo Scheme implementa tutti i tipi di dato fondamentale: booleani, numeri, caratteri, stringhe, vettori.\nTuttavia include anche tipi speciali, tra cui le liste (coppie), le porte (flussi di dati), i simboli e le procedure.\nPer riconoscere questi tipi di dato, Scheme mette a disposizione delle particolari funzioni il cui identificatore ha il formato \"tipoDiDato?\" che restituiscono il booleano TRUE se l'argomento passato \u00e8 nel formato tipoDiDato. Ecco una tabella riassuntiva:\nVediamo ora alcuni dettagli su questi tipi di dati.\nBooleani.\nSi indicano tramite il carattere cancelletto e la lettera T (TRUE) per vero e F (FALSE) per falso.\nQuindi #T \u00e8 vero, mentre #F e falso.\nLe funzioni sui booleani sono quelle usuali:\nNumerici.\nLe costanti numeriche si scrivono secondo le usuali regole. Sono disponibili vari tipi di dato numerico: numeri positivi e negativi, numeri con la virgola e numeri in notazione esponenziale. Per riconoscere a che classe di numeri appartiene un'espressione numerale, \u00e8 possibile usare una delle seguenti funzioni, nuovamente designate da un identificatore con il punto interrogativo, che restituiscono un valore booleano:\n\u00c8 inoltre possibile specificare la base di numerazione tramite #fN, dove f \u00e8 la base ed N un numero:\nEsistono poi le seguenti funzioni booleane (punto interrogativo) e di conversione:\nPer classificare ulteriormente i numeri, ad esempio tra positivi e negativi, o pari e dispari, Scheme mette a disposizione le seguenti primitive:\nOvviamente poi, come nella maggioranza dei linguaggi, si hanno a disposizione sia gli operatori aritmetici che molte funzioni matematiche.\nCaratteri.\nIn Scheme i caratteri si indicano con un cancelletto, seguito da un backslash ed il carattere che si vuole esprimere (senza il backslash, ci sarebbe ambiguit\u00e0 tra i caratteri T e F ed i booleani TRUE e FALSE).\nTra le funzioni rilevanti troviamo:\nDi queste funzioni esiste anche la versione ci, case insensitive: si ha quindi char-ci=?, char-ci&lt;?, char-ci&lt;=?, e cos\u00ec via.\nAltre funzioni operanti sui caratteri sono le seguenti:\nStringhe.\nLe stringhe in scheme si rappresentano tra doppi apici (esempio: \"questa \u00e8 una stringa\").\nAlcune funzioni per la gestione delle stringhe, sono le seguenti:\nCome per i caratteri abbiamo degli operatori di confronto tra stringhe, che sono analoghi a quelli per i caratteri. I principali sono elencati in seguito, ed esistono anche nella versione string-ci (case insensitive):\nListe.\nCome specificato prima, le liste sono un particolare tipo di dato. Come gli array, rappresentano collezioni ordinate di elementi; a differenza degli array, gli elementi possono essere eterogenei (di tipi differenti fra loro), e inoltre non possono essere indicizzati.\nLe liste sono realizzate come coppie: (2 3) rappresenta un esempio di lista che \u00e8 evidentemente una coppia; ma anche (2 3 4) \u00e8 in realt\u00e0 una coppia, formata dal primo elemento (2) e da tutti gli altri (3 4). A sua volta, l'elemento \"tutti gli altri\" \u00e8 una coppia formata dal suo primo elemento (3) e da tutti gli altri (in questo caso solo il 4). La lista \u00e8 quindi descritta in modo molto naturale in termini ricorsivi.\nUna lista pu\u00f2 contenere qualunque tipo di dato, come caratteri, stringhe, booleani, e anche altre liste (esempio:\"(2 3 (4 5))\"); come gi\u00e0 detto, possono anche contenere tipi di dato misti (esempio:\"(#\\T 4 (4 #F (\"stringa\")))\").\nLe due funzioni fondamentali per agire sulle liste si rifanno alla definizione ricorsiva accennata sopra: abbiamo cos\u00ec la funzione car, che restituisce il primo elemento, e cdr, che restituisce il secondo elemento (l'elemento \"tutti gli altri\").\nLe principali funzioni che Scheme fornisce per le liste sono le seguenti:\nNotiamo che in questo elenco sono disponibili funzioni aggregate che corrispondono alla composizione di car e cdr: l'espressione (cdr(cdr lst)) pu\u00f2 essere scritta in modo pi\u00f9 sintetico come cddr(lst), mentre (car (cdr lst)) si pu\u00f2 sintetizzare con cadr(lst).\nScheme presenta poi altre funzioni composte, alcune delle quali simulano le funzioni sui vettori, ed altre la conversione lista a vettore e viceversa:\nFunzioni particolari che agiscono sulle liste sono le funzione apply, map e for-each:\nPer spiegare meglio, facciamo un esempio:\n &gt; (define lst1 (list 2 3 4 5 6))\n &gt; (apply + lst1)\n &gt; &gt; 20\n &gt; (define lst2 (list 1 2 3 4 5))\n &gt; (map + lst1 lst2)\n &gt; &gt; (3 5 7 9 11)\nVettori.\nI vettori sono degli array standard, ovvero sono una struttura che contiene un solo tipo di dato. Si rappresentano come liste con un cancelletto prefisso, ovvero #(el1 el2... elN), dove el1 ha indice 0, ed elN ha indice N-1.\nLe funzioni che Scheme fornisce per la gestione dei vettori sono le seguenti:\nPorte.\nLe porte sono oggetti che rappresentano flussi di dati. Sulle porte sono disponibili numerose funzioni, tra le quali troviamo la lettura/scrittura dallo standard input/output (lettura/scrittura di caratteri da/nel terminale, analogamente alle funzioni printf e scanf nel linguaggio C) e la gestione di file.\nLe porte si possono aprire in input (lettura di dati) ed in output (scrittura di dati).\nAlcune delle funzioni fornite dallo Scheme sono le seguenti:\nLettura dei dati.\nLe letture di dati, dette \"operazioni di input\", avvengono tramite le seguenti funzioni:\nNota: se su read-char e read non si specifica la porta port, la lettura avviene dallo standard input (lettura da console).\nScrittura dei dati.\nLe scritture di dati, dette \"operazioni di output\", avvengono tramite le seguenti funzioni:\nNota: se su write-char e write non si specifica la porta port, la scrittura avviene sullo standard output (scrittura su console).\nDefinizione di procedure.\nDefinizione di un dato.\nIn Scheme la definizione di un dato di qualsiasi tipo avviene tramite la funzione define:\n Definizione di un valore numerico:\n (define mio_numero 3)\n Definizione di una stringa:\n (define mia_stringa \"Ciao Mondo\")\n Definizione di una lista:\n (define mia_lista (list #T 6 2 #/G))\nAnche per le procedure si usa quindi define. Il metodo pi\u00f9 semplice per creare una procedura che prenda un certo numero di argomenti ha la struttura seguente:\n (define (mia_procedura arg1 arg2... argN)\nIn Scheme \u00e8 disponibile la funzione lambda per creare procedure senza nome. Essa ci fornisce una modalit\u00e0 alternativa per definire una procedura, creando una procedura anonima e assegnandola, come se fosse un valore convenzionale, a una variabile.\nDefinizione di una procedura, tramite la funzione lambda:\n (define mia_procedura\n (lambda (arg1 arg2... argN)\nLambda permette anche la definizione di procedure all'interno di altre procedure.\nCostrutti fondamentali.\nCondizione semplice (if).\nDopo aver visto i tipi di dato e le funzioni per operare su di essi, e dopo aver capito come si definisce una procedura, passiamo ai costrutti fondamentali.\nIl costrutto if si presenta nel seguente modo:\n (if condizione espressione_nel_caso_la_condizione_sia_vera\n eventuale_espressione_nel_caso_la_condizione_sia_falsa)\n (if (= arg1 5) \"l'argomento fornito e' 5\"\n \"l'argomento fornito e' diverso da 5\"))\nSi potrebbe cio\u00e8 dire che l'if di Scheme contiene in s\u00e9 anche l'else degli altri linguaggi di programmazione.\nCondizione composta (cond).\n\u00c8 equivalente a una catena di multipli if, e si presenta nel seguente modo:\n (cond\n (prima_condizione espressione)\n (seconda_condizione espressione)\n (else espressione))\nCi sono un paio di cose da notare:\nCondizione basata sul valore restituito da un'espressione (case).\nSi tratta di un'espressione soggetta a una condizione, dal cui risultato dipende il valore assunto dall'espressione stessa. I possibili valori sono specificati nella struttura come val1, val2, val3:\n (case espressione_che_viene_valutata\n ((val1) espressione)\n ((val2) espressione)\n (else espressione))\nCome nel caso del costrutto cond, l'else \u00e8 opzionale.\nBlocchi di espressioni (begin).\nPer esprimere un blocco di espressioni in Scheme si usa la funzione begin:\n (begin prima_espressione\n seconda_espressione\n n-esima_espressione)\nQuesto permette di specificare pi\u00f9 espressioni (quelle racchiuse dal begin) in un punto dove sintatticamente occorre un'espressione unica. Un esempio tipico \u00e8 negli if.\nUn costrutto non fondamentale (do).\nEssendo un linguaggio funzionale, in Scheme sarebbe bello poter usare sempre l'if e la ricorsione. Per quanto sia possibile nella teoria, questa soluzione non sempre aiuta la leggibilit\u00e0, n\u00e9 d\u00e0 luogo necessariamente alla soluzione algoritmicamente pi\u00f9 efficiente o naturale. Scheme mette quindi a disposizione il costrutto do, che consente di eseguire cicli. In questo, il costrutto do svolge un ruolo simile ai for e ai while di altri linguaggi di programmazione.\nIl do si presenta sotto diverse forme. La prima, che assomiglia al costrutto while di java, \u00e8 la seguente:\n (do ()\n (condizione_di_uscita eventuale_espressione_da_eseguire_prima_dell_uscita)\n prima_espressione_del_ciclo\n seconda_espressione_del_ciclo\n n-esima_espressione_del_ciclo)\nSi guarda la condizione di uscita: se \u00e8 vera vengono valutate sequenzialmente le espressioni successive (prima_espressione_del_ciclo, seconda_espressione_del_ciclo... n-esima_espressione_del_ciclo). L'esecuzione viene quindi iterata, con un nuovo controllo della condizione di uscita. Quando questa fallisce, viene eseguita l'espressione (opzionale) che la segue, e poi il ciclo termina.\nLa seconda forma assomiglia molto ai generici costrutti for:\n (do ((variabile valore_iniziale_della_variabile espressione_di_aggiornamento))\n (condizione_di_uscita eventuale_espressione_da_eseguire_prima_dell_uscita)\n prima_espressione_del_ciclo\n seconda_espressione_del_ciclo\n n-esima_espressione_del_ciclo)\nLa variabile viene inizializzata ad un certo valore; ad ogni iterazione successiva, la variabile viene aggiornata eseguendo l'espressione_di_aggiornamento, che pu\u00f2 prevedere un incremento o decremento della variabile, ma anche un'operazione pi\u00f9 generale. Per ogni altro aspetto l'esecuzione avviene come nel caso precedente, dove tuttavia condizione_di_uscita viene tipicamente soddisfatta a seconda dei valori assunti dalla variabile di ciclo.\n ((&gt;= indice numero))\n (display indice)\n (newline)\nProgrammare in Scheme.\nCome gi\u00e0 notato, Scheme \u00e8 particolarmente adatto a esprimere gli algoritmi in forma ricorsiva.\nLa ricorsione semplice si ottiene richiamando un'unica volta la procedura stessa. Supponiamo ad esempio di non avere a disposizione l'operatore *, e di voler definire la moltiplicazione tra interi per addizioni successive. Visto che k*n equivale a k+k+...+k, con k ripetuto n volte, allora potremo scrivere il seguente codice:\n (if (= a 0) 0\n (+ b (molt (- a 1) b))))\nIn questo esempio la funzione molt viene richiamata all'interno del suo stesso codice.\nCome funziona la ricorsione? Supponiamo di avere (molt 3 4): il risultato atteso \u00e8 3*4=12. Vediamo da vicino il flusso di esecuzione:\n &gt; (molt 3 4)\n [prima iterazione: ricorsione]\n (+ 4 (molt (- 3 1) 4))\n [seconda iterazione: ricorsione]\n (+ 4 (+ 4 (molt (- 2 1) 4)))\n [terza iterazione: ricorsione]\n (+ 4 (+ 4 (+ 4 (molt (- 1 1) 4))))\n [quarta iterazione: si \u00e8 nella condizione in cui a \u00e8 uguale a 0, si sostituisce (molt 0 4) con 0]\n (+ 4 (+ 4 (+ 4 0)))\n [prima risoluzione]\n (+ 4 (+ 4 4))\n [seconda risoluzione]\n (+ 4 8)\n [restituzione del risultato]\n 12\nUn secondo tipo di ricorsione prevede una ricorsione che ad ogni iterazione pu\u00f2 eseguire chiamate diverse, a seconda delle condizioni che si verificano. Vediamone un esempio tramite successione di Fibonacci.\n (cond ((= n 1) 1)\n ((= n 2) 2)\n (else (+ (fibonacci (- n 1)) (fibonacci (- n 2))))))\nAnche se \u00e8 possibile descrivere il flusso d'esecuzione come sopra, questo cresce molto in fretta (vedere la Teoria della complessit\u00e0 computazionale), e quindi non verr\u00e0 riportato.\nEsempi vari di programmazione in Scheme.\nUn esempio di programma che interagisce con l'utente:\n(if (and (&gt; b 1) (&gt; n 0)) \nImplementazione del problema del tavolo rotondo (o di Cesare):\n(define (aski s);position in A.S.C.I.I.\n (char-&gt;integer (string-ref s 0)))\n(define (retro s);from A.S.C.I.I. to string\n (list-&gt;string (list (integer-&gt;char s))))\n(define (dl s) ;delete last \"char\"\n (substring s 0 (- (string-length s) 1)))\n(define (sl s) ;select last \"char\"\n (substring s (- (string-length s) 1) (string-length s)))\n(define (lwc? s) (and (&gt; (aski s) 96) (&lt; (aski s) 123))) ;lower-case?\n(define (upc? s) (and (&gt; (aski s) 64) (&lt; (aski s) 91))) ;upper-case?\n(define (modGC old n new) ;modulo gcesare\n(define (h s) (modGC (dl old) n (string-append (retro s) new)));applicazione principale tail-recursion\n (cond ((string=? \"\" old) new) ;condizione di uscita\n ((and (lwc? (sl old)) (&gt; (+ n (aski (sl old))) 122)) (h (+ 97 (- (sub1 n) (- 122 (aski (sl old)))))));gestione del riporto\n ((and (upc? (sl old)) (&gt; (+ n (aski (sl old))) 90)) (h (+ 65 (- (sub1 n) (- 90 (aski (sl old)))))))\n ((not (or (lwc? (sl old)) (upc? (sl old)))) (h (aski (sl old))));eccezioni:numeri, spazi bianchi ecc.\n (else (h (+ n (aski (sl old))))))); siamo nella normalit\u00e0, l'alfabeto non deve nemmeno cominciare dall'inizio\n (cond ((string=? w \"cod\") (modGC old n \"\")) ((string=? w \"dec\") (modGC old (- 26 n) \"\")) (else \"opzione non valida, riprovare con dec o cod\"))\n \"n deve essere un numero, compreso tra 0 e 26, estremi esclusi!\"))\nUn esempio pi\u00f9 complesso, il gioco Tic Tac Toe (semplice implementazione ASCII):\n(define n 0) ;input\n(define (slst? l) (if (null? l) #t (if (number? (car l)) #f (slst? (cdr l))))) ;symbolic list?\n(define (view l) (begin (display \"La situazione attuale e' la seguente: \\n\") ;Visualizzatore ^_^\n (display (cons (car l) (cons (cadr l) (list (caddr l))))) (newline)\n (display (cons (cadddr l) (cons (cadddr (cdr l)) (list(cadddr (cddr l)))))) (newline)\n (display (cdddr(cdddr l))) (newline)))\n(define (tr l e s) ;trova e rimpiazza\n (if (equal? (car l) e) (cons s (cdr l))\n (cons (car l) (tr (cdr l) e s))))\n(define (win l wpos) (cond ((null? wpos) #f) ; posizione vincente? -&gt;vai a win?.. \n ((eqc? (car wpos) l) #t)\n (else (win l (cdr wpos)))))\n(define (win? l)(win l '((1 2 3) (4 5 6) (7 8 9) (1 4 7) (2 5 8) (3 6 9) (1 5 9) (7 5 3)))) ;posizioni vincenti\n(define (eqc? l1 l2) (if (null? l1) #t (if (cc l2 (car l1)) (eqc? (cdr l1) l2) #f))) ;gli elementi della lista &lt;l1&gt; compaiono nella lista &lt;l2&gt;?\n(define (cc l e) (if (null? l) #f (if (equal? (car l) e) #t (cc (cdr l) e)))) ;&lt;e&gt; e' contenuto nella lista &lt;l&gt;?\n(let ((wis '(display \"Ha vinto il giocatore: \"))) \n (cond ((win? plslst) (eval wis) (display \"+\"))\n ((win? mnslst) (eval wis) (display \"-\"))\n ((slst? genlst) (display \"Parit\u00e0, non ha vinto nessuno!\"))\n (else (begin (display \"Inserisci un numero,da 1 a 9, e' il tuo turno \") (display turn) (newline)\n (set! n (read)) (display \"Hai inserito: \") (display n) (newline)\n (if (number? n)\n (if (&lt; n 10) \n (if (free? genlst n)\n [if (equal? turn '+) (wplay (tr genlst n '+) (append plslst (list n)) mnslst '-)\n (wplay (tr genlst n '-) plslst (append mnslst (list n)) '+)]\n (begin (display \"Il posto inserito e' occupato\\n\") (wplay genlst plslst mnslst turn)))\n (begin (display \"Il posto inserito e' inesistente\\n\")(wplay genlst plslst mnslst turn)))\n (begin (display \"Il posto e' indicato tramite un numero da 1 a 9\\n\")(wplay genlst plslst mnslst turn))))))))"}
{"id": "26859", "revid": "287204", "url": "https://it.wikipedia.org/wiki?curid=26859", "title": "Balsorano", "text": "Balsorano (\"Balz'rana\" in dialetto locale) \u00e8 un comune italiano di abitanti della provincia dell'Aquila in Abruzzo.\nGeografia fisica.\nIl paese situato nella valle Roveto, a sud della Marsica, segna il confine geografico della regione Abruzzo con il Lazio. Si compone sostanzialmente di due borghi, Balsorano Vecchio situato in altura alle pendici del monte Cornacchia (catena montuosa degli Ernici), quasi del tutto abbandonato dopo il terremoto di Avezzano del 1915, e il nuovo nucleo urbano costruito pi\u00f9 a valle lungo la strada statale 82 della Valle del Liri.\nIl territorio comunale, attraversato dal corso del fiume Liri, confina a sud con Sora, a nord con San Vincenzo Valle Roveto, ad est con l'area del parco nazionale d'Abruzzo, Lazio e Molise, infine a ovest con Veroli.\nStoria.\nDenominato anticamente \"Vallis Soranae\", per via della vicinanza con Sora, il paese di Balsorano appare citato in alcuni documenti storici ed ecclesiastici gi\u00e0 a partire dal X secolo, anche grazie alla frequente presenza in zona dei monaci benedettini.\nNell'XI secolo il monastero benedettino di San Nicola o San Nicolao di Valle Sorana risult\u00f2 un possedimento diretto dell'abbazia di Montecassino talmente importante da comparire sui battenti della sua porta bronzea, fatta costruire nel 1065 dall'abate Desiderio. Nel 1089 vi si stabil\u00ec la corte dei conti dei Marsi, tanto che il centro antico divenne uno dei nuclei amministrativi del dominio feudale marsicano.\nNel \"catalogo dei Baroni\" del XII secolo Balsorano \u00e8 indicata come \"feudo di quattro soldati\". Agli inizi del XIV secolo fu inclusa nella contea di Albe, successivamente pass\u00f2 alla contea di Celano. Dal XIII al XV secolo, dunque, la storia di Balsorano si identific\u00f2 con quella delle contee marsicane. Dopo la sconfitta di Ruggero Accrocciamuro nel 1463 la signoria di Balsorano pass\u00f2 in feudo ad Antonio Todeschini Piccolomini. \nTra il 1463 e il 1470 Ruggero si rifugi\u00f2 a Balsorano, da dove guid\u00f2 la resistenza ai Piccolomini, nella speranza di riottenere il contado perso. Successivamente l'Accrocciamuro lasci\u00f2 Balsorano per trasferirsi in Francia, dove si ferm\u00f2 per alcuni anni. La valle Roveto nel frattempo venne acquisita dai Piccolomini. Nella notte tra il 23 e il 24 luglio 1654 il territorio fu colpito dal disastroso terremoto di Sora di magnitudo stimata pari a 6.3.\nL'ultimo barone, Tiberio Piccolomini Testa, perse i diritti feudali nel 1806 in seguito all'eversione feudale; i suoi beni furono rilevati dal francese Carlo Lefebvre, fondatore dell'industria meccanica nella valle del Liri e delle cartiere del Fibreno, intorno al 1850. Elevato a comune autonomo agli inizi del XIX secolo Balsorano comprese anche le frazioni di Rendinara, San Giovanni Valle Roveto e Roccavivi; la prima frazione nel 1816 pass\u00f2 sotto Civita d'Antino e, successivamente, sotto Morino, mentre le altre due passarono sotto l'amministrazione comunale di San Vincenzo Valle Roveto.\nII 5 ottobre 1860 sost\u00f2 in questo territorio il colonnello borbonico Theodor Friedrich Klitsche de la Grange impegnato nella spedizione in Abruzzo, mentre nel 1861 vi stazionarono in permanenza soldati piemontesi a cavallo, impegnati nella lotta contro il brigantaggio. L'occupazione dur\u00f2 almeno fino al 1868, anno in cui il generale Emilio Pallavicini soffoc\u00f2 le rivolte brigantesche.\nIn et\u00e0 contemporanea due sono stati gli eventi pi\u00f9 importanti: la \"Rivoluzione di Balsorano\" del 1910, rivolta popolare contro le vessazioni dei potenti subite dagli abitanti del borgo vecchio e il terremoto di Avezzano del 1915. Il sisma caus\u00f2 qui particolari danni e numerose vittime. Il paese originario fu quasi completamente distrutto e successivamente ricostruito perlopi\u00f9 a valle, come avvenne per molti centri rovetani e marsicani.\nIl primo maggio 1944, durante la seconda guerra mondiale, i fratelli Mario e Bruno Durante, due giovani partigiani, furono catturati a Meta di Civitella Roveto dalle squadre naziste e fatti sparire nel nulla. Si rifiutarono di rivelare l'esistenza di un loro fratello, Faustino, anch'esso partigiano, e non confessarono l'aiuto che la popolazione del borgo offr\u00ec ai prigionieri alleati evasi dal campo di concentramento di Avezzano e da altri campi di prigionia abruzzesi. I fratelli furono uccisi dopo un mese di torture a Tagliacozzo. I loro corpi non furono mai pi\u00f9 ritrovati. Ad entrambi \u00e8 stata concessa la medaglia d'oro al merito civile. Il 4 giugno dello stesso anno, con i tedeschi gi\u00e0 in ritirata, il territorio sub\u00ec gravi danni a causa dei bombardamenti aerei degli Alleati.\nIl 30 marzo 1963 sui monti Ernici, in localit\u00e0 cima Serra Alta, avvenne una grave tragedia aerea. Il volo Itavia 703 effettuato con un aereo civile Douglas DC-3 partito dall'aeroporto di Pescara e diretto a quello di Roma-Ciampino si schiant\u00f2 durante un forte temporale sulle montagne tra Balsorano e Sora. La causa dell'incidente sarebbe riconducibile al disorientamento del pilota e, forse, anche a problemi di natura tecnica. Non ci furono sopravvissuti, morirono cinque passeggeri e tre membri dell'equipaggio. Sul luogo dello schianto, dove \u00e8 presente una parte del relitto dell'aereo, \u00e8 stato realizzato un memoriale.\nIl 24 agosto 1990 avvenne in localit\u00e0 Case Castella di Ridotti l'omicidio di una bambina di sette anni. Il fatto di cronaca nera, che richiam\u00f2 l'attenzione dei mass media nazionali, \u00e8 noto come \"delitto di Balsorano\".\nMonumenti e luoghi d'interesse.\nSiti archeologici.\nLungo l'antica via sorana o via marsicana che da Balsorano Vecchio raggiungeva i contemporanei centri di Civita d'Antino e Capistrello \u00e8 stato ritrovato un antico fregio d'armi. A Balsorano Vecchio, centro incluso in epoca romana nell'ager Soranus e sotto l'influenza del municipium di Sora, \u00e8 emerso il blocco di un fregio d'armi antico, risalente al I secolo a.C., appartenente ad un contesto funerario. Il bassorilievo presenta una parma e due scute incrociate.\nSociet\u00e0.\nTradizioni e folclore.\nIl 23 aprile di ogni anno si celebra la festa patronale in onore di san Giorgio, patrono del comune di Balsorano.\nCultura.\nMusei.\nIl museo della pastorizia \u00e8 collocato in alcuni locali della stazione ferroviaria. Il museo, dedicato alla transumanza e all'arte spontanea delle genti marsicane, ospita utensili e attrezzi utilizzati nel corso dei secoli da contadini e pastori. In altre due sale si trovano la sezione numismatica e quella dedicata ai treni e alle ferrovie.\nCinema.\nPresso il castello Piccolomini sono stati girati diversi film a cominciare dagli anni Sessanta come \"La cripta e l'incubo\" di Camillo Mastrocinque, \"Il boia scarlatto\" diretto da Massimo Pupillo, \"7 donne d'oro contro due 07\" di Vincenzo Cascino e tanti altri inclusi \"Farfallon\" con Franco Franchi e Ciccio Ingrassia e alcuni film hard con protagonista l'attore abruzzese Rocco Siffredi.\nEconomia.\nTurismo.\nBalsorano fa parte dell'associazione nazionale \"Borghi autentici d'Italia\".\nInfrastrutture e trasporti.\nStrade.\nLa Strada statale 690 Avezzano-Sora, detta anche Superstrada del Liri, presenta nel territorio comunale due svincoli: Balsorano e Ridotti.\nLa Strada Statale 82 della Valle del Liri: collega Balsorano con Avezzano, in direzione nord e Sora, Cassino e il Lazio meridionale, in direzione sud.\nFerrovie.\nLa Ferrovia Avezzano-Roccasecca collega Balsorano con Sora in circa 15 minuti e con Avezzano in circa 50 minuti. Nel territorio comunale ci sono due stazioni: la stazione di Balsorano e la stazione di Ridotti-Collepiano.\nMobilit\u00e0 interurbana.\nBalsorano \u00e8 servito da collegamenti autobus TUA per Avezzano, Sora, Cassino e Napoli.\nAmministrazione.\nSul sito del Ministero dell'interno sono disponibili i dati di tutte le elezioni amministrative di Balsorano dal 1985 ad oggi.\nSport.\nCalcio.\nLa squadra di calcio del paese, l'U.S. Balsorano, ha militato per diverse stagioni nel torneo abruzzese di Promozione. La societ\u00e0 rovetana \u00e8 stata fondata nel 1966."}
{"id": "26860", "revid": "1318658", "url": "https://it.wikipedia.org/wiki?curid=26860", "title": "SML", "text": ""}
{"id": "26861", "revid": "123736677", "url": "https://it.wikipedia.org/wiki?curid=26861", "title": "Barete", "text": "Barete (\"Lavar\u00e8te\" in dialetto locale) \u00e8 un comune italiano di abitanti della provincia dell'Aquila in Abruzzo, nella zona dell'Alto Aterno. Fa parte della comunit\u00e0 montana Amiternina. Parte del territorio del comune rientra nel territorio del Parco nazionale del Gran Sasso e Monti della Laga costituendone di fatto una delle porte di accesso nella sua parte settentrionale-occidentale.\nGeografia fisica.\nTerritorio.\nIl comune di Barete \u00e8 situato nell'entroterra abruzzese a poche decine di Km dal confine con il Lazio a ovest. \u00c8 circondato, per oltre met\u00e0 del suo territorio, dal comune di Pizzoli, paese con cui stringe forti legami di natura socio-storica ed urbanistica (i due centri distano poco pi\u00f9 di 1 km); confina inoltre con i comuni di Cagnano Amiterno e, in maniera meno marcata, con i comuni di Montereale e L'Aquila.\nIl paese si estende ad 800 m s.l.m. in una gola al margine settentrionale della conca aquilana, nell'alta valle dell'Aterno, tra il fiume Aterno ed il Gran Sasso d'Italia, circondata dai Monti dell'Alto Aterno. La piccola frazione di Sant'Eusanio \u00e8 situata leggermente a valle del paese mentre le altre localit\u00e0 di \"Basanello\", \"Colli\", \"San Sabino\" e \"Teora\" si sviluppano sui colli di Preturo, a circa 4\u00a0km dal centro abitato.\nClima.\nIl clima \u00e8 tipicamente continentale con forti escursioni termiche giornaliere e annuali e con il tipico fenomeno dell'inversione termica tra fondovalle e fascia montana durante le ore notturne. La stagione pi\u00f9 piovosa \u00e8 l'autunno seguita dalla primavera e dall'inverno. La neve d'inverno compare frequentemente nella fascia montana, meno frequentemente e con accumuli inferiori nel fondovalle. L'estate \u00e8 la stagione secca e calda.\nStoria.\nLa localit\u00e0, anticamente nota come \"Lavaretum\", era luogo di villeggiatura degli abitanti della citt\u00e0 sabina di \"Amiternum\" per la presenza di alcune sorgenti termali.\nNel XIII secolo prese parte, insieme agli altri castelli del contado, alla fondazione dell'Aquila; il ruolo del paese fu particolarmente importante poich\u00e9 ai baretani venne assegnato il lotto posto all'estremit\u00e0 occidentale delle mura aquilane dove, alla fine del secolo, venne costruita porta Barete (originariamente \"porta di Lavareto\").\nIl paese, gi\u00e0 distrutto durante la guerra tra L'Aquila e Amatrice nel 1347, nella sua storia ha subito gravi danni dai numerosi terremoti che si sono avvicendati e in particolare da quello del 1703, conosciuto come il \"grande terremoto\".\nMonumenti e luoghi d'interesse.\nChiesa di San Paolo al cimitero.\n\u00c8 stata la chiesa primaria di Barete, i cui castellani edificarono l'omonimo tempio nella citt\u00e0 fondata di L'Aquila nel 1254, lungo l'attuale via Roma nel Quarto San Pietro, in asse con Porta Barete.\nLa chiesa di Barete si trova nel cimitero comunale, lungo via San Giovanni. La chiesa risale al VI secolo, eretta in un cimitero ostrogoto longobardo, come dimostrano alcune decorazioni e ritrovamenti presso il cimitero. In occasione del restauro dopo il terremoto del 2009 sono state ritrovate le fondamenta e l'antica pavimentazione medievale, poich\u00e9 dopo il 1703 l'interno era stato stuccato e dipinto in stile barocco. La struttura ha pianta rettangolare in muratura, con copertura a capriate lignee. La facciata \u00e8 stata ricostruita perch\u00e9 \u00e8 molto spoglia, e probabilmente aveva un portale romanico; l'unico elemento originale \u00e8 una piccola statua romanica di San Paolo posta al centro della sommit\u00e0. Il campanile laterale \u00e8 una torre slanciata con un arco gotico, mentre sul retro, in posizione asimmetrica c'\u00e8 una piccola abside.\nAltri monumenti.\nI principali monumenti del paese sono:"}
{"id": "26862", "revid": "1534511", "url": "https://it.wikipedia.org/wiki?curid=26862", "title": "Overhead", "text": " \nOverhead (termine della lingua inglese, in italiano letteralmente \"in alto\", \"che sta di sopra\"), in informatica, \u00e8 utilizzato per definire le risorse accessorie, richieste in sovrappi\u00f9 rispetto a quelle strettamente necessarie per ottenere un determinato scopo in seguito all'introduzione di un metodo o di un processo pi\u00f9 evoluto o pi\u00f9 generale.\nEsempi d'utilizzo.\nSistemi operativi.\nIl tempo di overhead \u00e8 un parametro fondamentale per lo studio delle prestazioni di un sistema operativo. Esso rappresenta il tempo medio di CPU necessario per eseguire i moduli del kernel. \u00c8 spesso fornito in percentuale rispetto al tempo totale di utilizzo della CPU. Si pu\u00f2 calcolare con:\nformula_1\nOvviamente, pi\u00f9 il tempo \u00e8 basso, maggiore sar\u00e0 la \"quantit\u00e0\" di tempo CPU che si pu\u00f2 utilizzare per i processi utente.\nNei sistemi a livelli l'inserimento di pi\u00f9 strati implica un sostanziale aumento dell'Overhead, diminuendo l'efficienza del sistema stesso.\nProgrammazione.\nNei linguaggi di programmazione ad alto livello, un esempio di overhead riguarda il tempo di esecuzione dei sottoprogrammi: al tempo da questi impiegato per svolgere il loro compito (ad esempio il calcolo di una radice quadrata) si aggiunge infatti il tempo necessario a gestire il meccanismo stesso di chiamata a sottoprogramma attraverso record di attivazione. Questo tempo aggiuntivo pu\u00f2 essere ridotto con un uso accorto di specifiche tecniche di ottimizzazione, ma non pu\u00f2 essere eliminato del tutto.\nIn generale, pi\u00f9 i linguaggi di programmazione sono ad alto livello, maggiore tende a essere l'overhead associato ai loro meccanismi di funzionamento. L'overhead necessario a chiamare un metodo in un linguaggio di programmazione \"object oriented\", per esempio, \u00e8 superiore a quello necessario a chiamare un sottoprogramma di un linguaggio procedurale, a causa della necessit\u00e0 di risolvere dinamicamente situazioni di \"overriding\".\nSempre in generale, e per motivi analoghi, l'overhead aumenta se si sovrappongono \"strati di astrazione\". Un esempio in questo senso potrebbe essere quello di una classe (C++, Java, ecc.) che incapsula un'API in linguaggio C. In questo caso, l'invocazione di un metodo della classe comporter\u00e0 sia l'overhead proprio della chiamata di metodo sia quello immediatamente successivo, legato alla chiamata della funzione C sottostante. \nPer questi motivi, nello sviluppo di sistemi con forti requisiti a livello di prestazioni si opta talvolta per strumenti di programmazione \"a basso livello\" (come il linguaggio C o addirittura l'assembly) che consentono di contenere i costi di overhead al prezzo di una maggior difficolt\u00e0 nella scrittura del programma.\nReti di calcolatori.\nNelle reti di calcolatori, il termine \"overhead\" si riferisce a quella parte di banda di trasmissione che viene utilizzata per spedire, anzich\u00e9 informazione utile, dati aggiuntivi necessari per il particolare protocollo di rete utilizzato. Anche in questo caso, la presenza di molteplici livelli di astrazione (caratteristica tipica dell'architettura dei protocolli di rete) si traduce in un sommarsi dell'overhead imposto da ciascun livello (imbustamento). In termini pratici, questo overhead si concretizza nella maggior parte dei casi nell'introduzione di un cosiddetto \"header\" dei messaggi che contiene, per esempio, l'indirizzo di destinazione e altre informazioni. (Per una analogia, si pensi all'indirizzo scritto su una busta, o alla busta stessa, come un \"overhead\" necessario per spedire l'informazione utile, ovvero la lettera contenuta nella busta).\nReti di telecomunicazione.\nAnche nelle reti di telecomunicazioni, il termine \"overhead\" si riferisce a quella parte di banda di trasmissione che viene utilizzata per spedire, anzich\u00e9 l'informazione utile, dati aggiuntivi necessari per i protocolli di trasmissione stessa (per esempio SDH o PDH) e per il monitoraggio, la gestione e il controllo della rete stessa, sia da parte di meccanismi automatici (per esempio, protocolli di protezione di rete) che da parte di sistemi di gestione esterni, per esempio per segnalare condizioni di guasto o per consentire la configurazione della rete tramite sistemi remoti centralizzati. Il contenuto e il significato delle informazioni di overhead dipende dal tipo di protocollo di trasmissione utilizzato.\nProcessi di sviluppo.\nNell'ambito di un progetto di sviluppo di un prodotto, il \"lavoro utile\" \u00e8 quello direttamente finalizzato alla realizzazione del prodotto. Eventuale lavoro aggiuntivo necessario per amministrare il progetto (per esempio nel contesto di un determinato modello di processo) pu\u00f2 essere quindi identificato come \"overhead\"."}
{"id": "26863", "revid": "36426", "url": "https://it.wikipedia.org/wiki?curid=26863", "title": "Eiffel (disambigua)", "text": ""}
{"id": "26865", "revid": "1543377", "url": "https://it.wikipedia.org/wiki?curid=26865", "title": "Mercury (linguaggio)", "text": "Mercury \u00e8 un linguaggio di programmazione appartenente al paradigma di programmazione logica, e non funzionale come spesso viene erroneamente considerato. Basato sul Prolog ma progettato per essere pi\u00f9 utile in applicazioni reali (al di fuori dell'ambito accademico). \u00c8 stato sviluppato all'Universit\u00e0 di Melbourne sotto la supervisione di Zoltan Somogyi.\nMercury \u00e8 un linguaggio compilato, anzich\u00e9 interpretato come la maggior parte dei linguaggi funzionali. Inoltre, possiede un forte type-checking che, unito alle capacit\u00e0 di astrazione tipiche dei linguaggi funzionali, permette, stando agli autori, di scrivere programmi pi\u00f9 rapidamente che con altri linguaggi pi\u00f9 comuni. Infine, la struttura modulare di Mercury permette di separare i programmi in moduli auto-contenuti, un problema in molti linguaggi funzionali meno recenti.\nEsempio (Hello, world!).\n(di Ralph Becket, Universit\u00e0 di Melbourne):\n main --&gt;\n io__write_string(\"Hello, World!\\n\")."}
{"id": "26869", "revid": "1543377", "url": "https://it.wikipedia.org/wiki?curid=26869", "title": "Standard ML", "text": "In informatica, SML (Standard ML) \u00e8 un linguaggio di programmazione derivato dal ML.\nIl linguaggio ML originale era una serie di metalinguaggi ideati da Robin Milner (e dai suoi studenti) all'Universit\u00e0 di Edimburgo per creare programmi che eseguissero la dimostrazione di teoremi (\"theorem provers\"). Questi metalinguaggi furono poi \"standardizzati\" per dare origine all'SML, di cui lo standard pi\u00f9 recente risale al 1997 (\"The Definition of Standard ML - Revised\").\nIl linguaggio SML \u00e8 un linguaggio funzionale, quindi avente la caratteristica di rendere facile ed efficiente la creazione e l'uso di funzioni specializzate. In questo, SML assomiglia al Lisp o allo Scheme. Come questi, SML ha molti dialetti oltre al linguaggio standard, tra i quali si distingue OCaml, che \u00e8 object oriented, e \"CML\", che \u00e8 \"concurrent\" o parallelo. Altri elementi comuni a Lisp e Scheme sono la presenza del \"garbage collector\" e di strutture di dati dinamiche che sono integrate col linguaggio, per esempio le liste.\nAl contrario di Lisp e Scheme, SML ha un sistema di tipi che permette gi\u00e0 al momento della compilazione la verifica che le funzioni siano usate su argomenti del tipo giusto. Inoltre, diversi dialetti di SML hanno sistemi per organizzare i programmi in moduli, con firme (\"signature\"), implementazioni (\"structure\"), e implementazioni configurabili (\"functors\")."}
{"id": "26870", "revid": "1226", "url": "https://it.wikipedia.org/wiki?curid=26870", "title": "Occam (linguaggio)", "text": ""}
{"id": "26871", "revid": "2185724", "url": "https://it.wikipedia.org/wiki?curid=26871", "title": "Terzo mondo", "text": "Terzo mondo () \u00e8 un termine geopolitico ed economico riferito agli stati indipendenti non allineati (indicante usualmente i paesi in via di sviluppo) contrapposti sia al \u00abprimo mondo\u00bb (paesi democratici e capitalisti che gravitavano nell'orbita degli Stati Uniti d'America) sia al \u00absecondo mondo\u00bb (paesi socialisti e comunisti che gravitavano nell'orbita dell'Unione Sovietica).\nDescrizione.\nIl termine fu usato per primo dall'economista francese Alfred Sauvy agli inizi degli anni cinquanta (alludendo al \"terzo stato\", cio\u00e8 la gran maggioranza di coloro che nella Francia di Luigi XVI prima della rivoluzione del 1789 non erano n\u00e9 ecclesiastici n\u00e9 nobili) per riferirsi ai paesi \"non allineati\", coloro che non aderirono n\u00e9 al blocco sovietico cio\u00e8 i membri del Patto di Varsavia, ma neanche al blocco occidentale, gli appartenenti alla NATO. Entr\u00f2 nel linguaggio della politica internazionale nel 1955 durante la conferenza di Bandung (Indonesia), per distinguere i paesi in via di sviluppo dai paesi a economia di mercato e dai paesi a economia centralizzata.\nQuesti paesi, per lo pi\u00f9 ex-colonie africane e asiatiche situate nell'emisfero sud del mondo, dove sono tuttora concentrati gli stati pi\u00f9 poveri, intraprendevano allora il processo di sviluppo di una propria economia e di un modello sociale e culturale autonomo, che non fosse quello imposto o importato dagli stati coloniali. Nel 2005, a distanza di quasi cinquant'anni dalla coniazione dell'espressione, i paesi che allora costituivano il terzo mondo hanno subito evoluzioni diverse e non sono pi\u00f9 raggruppabili in una singola realt\u00e0 omogenea: molti paesi asiatici si sono industrializzati massicciamente o comunque hanno sviluppato economie indipendenti e autonome, mentre molti paesi africani restano poveri ed economicamente arretrati.\nGi\u00e0 nel 1989 lo stesso Alfred Sauvy prese atto, su un articolo del quotidiano Le Monde, di come l'espressione \"terzo mondo\" da lui coniata circa 40 anni prima fosse diventata inadeguata perch\u00e9 \"\"Inglobare nello stesso termine i paesi dell'Africa nera e i \"Quattro Dragoni\" non pu\u00f2 certo portare molto lontano\"\". Per questo, di recente \u00e8 stato coniato il nuovo termine di quarto mondo per indicare il gruppo dei paesi pi\u00f9 poveri. Il termine \"terzo mondo\" viene per\u00f2 ancora spesso utilizzato all'interno dell'espressione \"debito del terzo mondo\". Spesso utilizzato nel senso assolutamente generico di \"mondo dei paesi in via di sviluppo\", ha assunto accezioni di tipo differente a seconda del metro di valutazione utilizzato nel definire il rapporto con le risorse interne ( P.I.L., risorse naturali e minerarie, import/export, dipendenze post-coloniali, durata della vita media, \"way of life\"...)."}
{"id": "26874", "revid": "125603332", "url": "https://it.wikipedia.org/wiki?curid=26874", "title": "Antigone", "text": "Cinema e televisione.\nvedi anche \nOpere teatrali e cinematografiche.\nTutte queste opere sono ispirate alla figlia di Edipo:"}
{"id": "26879", "revid": "1318658", "url": "https://it.wikipedia.org/wiki?curid=26879", "title": "Antiope", "text": ""}
{"id": "26886", "revid": "1543377", "url": "https://it.wikipedia.org/wiki?curid=26886", "title": "Visual Basic for Applications", "text": "Visual Basic for Applications (VBA) \u00e8 un'implementazione di Visual Basic inserita all'interno di applicazioni Microsoft quali la suite Microsoft Office o Visio, altri programmi contengono un'implementazione parziale di VBA (ad esempio AutoCAD e WordPerfect). VBA espande i linguaggi di scripting contenuti precedentemente in tali applicazioni (come il Word Basic di Microsoft Word) e pu\u00f2 essere utilizzata per controllare praticamente tutti gli aspetti dell'applicazione ospite, quali l'interfaccia utente (manipolazione dei \"menu\", delle barre degli strumenti, ecc.).\nNonostante il suo stretto legame con Visual Basic, VBA non pu\u00f2 essere usato per eseguire applicazioni \"stand-alone\", ma \u00e8 comunque possibile una certa interoperativit\u00e0 fra applicazioni (ad esempio \u00e8 possibile creare un report in Word a partire da dati di Excel) grazie all'automazione (tecnologia COM, Component Object Model).\nVBA \u00e8 un linguaggio di programmazione ad alto livello.\nI principali oggetti di questo linguaggio sono \"subroutine\" e funzioni. La subroutine, chiamata anche procedura o macro, esegue automaticamente un insieme di operazioni, nella cartella, foglio o cella selezionate al momento del lancio.\nL'utente pu\u00f2 aggiungere delle funzioni personalizzate, da lui definite. La funzione, a differenza della \"subroutine\", richiede come input almeno un valore numerico o testuale per almeno una variabile indipendente."}
{"id": "26889", "revid": "15756", "url": "https://it.wikipedia.org/wiki?curid=26889", "title": "Bill Clinton", "text": "Con i suoi 46 anni al momento dell'elezione, \u00e8 stato il terzo presidente pi\u00f9 giovane di sempre. Il suo mandato \u00e8 iniziato alla fine della Guerra fredda, ed \u00e8 stato il primo presidente della generazione dei baby boomer. Clinton \u00e8 stato descritto come un \"New Democrat\" (\"Nuovo democratico\") e le sue scelte politiche hanno seguito la cosiddetta \"Third Way\" (\"Terza via\") di centro, che concilia le tradizionali posizioni di destra sull'economia con una politica sociale progressista.\nNato e cresciuto in Arkansas, ha frequentato la Georgetown University, dove ottenne una borsa di studio tramite la quale frequent\u00f2 l'Universit\u00e0 di Oxford. Durante il periodo universitario divenne leader studentesco e coltiv\u00f2 la sua passione per la musica. Sposato con Hillary D. Rodham, entrambi i Clinton hanno ottenuto la laurea in legge dall'Universit\u00e0 di Yale, dove si sono conosciuti e hanno iniziato a frequentarsi. Quando era governatore dell'Arkansas, ha riformato il sistema scolastico statale ed \u00e8 stato Presidente della \"National Governors Association\" (\"Associazione Nazionale Governatori\").\nEletto Presidente nelle presidenziali del 1992, durante il suo mandato gli Stati Uniti hanno vissuto uno dei pi\u00f9 lunghi periodi di pace e prosperit\u00e0 economica di sempre. Tra i suoi provvedimenti pi\u00f9 importanti bisogna ricordare il North American Free Trade Agreement e la controversa politica \"Don't ask, don't tell\" che doveva rappresentare un passo intermedio verso la piena integrazione dei militari omosessuali.\nDopo un vano tentativo di riforma del sistema sanitario nel 1994 il Partito Repubblicano ottenne il controllo del Congresso per la prima volta dopo 40 anni. Due anni dopo, Clinton venne eletto per un secondo mandato, durante il quale riusc\u00ec a far passare una riforma del welfare e lo \"State Children's Health Insurance Program\", che ha fornito assistenza sanitaria a milioni di bambini. Nel 1998 venne sottoposto ad \"impeachment\" per falsa testimonianza e ostruzione della giustizia dopo lo scandalo Lewinsky, ma venne assolto dal Senato. Negli ultimi tre anni del suo mandato, il bilancio federale ha avuto un avanzo primario positivo.\nClinton ha lasciato la carica con il pi\u00f9 alto indice di gradimento mai ottenuto da un presidente dopo la seconda guerra mondiale . Da quel momento, \u00e8 stato impegnato in discorsi pubblici e programmi umanitari. In accordo con la sua vocazione filantropica, Clinton ha creato la \"William J. Clinton Foundation\" con lo scopo di sensibilizzare la popolazione su questioni d'interesse mondiale come la prevenzione dell'AIDS e il riscaldamento globale. Nel 2004 ha pubblicato la sua autobiografia \"My Life\" (edita in Italia con lo stesso titolo).\n\u00c8 rimasto attivo in politica facendo campagna elettorale per i candidati democratici, in particolare per la moglie nel 2008 e nel 2016 e per Barack Obama nel 2008 e nel 2012. Nel 2009 \u00e8 stato nominato \"Inviato speciale delle Nazioni Unite\" per Haiti, e dopo il terremoto del 2010 ha formato, insieme al suo successore George W. Bush il \"Clinton Bush Haiti Fund\" (\"Fondo Clinton-Bush per Haiti\"). Anche dopo aver lasciato la carica continua a godere di un elevato consenso.\nBiografia.\nGiovent\u00f9.\nBill Clinton nacque come William Jefferson Blythe III, al Julia Chester Hospital presso Hope, Arkansas. Il padre, William Jefferson Blythe, Jr. (Sherman, 27 febbraio 1918 \u2013 Sikeston, 17 maggio 1946), che lavorava come venditore ambulante, mor\u00ec in un incidente automobilistico tre mesi prima della nascita di Bill. La madre, Virginia Dell Cassidy (Bodcaw, 6 giugno 1923 \u2013 Hot Springs, 6 gennaio 1994), subito dopo la nascita del figlio si trasfer\u00ec a New Orleans per studiare infermieristica. Lasci\u00f2 Bill a Hope con i nonni James Eldridge e Edith Grisham Cassidy, che possedevano un negozio di alimentari. In un periodo in cui nel Sud degli Stati Uniti vigeva la segregazione razziale, i nonni di Bill vendevano a credito a persone di tutte le razze. Nel 1950, la madre di Bill ritorn\u00f2 dalla scuola d'infermeria e spos\u00f2 Roger Clinton Sr., che possedeva una concessionaria automobilistica a Hot Springs, Arkansas insieme al fratello. La famiglia si trasfer\u00ec a Hot Springs nel 1950.\nSebbene abbia utilizzato sin da bambino il cognome del patrigno, fu solo all'et\u00e0 di quindici anni che Billy (com'era noto allora) lo adott\u00f2 formalmente. Clinton ricorda che il suo patrigno giocava d'azzardo ed era alcolizzato; ricorda anche che abusava regolarmente di sua madre e del suo fratellastro, Roger Clinton Jr., al punto che dovette intervenire molte volte per proteggerli.\nA Hot Springs, Bill frequent\u00f2 le elementari presso la \"St. John's Catholic Elementary School\" e la \"Ramble Elementary School\", e il liceo presso la \"Hot Springs High School\", dove divenne leader studentesco, avido lettore di libri e musicista. Era membro del coro e suonava il sassofono tenore, per cui ottenne il ruolo di primo sassofonista nella band statale. Consider\u00f2 anche la possibilit\u00e0 di una carriera musicale, ma come nota egli stesso nella sua autobiografia \"My Life\":\nClinton ha nominato due avvenimenti fondamentali nella sua vita che hanno contribuito alla decisione di diventare un personaggio pubblico, entrambi accaduti nel 1963. Il primo \u00e8 stata la visita alla Casa bianca come senatore liceale della \"Boys Nation\" per incontrare il Presidente John F. Kennedy. L'altro avvenimento fu l'ascolto del discorso di Martin Luther King \"I have a dream\", da cui rimase tanto impressionato che poi lo impar\u00f2 a memoria.\nAnni universitari.\nCon l'aiuto di borse di studio, Clinton frequent\u00f2 la \"Edmund A. Walsh School of Foreign Service\" presso la Georgetown University a Washington ottenendo nel 1968 la Laurea in Diplomazia (\"Bachelor of Science in Foreign Service\"). Pass\u00f2 l'estate del 1967 come tirocinante presso il Senatore dell'Arkansas J. William Fulbright. Durante il college, divenne confratello della confraternita studentesca \"Alpha Phi Omega\" e fu eletto membro della \"Phi Beta Kappa\". Si associ\u00f2 anche all'Ordine di DeMolay, un gruppo giovanile affiliato alla massoneria, ma non divenne mai un massone. \u00c8 tuttora membro della confraternita \"Kappa Kappa Psi\".\nDopo la laurea, vinse una prestigiosa borsa di studio (la \"Rhodes Scholarship\") per l'Universit\u00e0 di Oxford dove ha studiato Filosofia, Politica ed Economia (\"PPE\"). Non ottenne la laurea perch\u00e9 si trasfer\u00ec all'Universit\u00e0 di Yale prima della fine del corso. Giocando a Oxford svilupp\u00f2 un notevole interesse per il rugby e tornato in America continu\u00f2 a giocare al \"Little Rock Rugby club\" in Arkansas. Ad Oxford partecip\u00f2 alle proteste contro la guerra del Vietnam, e nell'ottobre del 1969 organizz\u00f2 egli stesso un evento di protesta.\nGli oppositori politici di Clinton lo accusano di aver sfruttato l'influenza politica di un Senatore, che lo ha assunto come assistente, per evitare l'arruolamento. Il Colonnello Eugene Holmes, un ufficiale dell'esercito coinvolto nel caso Clinton, durante la campagna presidenziale del 1992 rilasci\u00f2 una dichiarazione autenticata: \"Fui informato dai responsabili dell'arruolamento che era interesse del Senatore Fullbright che Bill Clinton fosse ammesso al programma di addestramento per ufficiali (ROTC)... Credo che mi abbiano di proposito ingannato e che volessero usare l'unione al ROTC come uno stratagemma per convincere i responsabili dell'arruolamento a ritardare l'investitura cos\u00ec da riuscire ad evitarlo tramite una nuova classificazione.\" Sebbene legali, le azioni di Clinton furono contestate dai conservatori e da alcuni veterani del Vietnam durante la sua campagna elettorale del 1992.\nDopo Oxford, Clinton frequent\u00f2 la \"Yale Law School\" dell'Universit\u00e0 di Yale, e ottenne la laurea in Giurisprudenza nel 1973. Nel 1971 in una biblioteca della facolt\u00e0 incontr\u00f2 Hillary Rodham, anche lei studentessa di legge, un anno pi\u00f9 avanti di lui. Iniziarono a frequentarsi, e dopo circa un mese, Clinton pospose i suoi piani per diventare coordinatore della campagna presidenziale di George McGovern per trasferirsi con lei in California. Si sposarono l'11 ottobre 1975 e la loro unica figlia, Chelsea Clinton, nacque il 27 febbraio 1980. Alla fine Clinton accett\u00f2 un incarico di primo piano nella campagna presidenziale di McGovern e si trasfer\u00ec in Texas insieme a Hillary. Pass\u00f2 parecchio tempo a Dallas, presso il quartier generale della campagna a Lemmon Avenue, dove aveva un ufficio personale. Qui lavor\u00f2 insieme al futuro sindaco di Dallas Ron Kirk, alla futura Governatrice del Texas Ann Richards e all'allora sconosciuto regista Steven Spielberg.\nCarriera politica (1978\u20131992).\nGovernatore dell'Arkansas.\nDopo essersi laureato a Yale, nel 1973 Clinton torn\u00f2 in Arkansas e divenne professore di Legge all'Universit\u00e0 dell'Arkansas. L'anno successivo si candid\u00f2 per la Camera dei Rappresentanti. L'allora Rappresentante in carica nella circoscrizione, il repubblicano John Paul Hammerschmidt, sconfisse Clinton ottenendo il 52% dei voti contro i 48% dell'avversario. Due anni dopo, nel 1976, con poche opposizioni durante le primarie e nessuna opposizione di fatto nell'elezione generale, fu eletto \"attorney general\" per l'Arkansas. Clinton fu eletto governatore dell'Arkansas nel 1978, sconfiggendo il candidato repubblicano Lynn Lowe, agricoltore di Texarkana.\nAl momento dell'elezione aveva 32 anni, e divenne perci\u00f2 il pi\u00f9 giovane governatore del paese. A causa della sua et\u00e0, Clinton veniva spesso chiamato \"Boy Governor\" (\"Governatore ragazzo\"). Lavor\u00f2 sulla riforma del sistema educativo e sul miglioramento del sistema stradale, con la moglie Hillary che presiedeva una commissione sulle riforme del sistema sanitario urbano. Tuttavia, bisogna ricordare anche l'impopolare tassa sui veicoli a motore e la rabbia dei cittadini per la fuga del 1980 di rifugiati cubani detenuti a Fort Chaffee (vedi Esodo di Mariel). Nelle primarie del 1980 sconfisse l'avversario Monroe Schwarzlose, che comunque ottenne il 31% dei voti. Ci\u00f2 fu visto da alcuni come presagio della sconfitta di Clinton nelle elezioni di quell'anno, vinte dallo sfidante Repubblicano Frank D. White. Come scherz\u00f2 una volta lo stesso Clinton, era diventato il pi\u00f9 giovane ex-governatore nella storia della nazione.\nDopo la sconfitta, Clinton si un\u00ec all'amico Bruce Lindsey nel suo studio legale di Little Rock. Nel 1982 venne nuovamente eletto governatore, e questa volta mantenne l'incarico per 10 anni. Continu\u00f2 il lavoro di miglioramento del sistema scolastico e promosse riforme per trasformare l'economia dello stato. Divenne una figura di spicco tra i cosiddetti \"nuovi democratici\", pi\u00f9 spostati verso il centro. Pi\u00f9 in particolare, i \"Nuovi democratici\", organizzati nel Democratic Leadership Council (DLC), costituivano un ramo del Partito Democratico che sosteneva la necessit\u00e0 di riforme del welfare da un lato e la riduzione dell'intervento statale dall'altro. Nel 1985 scrisse la risposta del Partito Democratico al discorso sullo stato dell'Unione del Presidente Ronald Reagan e fu eletto Presidente della \"National Governors Association\" (Associazione Nazionale Governatori) dal 1986 al 1987, estendendo il suo campo d'azione al di l\u00e0 dell'Arkansas. Durante il suo periodo di governo, stabil\u00ec come priorit\u00e0 la crescita economica, la creazione di posti di lavoro e il miglioramento del sistema educativo. Per gli anziani, rimosse le tasse sui medicinali e aument\u00f2 le esenzioni alla tassa sulla casa.\nPer migliorare il sistema scolastico, form\u00f2 la \"Arkansas Education Standards Committee\" (Comitato per gli standard educativi dell'Arkansas), presieduto dalla moglie Hillary. Il comitato riusc\u00ec a riformare il sistema educativo, trasformandolo dal peggiore negli USA ad uno dei migliori, ottenendo quello che \u00e8 da molti considerato il pi\u00f9 grande successo di Clinton come governatore. I principali punti della riforma erano l'aumento della spesa per le scuole, il miglioramento delle opportunit\u00e0 per i bambini particolarmente dotati, la possibilit\u00e0 di apprendere una professione a scuola, l'aumento dei corsi disponibili, l'aumento dei salari degli insegnanti e l'istituzione di test d'insegnamento obbligatori per gli aspiranti insegnanti. Nel corso della sua carriera politica, ha sconfitto quattro candidati repubblicani alla carica di governatore: Lowe (nel 1978), White (nel 1982 e nel 1986), l'uomo d'affari Woody Freeman (nel 1984) e Sheffield Nelson (nel 1990).\nDurante gli anni Ottanta i Clinton effettuarono le transazioni economiche che costituiranno poi la base del cosiddetto scandalo Whitewater, scoppiato negli ultimi anni della presidenza di Bill Clinton. Dopo un'estesa investigazione durata diversi anni, non fu formalizzata alcuna accusa contro i Clinton. Secondo alcuni, Clinton era inizialmente un oppositore della pena di morte, ma poi cambi\u00f2 opinione. Durante il suo mandato, l'Arkansas esegu\u00ec la prima esecuzione dal 1964 (la pena di morte era stata reintrodotta il 23 marzo del 1973). Da governatore, sovrintese a quattro esecuzioni: una tramite sedia elettrica e tre tramite iniezione letale. In seguito fu il primo presidente a graziare un condannato a morte da quando la pena di morte era stata reintrodotta a livello federale nel 1988.\nPrimarie presidenziali democratiche del 1988.\nNel 1987, dopo che Mario Cuomo rifiut\u00f2 la candidatura e il democratico Gary Hart lasci\u00f2 la corsa dopo le rivelazioni sulla sua infedelt\u00e0 coniugale, i media specularono sulla possibile candidatura di Clinton alla presidenza, che per\u00f2 alla fine decise di rimanere governatore dell'Arkansas. Se Bill si fosse candidato alla presidenza, si pensava che Hillary si sarebbe candidata come governatrice dell'Arkansas, e almeno all'inizio l'ipotesi era sostenuta anche dalla First Lady.\nAbbandonata l'ipotesi di candidarsi egli stesso, sostenne per la nomination democratica il Governatore del Massachusetts Michael Dukakis. Nel 1988 tenne il discorso d'apertura per la Convention Democratica dello stesso anno. Il discorso fu criticato per la sua lunghezza (circa 33 minuti, il doppio di quanto previsto) e per la poca espressivit\u00e0, tanto che si pensava avrebbe compromesso la sua futura carriera politica. Come membro dei \"Nuovi democratici\", fu a capo del Democratic Leadership Council nel 1991 e 1992.\nCampagna presidenziale del 1992.\nIn occasione delle elezioni presidenziali del 1992, decise di candidarsi alle primarie democratiche che avrebbero deciso l'alfiere del partito dell'asinello nella corsa verso la Casa Bianca. Nella prima sfida delle consultazioni interne, avvenuta in Iowa, Clinton fin\u00ec terzo dietro al Senatore di casa Tom Harkin. Durante la campagna in New Hampshire, alcuni giornali sostennero che Clinton avesse avuto una relazione extraconiugale con la modella Gennifer Flowers. Essendo finito parecchio dopo l'ex Senatore Paul Tsongas secondo i sondaggi nel New Hampshire, subito dopo il 26\u00b0 Super Bowl, per contrastare le accuse lui e la moglie Hillary andarono in televisione sul famoso programma \"60 Minutes\". La loro apparizione televisiva era un rischio calcolato, e Clinton riusc\u00ec a riconquistare consenso: nelle primarie del New Hampshire fin\u00ec secondo dopo Tsongas, ma ottenne comunque un'elevata percentuale di voti (Tsongas 33%, Clinton 25%, Kerrey 11%), e vista la pessima situazione iniziale nei sondaggi, i media la considerarono una vittoria e lo gratificarono del nomignolo \"The Comeback Kid\" (Il bambino che ritorna) che egli stesso si era attribuito.\nLa vittoria nei territori di Texas e Florida, e in molti altri stati del sud nel cosiddetto Super Tuesday, diede a Clinton un considerevole margine di vantaggio. Tuttavia, anche l'ex Governatore della California Jerry Brown continuava a riportare successi locali e Clinton doveva ancora vincere una sfida al di fuori del sud, considerato la sua roccaforte. A questo punto egli si concentr\u00f2 sullo stato di New York che, essendo popoloso, assegnava molti delegati e valeva pertanto molto nella corsa per la nomination: vinse in modo straordinario, soprattutto nella citt\u00e0 di New York, e riusc\u00ec cos\u00ec a togliersi di dosso l'immagine di \"candidato del sud\". Con la vittoria in California, lo stato del \"rivale\" Brown, si assicur\u00f2 matematicamente la nomination democratica.\nNel corso della campagna sorse una discussione su un possibile conflitto di interessi tra gli affari statali e lo studio legale \"Rose Law Firm\", di cui Hillary Rodham Clinton era associata. Clinton si difese affermando che il problema non si poneva poich\u00e9 per determinare lo stipendio di Hillary presso lo studio non venivano considerate le transazioni con lo stato, per cui un eventuale favoritismo nei confronti dello studio non avrebbe potuto comportare dei vantaggi economici per i Clinton. Altre critiche riguardarono l'annuncio di Bill Clinton il quale afferm\u00f2 che, tra lui e Hillary, i votanti avrebbero avuto due presidenti \"al prezzo di uno\".\nDurante la campagna presidenziale, Clinton torn\u00f2 in Arkansas per assistere all'esecuzione di Ricky Ray Rector. Dopo aver ucciso un poliziotto e un passante, Rector si era sparato alla testa, di fatto lobotomizzandosi: secondo la legge federale e la legge dell'Arkansas, non \u00e8 possibile giustiziare un condannato che sia menomato mentale. La corte per\u00f2, non era d'accordo nel classificarlo come mentalmente menomato e permise quindi l'esecuzione. Il \"New York Times\" sostenne che il ritorno di Clinton in Arkansas per l'esecuzione fosse una mossa politica per evitare di essere accusato di essere \"troppo morbido con la criminalit\u00e0\".\nL'allora Presidente George H. W. Bush era ritenuto il favorito per le elezioni e durante la Guerra del Golfo aveva goduto di circa l'80% dei consensi. Tuttavia, nonostante in campagna elettorale avesse ripetutamente promesso di non farlo, approv\u00f2 un aumento delle tasse in seguito ad un accordo con i democratici per ridurre il deficit. La promessa disattesa provoc\u00f2 un grande malcontento e Clinton lo sfrutt\u00f2 in campagna elettorale condannando ripetutamente Bush per aver fatto promesse che non poteva mantenere: al momento delle elezioni l'indice di gradimento di Bush era sceso al 40%. Inoltre, mentre in precedenza i conservatori erano uniti nella lotta al comunismo, con la fine della guerra fredda e la dissoluzione dell'Unione Sovietica, il partito mancava di unit\u00e0.\nAlla Convention Repubblicana del 1992 Pat Buchanan e Pat Robertson chiesero di focalizzare l'attenzione del partito su tematiche religiose cristiane e lo stesso Presidente Bush accus\u00f2 i Democratici di escludere Dio dal loro partito; come conseguenza, molti moderati del partito si sentirono allontanati. Al contrario, Clinton punt\u00f2 sul suo essere un moderato \"Nuovo democratico\", posizione che gli permetteva di ottenere consensi anche dai Repubblicani; tuttavia, questa sua posizione politica gli port\u00f2 anche le critiche e il sospetto della fazione pi\u00f9 liberale del partito. A seguito di tutto ci\u00f2, molti Democratici che avevano sostenuto Ronald Reagan e Bush nelle precedenti elezioni si schierarono dalla parte di Clinton: quest'ultimo e Al Gore, il suo candidato per la vicepresidenza, durante le ultime settimane di campagna viaggiarono per l'intero paese, consolidando la propria posizione e promettendo un \"nuovo inizio\".\nClinton vinse le elezioni con il 43% dei voti, sconfiggendo il Presidente Bush (fermo al 37% dei consensi) e il miliardario populista Ross Perot (19% dei voti), che si candid\u00f2 come indipendente: una parte significativa del successo di Clinton fu dovuta al rapido declino di Bush nell'opinione pubblica. L'elezione di Clinton mise fine a 12 anni di presidenza repubblicana, a conclusione di un periodo in cui avevano governato i Repubblicani per 20 anni su 24:\nle elezioni diedero ai democratici il pieno controllo anche del Congresso.\nPresidenza (1993\u20132001).\nDurante la sua presidenza, Clinton ha promosso una grande variet\u00e0 di leggi e programmi. Alcuni, come il North American Free Trade Agreement e la riforma del welfare, sono stati attribuiti alla sua visione centrista (la Terza via), mentre in altre ha assunto posizioni tipicamente progressiste. Clinton ha presieduto al pi\u00f9 lungo periodo di pace militare ed espansione economica della storia americana. Il \"Congressional Budget Office\" ha riportato che negli ultimi tre anni del suo mandato c'\u00e8 stato un surplus nel bilancio di 69 miliardi di dollari nel 1998, di 126 miliardi in 1999, e di 236 miliardi nel 2000, Concluso il suo mandato, si \u00e8 trasferito a New York per aiutare la moglie nella sua campagna per il Senato.\nPrimo mandato, 1993\u20131997.\nClinton si \u00e8 insediato come 42\u00ba Presidente degli Stati Uniti d'America il 20 gennaio 1993. Poco dopo essere entrato in carica, il 5 febbraio, Clinton ha firmato il \"Family and Medical Leave Act\", che obblig\u00f2 gli imprenditori a concedere agli impiegati l'aspettativa non retribuita per gravidanza o problemi medici. La legge ottenne un consenso bipartisan, e fu accolta molto positivamente dall'opinione pubblica.\nIl 15 febbraio 1993, Clinton ha tenuto il primo discorso alla nazione, annunciando il suo piano di alzare le tasse per coprire il deficit federale. Due giorni dopo, in un discorso al Congresso in seduta comune trasmesso via televisione a tutta la nazione, Clinton svel\u00f2 dettagliatamente il suo piano economico, che si concentrava pi\u00f9 nel ridurre il deficit che nel ridurre le tasse nella classe media, come aveva invece promesso in campagna elettorale. I suoi consiglieri fecero pressioni su di lui affinch\u00e9 alzasse le tasse, secondo la teoria per cui un minor deficit federale avrebbe ridotto i tassi d'interesse sui titoli di stato.\nIl 19 marzo 1993, Clinton licenzi\u00f2 sette impiegati dell'Ufficio Viaggi della Casa Bianca, causando una controversia, anche se l'Ufficio Viaggi lavorava a piacere del Presidente, che poteva anche licenziare senza motivo. La Casa Bianca afferm\u00f2 che i dipendenti erano stati licenziati a causa di scorrettezze nella gestione finanziaria scoperte da una breve indagine dell'FBI. Alcuni critici invece ribattono che lo scopo dei licenziamenti fosse quello di permettere a degli amici dei Clinton di impadronirsi del \"business\" dei viaggi e che il coinvolgimento dell'FBI era ingiustificato.\nNell'agosto del suo primo anno, ha firmato l\"'Omnibus Budget Reconciliation Act\". Passato al Congresso senza il voto dei Repubblicani, ha tagliato le tasse per 15 milioni di famiglie a basso reddito, ha aumentato le possibilit\u00e0 di sgravi fiscali per circa il 90% delle piccole e medie imprese, e le ha invece aumentate per coloro che si trovavano nell'1.2% dei pi\u00f9 ricchi. Attraverso l'implementazione di limiti alla spesa, ha permesso una migliore gestione di bilancio negli anni a venire. Il 22 settembre 1993 tenne un importante discorso al Congresso sulla necessit\u00e0 di una riforma del sistema sanitario, ponendo come obiettivo la copertura di tutti i cittadini attraverso un piano nazionale.\nLa riforma costituiva uno dei punti pi\u00f9 importanti della sua agenda politica, e il piano dettagliato venne ideato da un comitato presieduto da Hillary Clinton. Sebbene all'inizio fosse ben visto dai circoli politici, l'opposizione congiunta dei conservatori, dell'Associazione Nazionale Medici e delle compagnie di assicurazione sanitaria impedirono la sua realizzazione. Tuttavia, secondo John F. Harris, biografo di Clinton, la riforma fall\u00ec a causa della mancanza di coordinazione all'interno della Casa Bianca. Nonostante la maggioranza democratica al Congresso, la riforma mor\u00ec definitivamente quando il testo di legge scritto da George J. Mitchell, frutto di un compromesso tra le parti, non riusc\u00ec ad ottenere il sostegno della maggioranza, e and\u00f2 a costituire la prima sconfitta legislativa dell'amministrazione Clinton.\nNel novembre 1993, un certo David Hale accus\u00f2 Clinton di avergli fatto pressioni affinch\u00e9 prestasse illegalmente 300.000\u00a0$ a Susan McDougal in relazione all'acquisto di terre da parte della Whitewater Corporation, mentre era governatore dell'Arkansas. Un'investigazione eseguita dalla Securities and Exchange Commission ha portato alla condanna dei coniugi McDougals, ma i Clinton non furono mai formalmente accusati. Il 30 novembre 1993 Clinton firm\u00f2 il cosiddetto \"Brady Bill\", che impose un periodo d'attesa di cinque giorni per chi acquista armi, cos\u00ec da permettere al governo di compiere dei controlli.\nNel dicembre dello stesso anno, nella trasmissione televisiva \"The American Spectator\" trapel\u00f2 che i poliziotti dell'Arkansas Larry Patterson e Roger Perry intendevano accusare Clinton di averli incaricati di organizzare per lui degli incontri sessuali quando era Governatore dell'Arkansas. Nella storia veniva menzionata una donna di nome \"Paula\", che poi si rivel\u00f2 essere Paula Jones. In seguito Brock si scus\u00f2 con Clinton, affermando che le accuse erano nate da \"cattivo giornalismo\" politicamente motivato e che \"i poliziotti erano avidi e avevano viscide motivazioni\"\nDurante quel mese, Clinton mise in atto una direttiva del Dipartimento della Difesa nota come \"Don't ask, don't tell\" (Non chiedere, non dire), che permetteva agli omosessuali di servire nelle forze armate purch\u00e9 tenessero segreto il loro orientamento sessuale, e al contempo proib\u00ec di indagare l'orientamento sessuale di un militare. Questa mossa fu criticata sia dalla sinistra (perch\u00e9 troppo incerta nel difendere i diritti degli omosessuali) sia dalla destra (che si opponeva alla possibilit\u00e0 di permettere ai gay di servire nelle forze armate). Alcuni difensori dei diritti degli omosessuali criticarono Clinton per non aver fatto abbastanza e lo accusarono di aver fatto promesse in campagna elettorale al solo scopo di ottenere voti e fondi.\nSecondo loro Clinton avrebbe dovuto permettere l'integrazione come ordinanza esecutiva, notando che il Presidente Harry Truman ne aveva fatto uso per eliminare la segregazione razziale dalle forze armate. I difensori di Clinton invece affermano che un'ordinanza esecutiva avrebbe potuto spingere il Senato a escludere gli omosessuali per legge, rendendo cos\u00ec l'integrazione pi\u00f9 difficile. In seguito, nel 1999, Clinton ha criticato il modo in cui la direttiva fu implementata, affermando che nessuna persona seria avrebbe potuto dire che funzionava come avrebbe dovuto. Nel 2010 il Presidente Barack Obama ha annullato il \"Don't ask, don't tell\", permettendo a tutti di indicare apertamente il proprio orientamento sessuale senza pericolo di congedo.\nIl 1\u00ba gennaio 1994, Clinton firm\u00f2 il North American Free Trade Agreement. Durante il suo primo anno di mandato, Clinton aveva fortemente sostenuto in Senato l'approvazione del trattato, a cui si opposero prevalentemente alcune fazioni repubblicane, i Democratici protezionisti e i sostenitori di Ross Perot, suo rivale nelle primarie. La legge pass\u00f2 alla Camera dei Rappresentanti con 234 voti a favore e 200 contrari (132 Repubblicani e 102 Democratici votarono a favore; 156 Democratici, 43 Repubblicani, e 1 indipendente contro).\nSubito dopo venne ratificato dal Senato e firmato dal Presidente. Nel 1994 l\"'Omnibus Crime Bill\" apport\u00f2 molti cambiamenti alla legge statunitense, tra cui l'introduzione della pena di morte per crimini non riguardanti l'omicidio, come il traffico di droga su larga scala. Durante la campagna per la sua rielezione, Clinton disse \"La mia legge sui crimini del 1994 ha esteso la pena di morte per i re della droga, per chi uccide agenti federali e per altre 60 categorie di crimini violenti\".\nL'amministrazione Clinton, il 21 ottobre 1994, ha anche lanciato il primo sito ufficiale della Casa Bianca, [whitehouse.gov]. L'originale \u00e8 stato seguito da tre ulteriori versioni, fino a quella finale del 2000. Il sito costituiva una parte di un programma pi\u00f9 ampio verso la comunicazione via web. Secondo Robert Longley, \"Clinton e Gore hanno assillato praticamente tutte le agenzie federali, il sistema giudiziario e le forze armate affinch\u00e9 entrassero in internet, aprendo cos\u00ec il governo al maggior numero di cittadini di sempre.\" Il 17 luglio 1996, Clinton ha rilasciato l'Ordine Esecutivo numero 13011 che ordinava ai direttori di tutte le agenzie federali di fare uso dell'informatica in modo tale da rendere le informazioni accessibili al pubblico.\"\nDopo due anni sotto il controllo del Partito democratico, i Repubblicani vinsero le elezioni di mezzo termine del 1994, per la prima volta dopo 40 anni.\nIl libro del professore di Legge Ken Gromley intitolato \"The Death of American Virtue\" rivel\u00f2 che nel 1996 Clinton era scampato ad un tentativo di assassinio da parte di terroristi al soldo di Osama bin Laden mentre si trovava nelle Filippine.\nDurante la visita al forum sulla Cooperazione Economica tra Asia e Pacifico tenuto a Manila nel 1996, fu salvato poco prima che la sua macchina attraversasse un ponte dove era stata posizionata una bomba. Gromley afferm\u00f2 che i dettagli gli sono stati rivelati da Louis Merletti, ex dirigente dei Servizi Segreti. Clinton aveva pianificato una visita ad un politico locale, quando degli agenti dei servizi segreti intercettarono un messaggio che indicava un attacco imminente. Nel messaggio venivano usate le parole \"ponte\" e \"matrimonio\", che furono credute parole in codice per indicare l'omicidio. Il corteo cambi\u00f2 percorso e gli agenti USA poi scoprirono la bomba piantata sotto il ponte. Il reportage afferma anche che l'indagine condotta sull'episodio \"ha rivelato che il piano era stato organizzato dal terrorista saudita Osama bin Laden\".\nGromley dice: \"L'avvenimento \u00e8 rimasto top secret, con l'eccezione di pochi membri di spicco dell'intelligence. Al momento dell'episodio i media riportarono la scoperta di due bombe, una all'aeroporto di Manila, l'altra nella localit\u00e0 degli incontri. Nel 1996 scoppi\u00f2 uno scandalo riguardo l'accesso non autorizzato di file secretati dell'FBI da parte di alcuni membri della Casa Bianca. Craig Livingstone, capo della sicurezza della Casa Bianca, richiese dei resoconti secretati senza autorizzazione, molti dei quali riguardavano impiegati della precedente amministrazione repubblicana. L'FBI consegn\u00f2 i file. Nel marzo 2000, il Consigliere indipendente Robert Ray stabil\u00ec che non c'era alcuna prova di crimini. Il rapporto di Ray affermava che \"non c'\u00e8 alcuna prova non indiziaria e credibile che un ufficiale della Casa Bianca fosse coinvolto\" nella richiesta dei file.\nIl 21 settembre 1996, dopo tre anni dal \"Don't ask, don't tell\" Clinton firm\u00f2 il \"Defense of Marriage Act\" (DOMA), dove proclamava che il matrimonio era costituito dall'unione legale di un uomo e una donna. Paul Yandura, per conto dell'ufficio relazioni con la comunit\u00e0 LGBT della Casa Bianca, afferm\u00f2 che il DOMA fosse soltanto \"una decisione politica in periodo di rielezione.\" Il portavoce Richard Socarides afferm\u00f2: \"...le alternative che conoscevamo erano parecchio peggiori, ed era tempo di far rieleggere il Presidente.\" Lo stesso Clinton disse che il DOMA era qualcosa \"che i Repubblicani avevano messo in ballo per cercare di far votare la base per il Presidente Bush, credo che fosse ovvio che dovessi fare qualcosa per impedirlo.\" Altri furono pi\u00f9 critici. Il Rappresentante Barney Frank ha definito queste affermazioni \"revisionismo storico\u201d. Nell'editoriale del 2 luglio 2011 il \"The New York Times\" afferm\u00f2 che il \"DOMA, entrato in vigore nel 1996 come legge rivolta alle immediate elezioni, costitu\u00ec uno dei peggiori momenti politici del Presidente Clinton.\"\nCome mezzo per affrontare l'immigrazione illegale, Clinton firm\u00f2 l\"'Illegal Immigration Reform and Immigrant Responsibility Act\" (IIRIRA). Nominata da Clinton, la commissione per la riforma delle leggi sull'immigrazione sugger\u00ec di ridurre l'immigrazione legale da 800.000 a 550.000 persone l'anno. Nel 1996 si scopr\u00ec che la Repubblica Popolare Cinese aveva tentato di influenzare la politica degli Stati Uniti fornendo fondi ad alcuni politici. Si trovarono coinvolti anche alcuni membri della stessa amministrazione Clinton. Il governo cinese ha negato tutte le accuse.\nSecondo mandato, 1997-2001.\nClinton ottenne 379 voti elettorali (70% circa) contro i 159 di Bob Dole.\nNel discorso sullo stato dell'Unione tenuto nel gennaio 1997, Clinton propose una nuova iniziativa per garantire l'assistenza sanitaria a cinque milioni di bambini che fino a quel momento ne erano privi. I Senatori Ted Kennedy\u00a0\u2013 Democratico\u00a0\u2013 e Orrin Hatch\u00a0\u2013 Repubblicano\u00a0\u2013 si unirono a Hillary Rodham Clinton e al suo staff nel 1997, e riuscirono a far passare la proposta di legge che istitu\u00ec lo \"State Children's Health Insurance Program\" (SCHIP), la pi\u00f9 importante riforma sanitaria negli anni della presidenza Clinton.\nNello stesso anno, Hillary Clinton propose attraverso il Congresso l\"'Adoption and Safe Families Act\" e due anni dopo riusc\u00ec a far passare il \"Foster Care Independence Act\". I due provvedimenti riguardano gli orfani: il primo fornisce sostegno alle famiglie che adottano bambini con bisogni particolari, e il secondo fornisce una serie di aiuti agli orfani che hanno raggiunto la maggiore et\u00e0. Nell'ottobre 1997, annunci\u00f2 che stava prendendo delle cure per le orecchie, a causa di una perdita parziale di udito dovuta all'et\u00e0 e al suo passato da musicista.\nil 12 novembre 1999 Clinton abrog\u00f2 la parte del Glass-Steagall Act che separava l'attivit\u00e0 bancaria tradizionale e quella di intermediazione finanziaria; era stata promulgata nel 1933 per impedire il ripetersi dei tracolli bancari dovuti al crollo di Wall Street nel 1929. Ci\u00f2 nel 2006 provoc\u00f2 una crisi di liquidit\u00e0 che preludeva alla Grande recessione del 2008.\nImpeachment.\nIn una sessione del Congresso, che si apprestava ad aggiornare i suoi membri dopo le elezioni del 1998, la Camera dei Rappresentanti vot\u00f2 a favore dell'impeachment del Presidente Clinton, dopo lo scandalo Lewinsky. Clinton fu il terzo Presidente, dopo Andrew Johnson e Richard Nixon (scandalo Watergate) ad essere messo in stato di accusa. La motivazione per l'inizio del procedimento fu l'accusa di aver mentito riguardo alla sua relazione con la stagista ventiduenne Monica Lewinsky durante una deposizione sotto giuramento presso il processo su Paula Jones. Dopo che Kenneth Star, incaricato dal Congresso, pubblic\u00f2 l'ormai famoso \"Rapporto Starr\" trovando \"informazioni sostanziali e credibili che il Presidente Clinton abbia commesso azioni che possono costituire una base per l'impeachment\", la Camera inizi\u00f2 la procedura nel dicembre del 1998.\nMentre la votazione presso la Commissione Giustizia della Camera si concluse rapidamente con tutti i Democratici contrari e tutti i Repubblicani a favore, il dibattito all'intera Camera fu molto ampio. Le due accuse passate alla Camera (pi\u00f9 che altro con il sostegno dei Repubblicani, ma anche con qualche voto dei Democratici) erano per falsa testimonianza e ostruzione della giustizia nel processo Paula Jones.\nMentre alla Camera spetta il compito di formalizzare l'accusa, \u00e8 compito del Senato giudicare il Presidente. Il Senato rifiut\u00f2 di iniziare il processo prima dell'imminente fine della legislatura, per cui fu posticipato. Clinton era rappresentato dallo studio legale \"Williams &amp; Connolly\" di Washington. Il processo inizi\u00f2 il 22 gennaio 1999 e si concluse il 12 febbraio 1999, per un totale di ventuno giorni. Nel voto finale, 50 votarono per la condanna (e 50 per l'assoluzione) per il reato di ostruzione della giustizia, mentre per il reato di falsa testimonianza solo 45 per la condanna (55 per l'assoluzione).\nLa Costituzione statunitense richiede i due terzi dei voti favorevoli alla condanna per rimuovere un ufficiale sottoposto ad impeachment, per cui Clinton fu assolto da tutte le accuse. Il voto finale segu\u00ec le linee di partito, anche se alcuni Repubblicani votarono per l'assoluzione.\nEsercizio del potere di grazia.\nIl 20 gennaio 2001, ultimo giorno del suo mandato, Clinton concesse 141 grazie e 36 commutazioni della pena. Questo fatto suscit\u00f2 delle polemiche, riguardo alla grazia concessa al magnate del petrolio Marc Rich e ai presunti pagamenti accettati da Hugh Rodham, fratello di Hillary, per influenzare questa scelta del presidente.\nPolitica estera.\nDurante la presidenza di Clinton avvennero molti episodi militari. Nel 1993 le forze armate statunitensi furono coinvolte nella Battaglia di Mogadiscio, a cui presero parte anche contingenti italiani. Durante le operazioni, due elicotteri americani furono abbattuti da colpi di RPG ai rotori di coda, intrappolando i soldati oltre le linee nemiche. La battaglia che ne segu\u00ec vide la morte di 18 soldati americani, 73 feriti, e un prigioniero (l'elicotterista del 160\u00b0 SOAR Michael Durant). Il numero di vittime somale \u00e8 tuttora dibattuto, ma sono stimate dalle varie fonti tra i 300 e i 700 morti e tra gli 800 e 1500 feriti.\nDurante la battaglia vera e propria non ci furono vittime italiane, anche se nei giorni precedenti morirono 3 soldati e ne rimasero feriti 36. Alcuni dei corpi degli americani uccisi furono portati lungo le strade, come spettacolo per la televisione. Dopo la battaglia, gran parte delle forze USA furono ritirate, e i successivi conflitti nella regione furono affrontati con meno soldati. Nel 1995, sotto l'Operazione Deliberate Force, aerei USA e NATO attaccarono obbiettivi in Bosnia per fermare gli attacchi nelle zone sicure ONU e per cercare di portare i militanti ad un accordo di pace. Clinton fece schierare le forze statunitensi in Bosnia nel 1995, per sostenere il successivo Accordo di Dayton.\nLa cattura di Osama bin Laden \u00e8 stata un obbiettivo primario del governo USA da Clinton fino all'uccisione nel 2011. Mansoor Ijaz, uomo d'affari americano-pakistano, afferm\u00f2 che nel 1996, quando l'amministrazione Clinton aveva iniziato i tentativi di cattura, che il governo del Sudan si era offerto di arrestare ed estradare Bin Laden, e di fornire informazioni su formazioni fondamentaliste formatesi sul suo territorio, tra cui Hezbollah e Hamas.\nSempre secondo Ijaz, la autorit\u00e0 USA rifiutarono l'offerta, sebbene sapessero del coinvolgimento di bin Laden nei bombardamenti alle ambasciate americane in Kenya e Tanzania. Tuttavia, la Commissione sull'11 settembre scopr\u00ec che sebbene \"ex ufficiali Sudanesi affermano che il Sudan si sia offerto di estradare Bin Laden negli Stati Uniti\", \"non \u00e8 stata trovata alcuna prova attendibile a sostegno delle affermazioni sudanesi.\" Nel 1998 Clinton ordin\u00f2 diverse missioni per catturare o uccidere bin Laden, ma fallirono tutte.\nIn risposta agli attentati alle ambasciate statunitensi del 1998 condotti da al-Qaeda, che causarono la morte di 12 americani e 211 africani, Clinton ordin\u00f2 un attacco missilistico su due obiettivi terroristi in Sudan e Afghanistan. Il primo era la Fabbrica farmaceutica di Al-Shifa, in cui si sospettava che Osama Bin Laden producesse armi chimiche. Il secondo erano dei campi di addestramento per terroristi. Clinton fu poi aspramente criticato per le conseguenze dell'attacco all'impianto farmaceutico in Sudan, soprattutto quando si scopr\u00ec la debolezza delle prove fornite dagli USA.\nPer fermare la pulizia etnica e il genocidio degli albanesi da parte del partito nazionalista Serbo nell'ex provincia del Kosovo, nella Repubblica Federale di Jugoslavia, Clinton autorizz\u00f2 l'uso di truppe Americane in una campagna aerea della NATO contro la Jugoslavia. L'operazione, condotta nel 1999, fu chiamata Allied Force. Il Generale Wesley Clark fu nominato Comandante Supremo delle Forze NATO in Europa. La campagna militare fu completata il 10 giugno 1999 con la Risoluzione 1244 del Consiglio di sicurezza delle Nazioni Unite. La risoluzione poneva il Kosovo sotto l'amministrazione ONU e autorizzava la presenza di un corpo di pace. La NATO annunci\u00f2 che nessun soldato della coalizione era stato ucciso in battaglia, mentre due avevano perso la vita nella caduta di un elicottero Apache.\nLa stampa critic\u00f2 Clinton per aver affermato prima della guerra che era in corso un genocidio, bollando le affermazioni come esagerate. Una Corte ONU stabil\u00ec che effettivamente non ci fu un genocidio, ma riconobbe \"una sistematica campagna di terrore che includeva omicidi, stupri, incendi dolosi e gravi maltrattamenti\". Il termine \"pulizia etnica\" fu utilizzato come alternativa a \"genocidio\" per descrivere non solo l'omicidio motivato dall'appartenenza etnica, ma anche displacement, sebbene alcuni sostengono che non ci sia alcuna differenza. Slobodan Milo\u0161evi\u0107, a quel tempo Presidente della Jugoslavia, fu alla fine accusato \"dell'omicidio di circa 600 appartenenti all'etnia Albanese\" e di \"crimini contro l'umanit\u00e0\". Nel discorso sullo stato dell'Unione del 1998, avvert\u00ec il Congresso che il dittatore iracheno Saddam Hussein avrebbe probabilmente cercato di costruire armi nucleari:\nPer indebolire la presa di potere di Saddam, il 31 ottobre 1998 Clinton firm\u00f2 la legge numero 4655, proposta dalla Camera dei Rappresentanti, che sosteneva una politica di \"cambio di regime\", sebbene dicesse chiaramente che ci sarebbe stato un intervento militare da parte degli Stati Uniti. Successivamente, il governo lanci\u00f2 una breve campagna di bombardamenti durata quattro giorni, dal 16 al 19 dicembre 1998. Per gli ultimi due anni della presidenza Clinton, aerei USA continuarono ad attaccare installazioni antiaereo all'interno della no-fly zone irachena. Nel novembre 2000 Clinton fu il primo Presidente a visitare il Vietnam dalla fine della Guerra del Vietnam.\nClinton rimase molto popolare durante entrambi i suoi mandati e lasci\u00f2 la carica con un indice di gradimento del 65%, il pi\u00f9 alto dopo Dwight D. Eisenhower. Durante i suoi anni di Presidenza, Clinton firm\u00f2 pi\u00f9 di 270 accordi di libero scambio con altre nazioni. Il 10 ottobre 2000, firm\u00f2 una legge che stabiliva un accordo per gli scambi commerciali con la Repubblica Popolare di Cina. Il Presidente afferm\u00f2 che il libero scambio avrebbe gradualmente aperto la Cina a riforme democratiche. \nDopo successi iniziali come gli accordi di Oslo dei primi anni Novanta, Clinton tent\u00f2 di risolvere il conflitto arabo-israeliani. Clinton riusc\u00ec a portare a Camp David il Primo Ministro israeliano Ehud Barak e il Presidente dell'Autorit\u00e0 Nazionale Palestinese Yasser Arafat. Dopo il fallimento degli accordi di pace, Clinton afferm\u00f2 che Arafat \"si \u00e8 lasciato sfuggire l'opportunit\u00e0 di una pace lunga e duratura\". Nella sua autobiografia \"My life\", Clinton incolpa Arafat per il fallimento del vertice. La situazione degener\u00f2 del tutto con lo scoppio della Seconda Intifada.\nNomine di giudici.\nClinton ha nominato due giudici della Corte Suprema: Ruth Bader Ginsburg nel 1993 e Stephen Breyer l'anno seguente. Oltre ai giudici della Corte Suprema, Clinton ha nominato 66 giudici alle Corti d'Appello e 305 giudici alle Corti distrettuali. Con il numero di 373, \u00e8 secondo dopo Ronald Reagan per numero di nomine di giudici. Sulle nomine ci sono state delle controversie, poich\u00e9 69 dei giudici federali da lui nominati non vennero considerate dalla Commissione Giustizia del Senato, controllato dai Repubblicani, e lasciate in sospeso. In totale, solo l'84% delle sue nomine sono state confermate.\nDopo la presidenza.\nClinton continua ad essere attivo nella vita pubblica con discorsi, raccolte fondi, e con la fondazione di organizzazioni no-profit. Continua a tenere un discorso alle Convention Democratiche, parlando a tutte sin dalla sua prima del 1988.\nFino al 2008.\nNel 2002, Clinton dichiar\u00f2 che la Guerra in Iraq avrebbe avuto delle conseguenze negative. Nel 2005, parlando alla Conferenza delle Nazioni Unite sul Cambiamento Climatico a Montr\u00e9al, Clinton ha criticato l'amministrazione Bush per il modo in cui ha gestito il controllo delle emissioni di gas nell'atmosfera. Nel 2004 gli fu dedicato il \"William J. Clinton Presidential Center and Park\" (Centro e parco presidenziale William J. Clinton) a Little Rock, Arkansas.\nNello stesso anno, ha pubblicato la sua autobiografia, intitolata \"My Life\" (pubblicata in Italia con lo stesso titolo). Nel 2007 ha pubblicato \"Giving: How Each of Us Can Change the World\" (inedito in Italia), che oltre ad avere ricevuto recensioni positive \u00e8 diventato best seller del \"New York Times\". Subito dopo lo tsunami nell'Oceano Indiano del 2004 il Segretario generale dell'ONU Kofi Annan nomin\u00f2 Clinton per coordinare gli aiuti umanitari.\nInsieme all'ex presidente George H. W. Bush stabil\u00ec il fondo Bush-Clinton per lo Tsunami, e dopo l'uragano Katrina entrambi stabilirono un fondo analogo nell'ottobre dello stesso anno. Come parte della campagna di aiuti per lo tsunami, i due presidenti apparvero in uno show subito prima del 39\u00b0 Super Bowl, e si recarono nelle zone colpite. Sempre insieme al predecessore Bush, parl\u00f2 al funerale di Boris Yeltsin in 2007. Ha fondato la \"William J. Clinton Foundation\", il cui obbiettivo \u00e8 di occuparsi di problemi d'importanza globale.\nTra i programmi promossi dall'associazione i pi\u00f9 importanti sono il \"Clinton Foundation HIV and AIDS Initiative (CHAI)\", promosso insieme al governo australiano, per combattere l'AIDS, e il \"Clinton Global Initiative (CGI)\" che si occupa di problemi pi\u00f9 generali come la salute pubblica, la povert\u00e0 e i conflitti etnici. Nel 2005 Clinton annunciato che la fondazione aveva raggiunto un accordo con i produttori per fermare la vendita di bevande zuccherate nelle scuole. \nLa fondazione ha ricevuto donazioni da molti governi in tutto il mondo, anche da paesi asiatici e del medio oriente.\nNel 2008 il direttore della fondazione Inder Singh ha annunciato di aver raggiunto un accordo per ridurre del 30% il costo degli antimalarici nei paesi in via di sviluppo. La fondazione si \u00e8 anche schierata a favore della \"Proposition 87\" della California sull'aumento dell'uso di fonti di energia rinnovabile, che per\u00f2 non fu approvata.\nElezioni presidenziali del 2008.\nDurante le primarie democratiche per le presidenziali del 2008, Clinton ha vigorosamente sostenuto la candidatura della moglie Hillary Clinton, per la quale \u00e8 riuscito a raccogliere pi\u00f9 di 10 milioni di dollari. Alcuni sostengono che da ex presidente fosse troppo coinvolto nella questione e soprattutto troppo negativo nei confronti dell'avversario alle primarie Barack Obama, allontanando cos\u00ec i suoi sostenitori. In seguito ha anche avuto delle discussioni con alcuni membri dello staff di Hillary, in particolare durante le primarie in Pennsylvania.\nMolti pensano che a causa delle osservazioni di Bill i sostenitori di Hillary non avrebbero poi sostenuto Obama in una sua eventuale vittoria nelle primarie. Alcuni addirittura ritennero che in questo modo avrebbe provocato una spaccatura nel partito, danneggiando cos\u00ec la campagna presidenziale del vincitore. In realt\u00e0 il 27 agosto 2008, Clinton sostenne entusiasticamente Obama alla Convention Democratica del 2008, affermando che con tutta la sua esperienza da presidente poteva assicurare che Obama era \"pronto per guidare la nazione\". Anche dopo la fine della corsa di Hillary, continu\u00f2 a raccogliere fondi per aiutarla nell'estinguere i debiti contratti nella campagna.\nDopo il 2008.\nNel 2009, Clinton si rec\u00f2 in Corea del Nord dopo che le giornaliste Euna Lee e Laura Ling erano state arrestate e imprigionate con l'accusa di essere entrate illegalmente nel paese dalla Cina. Jimmy Carter aveva fatto una visita simile nel 1994. Clinton incontr\u00f2 il leader nord-coreano Kim Jong-il, che concesse la grazia alle due.\nDa quel momento in poi, Clinton \u00e8 stato assegnato a molte altre missioni diplomatiche. Nel 2009 stato nominato \"Inviato Speciale delle Nazioni Unite\" per Haiti. Dopo il terremoto di Haiti del 2010, Obama ha annunciato che Clinton e il suo successore George W. Bush avrebbero coordinato la raccolta fondi per Haiti. Clinton continua tuttora a visitare periodicamente Haiti per essere testimone della costruzione di nuovi villaggi e continuare la raccolta fondi.\nNel 2010 Clinton ha annunciato il sostegno all'inaugurazione della NTR, la prima fondazione ambientalista irlandese. Nel luglio 2012, Clinton ha parlato alla presentazione della \"Re|Source Conference\", una collaborazione tra l'Universit\u00e0 di Oxford, la \"Stordalen Foundation\" e la Fondazione Rothschild. Alla Convention Democratica del 2012 il suo discorso, che conteneva la nomination di Barack Obama, fu largamente apprezzato.\nElezioni presidenziali del 2016.\nDurante le Elezioni presidenziali negli Stati Uniti d'America del 2016, Clinton ha nuovamente incoraggiato gli elettori a sostenere Hillary Clinton, inclusa una campagna elettorale a Wilmington, Carolina del Nord. In una serie di tweet, l'allora presidente eletto Donald Trump ha criticato la sua capacit\u00e0 di far uscire le persone per votare.\nDopo le elezioni presidenziali.\nIl 7 settembre 2017, Clinton ha collaborato con gli ex presidenti Jimmy Carter, George H. W. Bush, George W. Bush e Barack Obama per lavorare con One America Appeal per aiutare le vittime dell'uragano Harvey e dell'uragano Irma nelle comunit\u00e0 della costa del Golfo e del Texas.\nProblemi di salute.\nNel settembre 2004, Clinton fu sottoposto ad un quadruplo intervento di bypass. Nel marzo del 2005 fu operato per un parziale collasso polmonare. L'11 febbraio 2010 fu portato d'urgenza al \"Columbia Presbyterian Hospital\" di New York dopo aver lamentato dolori al petto, e gli furono implementati due stent coronarici. Dopo questa esperienza, Clinton \u00e8 diventato vegano, su raccomandazione dei medici Dean Ornish, Caldwell Esselstyn e T. Colin Campbell\nOpinione pubblica.\nL'indice di gradimento di Clinton nel suo primo mandato \u00e8 fluttuato tra il 40 e il 50%, mentre nel suo secondo \u00e8 oscillato tra il 55% e il 70%. Ha raggiunto il massimo dei consensi subito dopo l'impeachment del 1998-1999. Alla fine del suo mandato aveva un indice di gradimento del 68%, pari a quelli di Ronald Reagan e Franklin Delano Roosevelt. Clinton e i due appena citati sono stati i presidenti uscenti con il pi\u00f9 alto indice di gradimento della storia contemporanea.\nMentre era in procinto di lasciare l'incarico, un sondaggio congiunto di CNN, USA TODAY e Gallup ha rivelato che il 45% degli americani lo avrebbe tenuto per un altro mandato. E mentre il 55% riteneva che \"potesse ancora dare importanti contributi\" e che quindi \"dovesse rimanere attivo nella vita pubblica\", il 68% afferm\u00f2 che l'avrebbe ricordato per i suoi scandali privati, e alla domanda: \"Pensi che in generale Bill Clinton sia onesto e degno di fiducia?\" rispose di no. Il 47% degli intervistati si identificarono come suoi sostenitori. La stessa percentuale afferm\u00f2 che l'avrebbe ricordato come un presidente \"eccezionale\" o comunque \"sopra la media\", mentre il 22% lo classific\u00f2 come \"scadente\" o \"sotto la media\".\nNel febbraio del 2007 la \"Gallup Organization\" ha pubblicato un sondaggio il cui scopo era di stabilire quali fossero i pi\u00f9 grandi presidenti della storia degli Stati Uniti. Clinton ottenne il quarto posto, con il 13% dei voti. Nel 2006 il \"Quinnipiac University Polling Institute\" effettu\u00f2 un sondaggio chiedendo quali fossero stati i migliori presidenti dopo la Seconda Guerra Mondiale, e Clinton si \u00e8 classificato secondo dopo Ronald Reagan. Tuttavia, nello stesso sondaggio, Clinton fu posizionato terzo come peggior presidente dopo Richard Nixon e George W. Bush. Nel maggio 2006, un sondaggio della CNN mostr\u00f2 che Clinton sorpassava il suo successore Bush in tutte le sei aree tematiche proposte.\nLa \"ABC News\" ha influenzato l'opinione pubblica riguardo Clinton, affermando, ad esempio: \"Non puoi fidarti di lui, ha una debole forza morale - e ha fatto un maledetto ottimo lavoro.\" Dopo aver lasciato l'incarico, il consenso del 66% di Clinton secondo i sondaggi di \"Gallup\" \u00e8 stato il pi\u00f9 alto di ogni presidente dopo la Seconda Guerra Mondiale, tre punti sopra Ronald Reagan e John F. Kennedy. Nel marzo del 2010, in un sondaggio congiunto condotto dalla \"Newsmax\" e da \"Zogby\", in cui si chiedeva quale presidente del passato saprebbe meglio affrontare gli attuali problemi della nazione, Clinton ottenne il 41% dei voti, George W. Bush il 15%, George H. W. Bush il 7% e Jimmy Carter il 5%.\nImmagine pubblica.\nClinton \u00e8 stato il primo presidente a essere nato dopo la Seconda Guerra Mondiale. Secondo Martin Walker e Bob Woodward i fattori pi\u00f9 importanti del suo successo vanno ricercati nell'uso innovativo di un dialogo basato su battute mordaci, sul suo carisma personale, e su una campagna orientata sulla percezione del pubblico. Quando Clinton suonava il sassofono nel noto talk-show \"The Arsenio Hall Show\", alcuni conservatori lo definirono \"il presidente dell'MTV.\" Gli avversari gli si rivolgevano a volte con il soprannome \"Slick Willie\" (\"l'astuto Willie\"), usato per la prima volta quando era governatore e durato per tutto il periodo della sua presidenza. Alto 1,88 metri, Clinton \u00e8 il quarto Presidente pi\u00f9 alto della storia, in parit\u00e0 con altri cinque. Per le sue maniere popolaresche venne soprannominato \"Bubba\", soprattutto nel sud USA. Dal 2000, viene spesso chiamato \"The Big Dog\" (il grande cane).\nOttenne un grande sostegno dalla comunit\u00e0 afroamericana e fece delle relazioni sociali tra razze uno dei punti fondamentali della sua presidenza. Nel 1998, il Premio Nobel Toni Morrison defin\u00ec Clinton \"il primo presidente nero\", dicendo: \"Clinton mostra quasi tutti i tratti tipici dei neri: famiglia con un solo genitore, nato povero, della classe lavoratrice, suonatore di sassofono, amante del cibo spazzatura e di McDonald's\". Notando che la vita sessuale di Clinton era stata esaminata pi\u00f9 dei risultati della sua carriera politica, Morrison paragon\u00f2 questo fatto agli stereotipi e al doppio statuto che i neri devono di solito sopportare.\nAccuse di infedelt\u00e0 coniugale.\nClinton \u00e8 stato accusato di aver avuto molte relazioni extraconiugali, sebbene abbia ammesso soltanto quelle con Monica Lewinsky e Gennifer Flowers. Nel 1994, Paula Jones lo cit\u00f2 in giudizio per molestie sessuali, sostenendo di aver ricevuto delle \"avances\" nel 1991, cosa che Clinton neg\u00f2. Il caso fu inizialmente messo da parte, ma la Jones fece ricorso.\nDurante la deposizione per il processo, tenuta presso la Casa Bianca, Clinton neg\u00f2 anche di aver avuto rapporti sessuali con Monica Lewinsky, deposizione per cui venne poi sottoposto ad impeachment.\nIn seguito, le parti trovarono un accordo, e Clinton vers\u00f2 alla Jones 850.000\u00a0$. Bob Bennet, il suo avvocato, afferm\u00f2 che l'unico motivo per cui strinse l'accordo fu quello di porre fine al processo in modo da poter andare avanti con la sua vita. Nel 1992 la modella di nudo e attrice Gennifer Flowers afferm\u00f2 di avere una relazione con Clinton sin dal 1980. Interrogata sulla questione, all'inizio neg\u00f2, ma poi cambi\u00f2 la sua versione. Lo stesso Clinton ammise di aver avuto un incontro sessuale con la Flowers.\nNel 1998 Kathleen Willey accus\u00f2 Clinton di averla molestata in un corridoio nel 1993. Un comitato indipendente determin\u00f2 che la Willey aveva fornito all'FBI informazioni false, nonch\u00e9 incoerenti con la testimonianza giurata nel caso Jones. Ancora, nel 1998, Juanita Broaddrick accus\u00f2 Clinton di averla stuprata circa nel 1978, sebbene non ricordasse la data esatta. Le affermazioni della Broaddrick furono provate contraddittorie e inattendibili, e non si arriv\u00f2 mai al processo. Sempre nel 1998, Elizabeth Gracen ritratt\u00f2 una sua testimonianza di sei anni prima, sostenendo di aver passato una notte con Clinton nel 1982, e in seguito si scus\u00f2 con Hillary. Nel corso dell'anno, tuttavia, la Gracen si rifiut\u00f2 di comparire in tribunale nonostante fosse stata citata come testimone da Kenneth Starr.\nRiconoscimenti.\nDiverse universit\u00e0 hanno conferito a Clinton delle lauree honoris causa, tra cui un Dottorato in Legge dall'Universit\u00e0 del Nord Carolina e un Dottorato in scienze umanistiche dal \"Rochester Institute of Technology\". Sono state nominate in suo onore molte scuole, e sono state costruite diverse sue statue in tutto il mondo.\nOltre a Stati americani come il Missouri, l'Arkansas, il Kentucky, e New York, \u00e8 stato premiato in molte altre nazioni, come la Repubblica Ceca, la Papua Nuova Guinea, la Germania, e il Kosovo. Quest'ultima nazione in particolare, in ringraziamento per l'aiuto ricevuto durante la guerra del Kosovo, ha cambiato il nome di una delle strade principali della capitale Pristina in \"Bill Clinton Boulevard\" e nella stessa via ha inaugurato una statua del presidente.\nNel 2001 \u00e8 stato anche premiato con la \"Medal for Distinguished Public Service\" (Medaglia per essersi distinto nel servizio alla nazione) del Dipartimento della Difesa dal Segretario della Difesa William S. Cohen. Il 5 dicembre 2001 \u00e8 stato aperto il Clinton Presidential Center a Little Rock, Arkansas. Nel 1993 da solo e di nuovo nel 1998 insieme a Kenneth Starr, Clinton fu selezionato come Persona dell'anno dal magazine TIME.\nI sondaggi condotti dalla \"Gallup Organization\" mostrano come dal 1993 al 2000 sia sempre stato l'uomo pi\u00f9 ammirato al mondo, mentre Hillary \u00e8 stata la donna pi\u00f9 ammirata al mondo dal 1993 al 2012 con le sole eccezioni del 1995, del 1996 e del 2001.\n Nel 1999 \u00e8 stato tra i diciotto selezionati dalla stessa organizzazione come i pi\u00f9 ammirati del ventesimo secolo. Ha ricevuto un Grammy Award per la \"Migliore Registrazione per Bambini\", il \"Premio J. William Fulbright\" per la comprensione della situazione internazionale, un premio TED per la confluenza di tecnologia e intrattenimento, e molti altri premi e riconoscimenti."}
{"id": "26890", "revid": "90900", "url": "https://it.wikipedia.org/wiki?curid=26890", "title": "VBScript", "text": "In informatica VBScript (abbreviazione di Microsoft's Visual Basic Scripting Edition) \u00e8 un sottoinsieme di Visual Basic utilizzato nelle Active Server Pages e in Windows Script Host come linguaggio di scripting \"general-purpose\". \u00c8 anche usato come sostituto, integrazione o appoggio per i file batch di MS-DOS o per meglio dire, della interfaccia da linea di comando di Windows.\nDescrizione.\nVBScript \u00e8 un linguaggio interpretato da uno \"script engine\", che pu\u00f2 trovarsi sia all'interno che all'esterno di un web server. Nel primo caso, il codice VBScript, inserito all'interno del codice HTML, viene interpretato ed eseguito quando la pagina corrispondente viene richiesta. Nel secondo caso, si possono creare degli script in VBScript che possono essere eseguiti dalla shell o dal desktop.\nLa versione di VBScript presente all'interno di Internet Explorer offre praticamente le stesse funzionalit\u00e0 di JavaScript ma, data la sua incompatibilit\u00e0 con gli altri browser molti programmatori preferiscono utilizzare JavaScript.\nA partire da Internet Explorer 11, VBScript \u00e8 considerato deprecato e non dovrebbe pi\u00f9 essere usato come linguaggio di script web.\nUtilizzi ed estensioni di Visual Basic Scripting.\nVBScript non \u00e8 un semplice sostituto dei batch DOS: questa tecnologia permette di compiere operazioni ben pi\u00f9 raffinate. Tramite apposite librerie \u00e8 possibile effettuare ricerche su testo tramite espressioni regolari, scrivere e leggere file (\"FileSystemObject\"), controllare applicazioni esterne come Excel, Word o Access, effettuare delle query su database (tramite ODBC) o sul sistema operativo allo scopo di produrre report o modificarne i valori (tramite Windows Management Instrumentation).\nVisual Basic Scripting permette inoltre di effettuare task amministrativi anche su computer remoti. La sua versatilit\u00e0 ha anche dei lati negativi: Visual Basic Scripting \u00e8 un linguaggio usato spesso per la produzione di virus informatici in ambiente Windows. A sua discolpa va detto che il problema risiede nei criteri di protezione delle vecchie versioni di Windows, e non tanto nel VBS in s\u00e9. Infatti, nei sistemi operativi con criteri di sicurezza pi\u00f9 elevati, basati su diritti di accesso dei singoli utenti e programmi, non \u00e8 possibile scrivere virus ad alta infettivit\u00e0 nemmeno in altri linguaggi pi\u00f9 potenti.\nEsempio Hello, world!\nmessaggio1 = msgbox (\"Hello, World!\",16,\"titolo\")\nmessaggio2 = msgbox (\"Hello, World!\",32,\"titolo\")\nmessaggio3 = msgbox (\"Hello, World!\",48,\"titolo\")\nmessaggio4 = msgbox (\"Hello, World!\",64,\"titolo\")\nQuesti quattro esempi stamperanno nella schermata quattro finestre con la scritta \"Hello, World!\"; ciascuna con un'icona diversa dalle altre (variazione data dalla variabile che sussegue la prima virgola: 16, 32, 48 o 64)."}
{"id": "26891", "revid": "1543377", "url": "https://it.wikipedia.org/wiki?curid=26891", "title": "Palestina", "text": "Con il nome Palestina (in greco: \u03a0\u03b1\u03bb\u03b1\u03b9\u03c3\u03c4\u03af\u03bd\u03b7, \"Palaist\u00edn\u0113\"; in latino: \"Palaestina\"; ; , \"Palestina\"; in yiddish: \u05e4\u05d0\u05dc\u05e2\u05e1\u05d8\u05d9\u05e0\u05e2, \"Palestine\") viene indicata la regione geografica del Vicino Oriente compresa tra il Mar Mediterraneo, il fiume Giordano, il Mar Morto, a scendere fino al mar Rosso e i confini con l'Egitto.\nI confini e lo status politico della regione sono cambiati nel corso della storia: il nome \"Palestina\" fu usato da scrittori greci antichi per indicare la regione tra la Fenicia e l'Egitto e poi fu ufficialmente adottato come nome di una provincia dell'impero romano, dell'impero bizantino e del califfato arabo omayyade e abbaside. La regione comprendeva la maggior parte del territorio chiamato nella Bibbia ebraica '\"Terra di Canaan\" e \"Terra di Israele\". Occupa la parte meridionale della pi\u00f9 ampia regione storica della Siria (o Levante) ed \u00e8 considerata \"Terra Santa\" da ebraismo, cristianesimo e islam.\nDurante il dominio ottomano l'area fu divisa in diverse regioni amministrative e comprendeva principalmente il Sangiaccato di Gerusalemme, oltre a parti del Vilayet di Beirut (il Sangiaccato di Nablus e il Sangiaccato di Acri) e del Vilayet di Siria. Dopo il crollo dell'impero ottomano fu creata a ovest del fiume Giordano la Palestina sotto mandato britannico (1922-1948), oggetto di una partizione nel 1947 a opera dell'ONU che ne destin\u00f2 una parte a uno Stato ebraico (poi diventato Israele) e un'altra a uno Stato arabo (poi diventato lo Stato di Palestina). Attualmente il suo territorio \u00e8 quindi diviso tra lo Stato di Israele e lo Stato di Palestina, anche se la regione storicamente ha incluso anche parti degli odierni Stati di Giordania (l'area transgiordana pi\u00f9 vicina al fiume Giordano, sulla sponda orientale), della Siria e del Libano.\nIl nome e la Palestina antica.\nIl primo uso chiaro del nome Palestina per riferirsi all'intera area tra la Fenicia e l'Egitto risale al quinto secolo a.C. nell'antica Grecia, quando Erodoto nelle Storie chiam\u00f2 la parte meridionale della Siria \"Palaistine\". Erodoto afferma che i suoi abitanti erano circoncisi, costume diffuso tanto tra gli Ebrei quanto tra altri popoli della regione come gli Egizi. Circa un secolo pi\u00f9 tardi, Aristotele, nella \"Meteorologia\" (Libro secondo, 359a 17), us\u00f2 similmente il termine per indicare la regione del mar Morto. Altri autori greci che usarono il termine per riferirsi alla stessa regione furono Polemone e Agatarchide di Cnido, seguiti da scrittori romani come Ovidio, Tibullo, Pomponio Mela, Plinio il Vecchio, Dione Crisostomo, Stazio e Plutarco, cos\u00ec come da scrittori romani di origine ebraica come Filone di Alessandria e Flavio Giuseppe. Il termine fu usato per la prima volta per indicare una provincia ufficiale nel 135 d.C., quando le autorit\u00e0 romane, dopo aver soppresso la rivolta di Bar Kokhba, cambiarono il nome della provincia di Giudea in \"Syria Palaestina\". Precedentemente i romani si riferivano al territorio dell'antico regno di Israele dopo la morte di Erode il Grande con i nomi di derivazione ebraica che si trovano anche nei Vangeli cristiani (Giudea al sud e Galilea al nord). La tesi di alcuni storici, secondo cui il cambio di denominazione della provincia aveva l'intento punitivo di cancellare il nome di \"Giudea\", \u00e8 contestata da altri.\nIl nome greco \"Palaistine\" \u00e8 considerato una traduzione del nome ebraico biblico \"Peleshet\" (\u05e4\u05dc\u05e9\u05ea \"P\u0259l\u00e9sheth\", talvolta traslitterato come \"Philistia\", o tradotto come \"Filistea\"), riferito alla terra dei Filistei (\"Pelishtim\"). Con le sue varianti \"Peleshet\" compare circa 250 volte nel testo masoretico, 10 volte nella Torah, mentre le attestazioni rimanenti sono soprattutto nel Libro dei Giudici e nei Libri di Samuele. La derivazione del nome greco \"Palaistine\" dalla terra dei Filistei \u00e8 confermata da Giuseppe Flavio, anche se, come si \u00e8 detto, il nome fu usato da greci e romani per riferirsi a un'area pi\u00f9 ampia rispetto a quella anticamente abitata dai Filistei. La traduzione della Bibbia ebraica in greco detta Bibbia dei Settanta non traduce \"Peleshet\" con \"Palaistine\", ma usa una traslitterazione (\"Pelishtim\" viene traslitterato in \"Phylistiim\" e \"Peleshet\" viene reso con \"Ge ton Phylistiim\", ovvero \"terra dei \"Phylistiim\"\").\nL'archeologia moderna ha identificato 12 antiche iscrizioni egiziane e assire con nomi dal suono simile, che gli studiosi hanno collegato al popolo dei Filistei. Il termine \"Peleset\" (traslitterato dai geroglifici come \"P-r-s-t\") \u00e8 stato trovato in cinque iscrizioni egiziane datate a partire dal 1150 a.C. circa, relative a un popolo o territorio vicino all'Egitto. Sette iscrizioni assire, risalenti al periodo dall'800 a.C. circa fino a pi\u00f9 di un secolo pi\u00f9 tardi, si riferiscono alla regione come \"Palashtu\" o \"Pilistu\".\nLa Palestina nel Tardo Bronzo (1550-1180 a.C. circa) vede la regione per lungo tempo in mano all'Egitto (all'incirca dal 1460 al 1170 a.C. circa). Nella Bibbia, a questa fase corrisponde all'incirca quella dell'uscita dall'Egitto e delle conquiste di Giosu\u00e8.\nLa Bibbia indica la Palestina con diversi nomi e risulta una presenza contemporanea di pi\u00f9 stati sul suo territorio. Oltre al toponimo Filistea, che per\u00f2 si riferisce solo alla regione costiera e meridionale cio\u00e8 quella abitata dai \"Filistei,\" e al termine Eretz Yisrael \"Terra di Israele\", \"Eretz Ha-Ivrim\" \"Terra degli ebrei\" riferita alla parte di territorio popolata dagli Israeliti, e alle locuzioni poetico-religiose \"Terra in cui scorre latte e miele\" e \"Terra Promessa\", tutto il territorio a occidente del fiume Giordano in generale viene anche indicato come \"Terra di Canaan\", in quanto precedentemente abitato dai Canaaniti (o Cananei). Nella mitologia biblica i \"Cananei\" sono i discendenti di Canaan figlio di Cam. Secondo la Bibbia questa popolazione sarebbe stata sopraffatta e colonizzata pi\u00f9 o meno nello stesso periodo dalla popolazione degli Ebrei o Israeliti (popolo originario della Mesopotamia meridionale, il cui nome deriva dal loro considerarsi 'discendenti di Abramo' cui Dio, in base alla Bibbia avrebbe promesso appunto la terra di Canaan).\nLa Palestina nella prima et\u00e0 del ferro vede il costituirsi di una popolazione \"proto-israelitica\", che avrebbe gradualmente popolato la parte interna-centrale della regione, secondo un processo descritto nella Bibbia come violento, in quanto vi sono narrati anche atti di sterminio che la popolazione cananea avrebbe subito da parte degli Israeliti in talune localit\u00e0; attualmente, invece, la maggioranza degli studiosi considera non storici questi eventi narrati nella Bibbia e ritiene che l'occupazione di tali territori avvenne come graduale e pacifico inserimento, amalgamandosi con le popolazioni locali.\nRisulta che i Filistei continuarono a occupare una fascia nella zona costiera e sud-occidentale (anche se la differenziazione tra Filistei e Cananei \u00e8 tuttora oggetto di studi archeologici e storico-etnografici).\nCon l'arrivo del popolo ebraico le aree della 'Terra di Canaan' da questi popolate presero il nome di \"Terra di Israele\". La storia del territorio a questo punto coincide con la storia del popolo d'Israele, con l'eccezione delle aree meridionali filistee e dell'area costiera e settentrionale fenicia. A seguito vi fu una divisione del regno ebraico unito, il Regno di Giuda e Israele, in due regni separati, quello meridionale detto regno di Giuda (sottomesso e distrutto per un periodo a causa dei Babilonesi), e quello settentrionale chiamato regno di Israele o Samaria (conquistato poi dagli Assiri). La regione costiera invece, colonizzata probabilmente in un'epoca intorno al 1000 a.C. dai Filistei o \"pheleset\" (la cui origine si suppone probabilmente essere del ceppo indoeuropeo) comprendeva almeno cinque citt\u00e0: Gaza, Ashdod, Ekron, Gath e Ashkelon, che non caddero mai sotto il controllo degli Israeliti. Di questo popolo gli Egizi danno per primi notizia come \"P-r/l-s-t\" (convenzionalmente \"Peleshet\"), uno dei Popoli del Mare che invasero l'Egitto durante il regno di Ramses III ma su le cui origini vi \u00e8 ancora dibattito.\nIn epoca biblica i Filistei si scontrarono con gli Israeliti per un lungo periodo, subirono sconfitte ma vinsero alcune battaglie ai tempi del profeta Amos, vennero infine sottomessi da re David. Se il regno israelitico appena formato riusc\u00ec, in base a quanto riportato dai testi, a sottrarre l'entroterra al dominio filisteo, negli stessi documenti si attesta che i filistei riuscivano a mantenere le loro citt\u00e0 e il dominio dell'area costiera, fino all'epoca della conquista assira. I Filistei scomparvero come nazione e non sono pi\u00f9 citati dai tempi delle invasioni degli Assiri, verosimilmente poich\u00e9 la loro lingua si era assimilata a quelle cananee prima e all'aramaico poi.\nIl territorio in seguito venne sottoposta al dominio assiro, babilonese, persiano, ellenistico e romano. Le conquiste interessarono anche i regni israeliti. Uno dei regni ebraici - il Regno di Giuda - chiamato abitualmente Giudea, continu\u00f2 a esistere, anche su territori dell'intera terra, come stato formalmente indipendente per almeno due secoli. I Romani intorno al 130 a.C. intervennero proprio su richiesta di uno dei due regni da parte della trib\u00f9 regnante dei Maccabei, e lo stesso patriarca Giuda Maccabeo ottenne la cittadinanza onoraria di Roma e un seggio nel Senato Romano.\nCon il tempo il Regno di Giuda divenne de facto uno stato vassallo e diversi territori della Palestina furono frazionati e passarono sotto diretta amministrazione romana. La complessa organizzazione amministrativa della provincia romana di Giudea (\"Iudaea\") riflette una certa turbolenza politica, in gran parte dovuta a motivi religiosi di conflitto tra Ebrei e Romani. La popolazione israelita tent\u00f2 di ribellarsi a pi\u00f9 riprese al potere romano, ad esempio con Giuda il Galileo nel 6 d.C. La prima guerra giudaica iniziatasi nel 70 d.C. port\u00f2 alla distruzione del Tempio. Il famoso episodio della presa della fortezza di Masada risale a questo conflitto. La terza guerra giudaica (132-134 d.C.) fu causata in parte anche dalla decisione di Adriano di cambiare il nome della capitale in \"Aelia Capitolina\" e di inquadrare completamente la provincia tra le istituzioni dell'Impero. la guerra termin\u00f2 con la vittoria dell'esercito romano contro il pretendente al trono Simon Bar Kokheba, ma a costo di pesanti perdite.\nLa guerra provoc\u00f2 la morte di una parte consistente della popolazione ebraica del territorio. Adriano decise, nel 135 al termine del conflitto, per stornare il pericolo di future rivolte, di emettere la disposizione drastica che proibiva agli Ebrei di risiedere nella citt\u00e0 sacra di Gerusalemme, il centro religioso del Giudaismo, pur continuando a risiedere nel territorio circostante la capitale (le comunit\u00e0 ebraiche che vivono lontane dalla Terra di Israele sono note come Diaspora ed erano gi\u00e0 molto consistenti in epoca romana). Le autorit\u00e0 romane cambiarono il nome della \"Provincia Iudaea\" in \"Syria Palaestina\" (pi\u00f9 tardi abbreviato in \"Palaestina\"). Alla fine del quarto secolo, l'impero romano d'Oriente divise la regione della Palestina in tre province: \"Palaestina Prima\", con capitale Cesarea, \"Palaestina Secunda\", con capitale Scitopoli, e \"Palaestina Salutaris\", con capitale Petra. Queste province furono conquistate dai califfi arabi nel settimo secolo; \u02bfUmar divise la Palestina in due distretti amministrativi (\"Jund\") simili alle province romane e bizantine: \"Filastin\" (\"Palestina\", grosso modo corrispondente alla \"Palestina Prima\" bizantina), con capitale Lidda e poi Ramla, e \"al-Urdun\" (\"Giordania\", grosso modo corrispondente alla \"Palestina Secunda\" bizantina), comprendente la Galilea e Acri.\nStoria moderna.\nLo status giuridico, politico e istituzionale della Palestina storica al giorno d'oggi \u00e8 tuttora controverso. \u00c8 l'oggetto di uno dei pi\u00f9 gravi conflitti della storia contemporanea, dando luogo a uno stato di ostilit\u00e0 internazionale, con una serie di confronti militari, tuttora aperto da circa sessant'anni.\nLa Prima guerra mondiale, la dichiarazione di Balfour e l'istituzione del Mandato Britannico.\nLa \"Palestina\" rimase sotto il dominio dei turchi (Impero Ottomano) per 400 anni, fino a quando essi la persero alla fine della Prima guerra mondiale a favore del Regno Unito. La spartizione dei possedimenti dell'Impero Ottomano nella regione tra Regno Unito e Francia al termine della guerra, era stata gi\u00e0 decisa nel 1916 con l'Accordo Sykes-Picot (inizialmente segreto).\nPer l'area della Palestina l'accordo prevedeva:\nLe autorit\u00e0 britanniche espressero con la dichiarazione Balfour del 1917 l'intenzione di creare in Palestina, un \"focolare nazionale\" (\"\"national home\") che potesse dare asilo non soltanto ai pochi ebrei di Palestina che gi\u00e0 vi abitavano da secoli, ma anche agli ebrei dispersi nelle altre nazioni. La questione fu comunque molto combattuta, da cui la scelta del termine ambiguo \"national home\" che non richiamava direttamente alla costituzione di uno Stato e l'esplicito riferimento ai \"diritti civili e religiosi delle comunit\u00e0 non ebraiche della Palestina\"\" che non dovevano essere danneggiati. Nel censimento del 1922, a 5 anni dalla dichiarazione e dall'inizio dell'ondata migratoria che ne era conseguita, la popolazione ebraica era di unita su un totale di persone, pari all'11,14% della popolazione totale, di poco superiore come dimensioni alla comunit\u00e0 cristiana di unit\u00e0, e inferiore alla comunit\u00e0 di nomadi beduini di circa persone (il cui stile di vita nomade e dedicato alla pastorizia caus\u00f2 alcuni attriti con i coloni ebrei per l'uso dei terreni, soprattutto nella valle del fiume Giordano).\nI britannici avevano tuttavia promesso nel 1915 la Palestina agli arabi (tramite accordi tra Sir Henry McMahon, in nome del governatore britannico, e lo shar\u012bf della Mecca, Husayn ibn Ali) come paese indipendente o come parte di una grande nazione araba, per l'aiuto prestato con la Rivolta Araba nella lotta contro l'impero Turco-Ottomano e questo fece s\u00ec che il sostegno britannico alle richieste del movimento sionista si scontrasse ben presto sia con i progetti degli altri stati arabi, sia con l'opposizione della maggioranza araba palestinese alla formazione di uno stato non islamico in Palestina.\nNel luglio 1922, la Societ\u00e0 delle Nazioni affid\u00f2 ufficialmente al Regno Unito il Mandato britannico della Palestina, un \"mandato di classe A\" che comprendeva i territori della Palestina e della Transgiordania. La Societ\u00e0 delle Nazioni riconosceva gli impegni presi da Balfour, pur rimarcando che questo non doveva essere effettuato a discapito dei diritti civili e religiosi della popolazione non ebraica preesistente. Per permettere l'adempimento degli impegni presi la Societ\u00e0 delle Nazioni riteneva necessario istituire un'agenzia che coordinasse l'immigrazione ebraica e collaborasse con le autorit\u00e0 britanniche per istituire norme atte a facilitare la creazione di questo \"focolare nazionale\", come per esempio la possibilit\u00e0 per gli immigrati ebrei di ottenere facilmente la cittadinanza palestinese; l'organizzazione Sionista veniva ritenuta la pi\u00f9 adatta per questo compito. Oltre a questo il Mandatario doveva predisporre il territorio allo sviluppo di un futuro governo autonomo.\nNel 1922, il Regno Unito separ\u00f2 l'amministrazione della Transgiordania da quella della Palestina, limitando l'immigrazione ebraica alla Palestina ad ovest del Giordano, tra le proteste di una parte dei sionisti, in particolare i cosiddetti revisionisti, che avrebbero voluto una patria su entrambe le rive del Giordano.\nI territori a est del fiume Giordano (quasi il 73% dell'intera area del Mandato) furono organizzati dai britannici in uno stato semi-autonomo avente come re \u02bfAbd All\u0101h. Questo territorio divenne la Transgiordania, con una maggioranza di popolazione araba, in gran parte musulmana (nel 1920 circa il 90% della popolazione, stimata in un totale di circa di abitanti), mentre l'area a ovest del Giordano venne gestita direttamente dal Regno Unito.\nCon il libro bianco del 1922 i britannici rassicurarono la popolazione araba sul fatto che la \"Jewish National Home in Palestine\" promessa nel 1917 non era da intendersi come una nazione ebraica in Palestina, e che la commissione Sionista della Palestina non aveva alcun titolo per amministrare il territorio, rimarcando per\u00f2 al contempo l'importanza della comunit\u00e0 ebraica presente e la necessit\u00e0 di una sua ulteriore espansione e di un suo riconoscimento internazionale:\nGli anni del Mandato e la Seconda guerra mondiale.\nI successivi 25 anni (1922-1947), che videro un massiccio aumento della popolazione ebraica (passata dai poco pi\u00f9 di abitanti agli inizi degli anni 20 ai circa del 1947) tramite l'immigrazione prima legale e poi (dopo il 1939 e le limitazioni imposte dal Libro Bianco) illegale, furono comunque caratterizzati da episodi di violenza e di reciproca intolleranza, che sfociarono in diverse rivolte generalizzate nel 1920, nel 1929 e nel triennio 1936-39.\nAlcuni tentativi di suddivisione del mandato in due Stati distinti, a seguito della proposta della Commissione Peel nel 1937 che suggeriva anche di trasferire la popolazione in modo da creare uno stato ebraico (idea che gi\u00e0 Prosper Enfantin, imprenditore, scrittore e pubblicista francese, nonch\u00e9 seguace di Saint-Simon recandosi a Vienna tent\u00f2 di proporre a Metternich, non venendo per\u00f2 ricevuto da quest'ultimo) abitato solo da ebrei e uno stato arabo abitato solo da arabi, creando sistemi di irrigazione e distribuzione idrica in quest'ultimo, che altrimenti non sarebbe stato in grado di reggere l'aumento di popolazione di circa arabi che sarebbe stato necessario trasferirvi, della Commissione Woodhead del 1938 e della Conferenza di St. James del 1939, fallirono perch\u00e9 respinti da parte araba.\nNel 1939 i britannici, alla fine di 3 anni di guerra civile, nell'impossibilit\u00e0 di creare due stati indipendenti e con continui attentati, sia da parte di gruppi terroristici ebraici contro i suoi soldati e contro la popolazione civile, sia da parte araba contro i coloni ebrei, produssero il Libro Bianco del 1939, con cui si metteva un freno all'immigrazione ebraica (un massimo di coloni nei successivi 5 anni, a patto che fosse possibile assorbirli nel tessuto sociale ed economico palestinese) secondo quanto gi\u00e0 raccomandato dal Rapporto Shaw del 1929 e dalla Commissione Hope Simpson del 1930; queste ultime avevano individuato nella massiccia immigrazione ebraica, nelle politiche di assegnazione delle terre ai coloni e nella conseguente crescita della disoccupazione tra la popolazione araba preesistente, alcuni dei principali motivi di instabilit\u00e0 sociale della Palestina. Nel \"Libro Bianco\" veniva anche evidenziato che gli atti ostili dei gruppi armati arabi contro i coloni ebrei, comunque da condannare, e in generale l'ostilit\u00e0 generale della popolazione araba verso quella ebraica, trovavano spiegazione nel timore di ritrovarsi con il tempo a essere etnia di minoranza in una nazione ebraica. Oltre a questo il Regno Unito decise di porre fine al suo mandato nel 1949 e di istituire per quella data un unico stato multietnico, oltre ad affermare che considerava conclusi gli impegni presi con la dichiarazione di Balfour, ritenendo che i circa immigrati ebraici (i quali avevano portato la popolazione a essere quasi un terzo del totale) e le capacit\u00e0 mostrate da questi nello sviluppo della loro comunit\u00e0 fosse comunque da considerarsi un vanto per il popolo ebraico. Relativamente alle aspirazioni nazionali dei coloni, il Libro Bianco richiamava il fatto che gi\u00e0 nel precedente testo del 1922 si era esplicitamente esclusa la possibilit\u00e0 di una \"nazione ebraica\" sul territorio della Palestina. D'altro canto esso definiva altres\u00ec la promessa della creazione di una nazione araba, che sarebbe derivata da comunicazione epistolari svoltesi nel 1915 tra Sir Henry McMahon (in nome del governatore britannico) e lo sceicco della Mecca, come frutto di un fraintendimento tra le parti, soprattutto per quello che riguardava la zona in cui questa nazione sarebbe sorta, che doveva escludere i territori a ovest del Giordano:\nUna lettera datata 24 ottobre 1915 \u00e8 a proposito cruciale. In essa si diceva che:\nNel documento appare chiaro che la Palestina \u00e8 una regione ormai abitata da due popolazioni distinte. Parlando della proposta di un unico stato palestinese, il testo afferma:\nCon la seconda guerra mondiale la maggior parte dei gruppi ebraici si schierarono con gli Alleati, mentre molti gruppi arabi guardarono con interesse l'Asse, nella speranza che una sua vittoria servisse a liberarli dalla presenza britannica. La Germania cerc\u00f2 anche di finanziare e armare alcuni gruppi palestinesi con lo scopo di colpire obiettivi ebraici.\nLa situazione di temporanea alleanza contro l'Asse non diminu\u00ec per\u00f2 l'opposizione dei gruppi ebraici contro il Libro Bianco e contro le limitazioni all'immigrazione che introduceva: David Ben-Gurion (futuro presidente dell'Agenzia Ebraica e futuro Primo ministro di Israele), relativamente alla collaborazione tra l'Haganah e i soldati britannici nelle operazioni contro le forze naziste, dichiar\u00f2 comunque che:\nIl gruppo dell'Irgun, molto pi\u00f9 attivo dell'Haganah per quello che riguarda la lotta contro i britannici, dichiar\u00f2 una tregua (che rest\u00f2 in vigore dal 1940 al 1943) e arruol\u00f2 molti dei suoi componenti nell'esercito britannico e nella Brigata Ebraica. A causa di questa tregua l'ala pi\u00f9 estremista del movimento si stacc\u00f2, dando vita al gruppo Lohamei Herut Israel (o \"Lehi\", conosciuto anche come \"Banda Stern\", dal nome di Avraham Stern, il suo fondatore), che negli anni seguenti concentr\u00f2 le proprie azioni contro bersagli britannici e che tra il 1940 e il 1941 tent\u00f2 per due volte, senza successo, di stringere accordi con le forze nazifasciste in chiave anti-britannica.\nIl piano di spartizione dell'ONU.\nDopo la Seconda guerra mondiale e i tragici fatti che colpirono la popolazione di origine o religione ebraica in molti paesi europei, le neonate Nazioni Unite si interrogarono sul destino della regione, che nel frattempo era sempre pi\u00f9 instabile. Il problema chiave che l'ONU si pose in quel periodo fu se i rifugiati europei scampati alle persecuzioni naziste dovessero in qualche modo essere ricollegati alla situazione in Palestina. Nella sua relazione l'UNSCOP (United Nations Special Committee on Palestine, la commissione dell'ONU sulla questione, formata da Canada, Cecoslovacchia, Guatemala, Paesi Bassi, Per\u00f9, Svezia, Uruguay, India, Iran, Repubblica Socialista Federale di Jugoslavia, Australia) si pose il problema di come accontentare entrambe le fazioni, giungendo alla conclusione che era \"manifestamente impossibile\", ma che era anche \"indifendibile\"\", accettare di appoggiare solo una delle due posizioni. Sette di queste nazioni (Canada, Cecoslovacchia, Guatemala, Paesi Bassi, Per\u00f9, Svezia, Uruguay) votarono a favore di una soluzione con due Stati divisi e Gerusalemme sotto controllo internazionale (sulla falsariga del piano di spartizione proposto nel 1937 dalla Commissione Peel), tre (India, Iran, Repubblica Socialista Federale di Jugoslavia) per un unico Stato federale (sulla falsariga di quanto previsto dal \"Libro Bianco\"), e una si astenne (Australia).\nL'UNSCOP raccomand\u00f2 anche che il Regno Unito cessasse il prima possibile il suo controllo sulla zona, sia per cercare di ridurre gli scontri tra la popolazione di entrambe le etnie e le forze britanniche, sia per cercare di porre fine alle numerose azioni terroristiche portate avanti dai gruppi ebraici, che avevano raggiunto il loro massimo pochi mesi prima proprio contro il personale britannico, con l'attentato dell'Hotel \"King David\" di Gerusalemme e i suoi 91 morti.\nNel decidere su come spartire il territorio l'UNSCOP, partendo dai precedenti piani di spartizione britannici, consider\u00f2, per evitare possibili rappresaglie da parte della popolazione araba nei confronti degli insediamenti ebraici o delle minoranze ebraiche residenti nelle cittadine abitate da entrambe le etnie, la necessit\u00e0 di radunare sotto il futuro Stato ebraico tutte le zone dove i coloni erano presenti in numero significativo (seppur nella maggior parte dei casi etnia di minoranza), a cui veniva aggiunta la quasi totalit\u00e0 delle zone allora sotto la diretta gestione mandataria (per la maggior parte desertiche, come il deserto del Negev), in previsione di una massiccia immigrazione dall'Europa (l'UNISCOP valutava in gli ebrei europei presenti in centri di accoglienza), per un totale del 56% del territorio assegnato al futuro Stato ebraico. Gerusalemme, anche in virt\u00f9 della sua importanza per tutte e tre le \"religioni del Libro\" e per l'elevata presenza di luoghi di culto, sarebbe rimasta sotto controllo internazionale, mentre i territori circostanti, a maggioranza araba, che nella proposta di spartizione del 1937 rimanevano sotto il controllo mandatario, furono assegnati allo Stato arabo.\nNella sua relazione l'UNISCOP prendeva anche in considerazione la situazione economica dei futuri due Stati (\"United Nations Special Committee on Palestine, Recommendations to the General Assembly, A/364, 3 September 1947 - PART I. Plan of partition with economic union justification\"), consigliando di istituire una moneta comune e una rete di infrastrutture che si estendesse a tutta la Palestina indipendentemente dalle divisioni; oltre a questo si evidenziava che agli ebrei sarebbe stata assegnata la parte pi\u00f9 sviluppata economicamente e che comprendeva quasi del tutto le zone di produzione degli agrumi, ma che in questa lavoravano molti produttori arabi e che con un sistema economico comune ai due Stati non era nell'interesse di quello ebraico far rimanere quello arabo in una condizione di povert\u00e0 e di precariet\u00e0 economica. Sempre per la parte economica l'UNSCOP prevedeva il possibile arrivo di aiuti internazionali per la costruzione di sistemi di irrigazione in entrambi gli stati.\nLa situazione della popolazione, secondo la visione proposta, diveniva quindi:\n(oltre a questo era presente una popolazione Beduina di persone nel territorio ebraico).\nIl 30 novembre le Nazioni Unite decisero (con la Risoluzione 181), con il voto favorevole di 33 nazioni, quello contrario di 13 (tra cui gli Stati arabi) e l'astensione di 10 nazioni (tra cui lo stesso Regno Unito, che rifiut\u00f2 apertamente di seguire le raccomandazioni del piano, ritenendo, in base alle sue precedenti esperienze, che si sarebbe rivelato inaccettabile sia per gli ebrei sia per gli arabi), la spartizione della Palestina in due Stati, uno arabo e uno ebraico, il controllo dell'ONU su Gerusalemme e chiesero la fine del mandato britannico il prima possibile e comunque non oltre il 1\u00ba agosto 1948.\nLe reazioni alla risoluzione dell'ONU furono diversificate: la maggior parte dei gruppi ebraici, come l'Agenzia Ebraica, l'accett\u00f2, pur lamentando la non continuit\u00e0 territoriale tra le varie aree assegnate al loro stato. Gruppi pi\u00f9 estremisti, come l'Irgun e la Banda Stern, la rifiutarono, essendo contrari alla presenza di uno Stato arabo in quella che era considerata \"la Grande Israele\" e al controllo internazionale di Gerusalemme.\nTra i gruppi arabi la proposta fu rifiutata, ma con posizioni diversificate: alcuni negavano totalmente la possibilit\u00e0 della creazione di uno Stato ebraico, altri erano possibilisti, ma criticavano la spartizione del territorio, sia perch\u00e9 i confini decisi per lo Stato arabo, avrebbero, secondo loro, limitato i contatti con le altre nazioni, e non avrebbe avuto sbocchi sul Mar Rosso e sul Mar di Galilea (quest'ultimo la principale risorsa idrica della zona), oltre al fatto che sarebbe stato assegnato loro solo un terzo della costa mediterranea; altri ancora erano contrari per via del fatto che a quella che era una minoranza ebraica (circa un terzo della popolazione totale della Palestina) e che possedeva nel 1947 meno del 10% del territorio sarebbe stata assegnata la maggioranza della Palestina.\nLe nazioni arabe, contrarie alla suddivisione del territorio e alla creazione di uno stato ebraico, fecero ricorso alla Corte internazionale di giustizia, sostenendo la non competenza dell'Assemblea delle Nazioni Unite nel decidere la ripartizione di un territorio andando contro la volont\u00e0 della maggioranza (araba) dei suoi residenti, ma il ricorso fu respinto.\nAllo Stato ebraico sarebbe toccato dunque circa il 55% di quel 27% della terra originariamente affidata al Mandato britannico (originariamente comprendente anche il territorio della Giordania, ceduta agli arabi nel 1922), con una popolazione mista (55% di origine ebraica e 45% di origine araba), Gerusalemme sarebbe rimasta sotto il controllo internazionale, mentre il restante territorio (quasi del tutto abitato dalla preesistente popolazione araba) sarebbe stato assegnato allo Stato arabo.\nLa prima guerra arabo-israeliana.\nLa decisione delle Nazioni Unite fu seguita da un'ondata di violenze senza precedenti che fece precipitare nel caos la Palestina nel 1948, sia da parte dei gruppi militari e paramilitari sionisti (Haganah, Palmach, Irgun e Banda Stern, che avevano operato anche durante gli anni precedenti), sia da parte dei gruppi paramilitari arabi incoraggiati dalla propaganda bellicosa di segno contrario di leader politico-religiosi quali il Muft\u012b di Gerusalemme Hajji Amin al-Husayni. Oltre a questa situazione interna vi erano continue scaramucce ai confini, provocate dall'azione dalle forze militari delle vicine nazioni arabe, sia con i coloni sia con i militari britannici. La Lega Araba organizz\u00f2 alcune milizie da introdurre in Palestina per attaccare obiettivi ebraici, a cui si aggiunsero gruppi di volontari palestinesi arabi locali: il gruppo maggiore fu l'Esercito Arabo di Liberazione, comandato dal nazionalista Fawz\u012b al-Qawuqj\u012b.\nIn gennaio e febbraio, forze irregolari arabe attaccarono comunit\u00e0 ebraiche nel nord della Palestina, ma senza conseguire sostanziali successi; in generale gli arabi concentrarono i loro sforzi nel tagliare le vie di comunicazione fra le citt\u00e0 ebraiche e il loro circondario in aree a popolazione mista: alla fine di marzo tagliarono del tutto la vitale strada che univa Tel Aviv a Gerusalemme, dove viveva un sesto circa della popolazione ebraica palestinese.\nIntanto i gruppi ebraici diedero il via al Piano Dalet (o \"Piano D\"), che ufficialmente prevedeva solo la difesa dei confini del futuro stato israeliano e la neutralizzazione delle basi dei possibili oppositori (anche eventualmente con la distruzione degli insediamenti arabi di difficile controllo), fossero questi interni al confine od oltre, ma che, secondo alcuni studiosi (principalmente filo-palestinesi, ma a partire dagli anni cinquanta e sessanta anche alcuni storici israeliani), fu tra le motivazioni che permisero ai gruppi pi\u00f9 estremisti la realizzazione di veri e propri massacri senza essere fermati.\nFra il 30 novembre 1947 e il 1\u00ba febbraio 1948 furono uccisi 427 arabi, 381 ebrei e 46 britannici e furono feriti arabi, 725 ebrei e 135 britannici e nel solo mese di marzo morirono 271 ebrei e 257 arabi.\nIl 14 maggio 1948, contestualmente al ritiro degli ultimi soldati britannici alla vigilia della fine del mandato, il Consiglio Nazionale Sionista, riunito a Tel Aviv, dichiar\u00f2 costituito nella terra di Israele lo Stato Ebraico, col nome di \"Medinat Israel\". Uno dei primi atti del governo israeliano fu quello di abrogare le limitazioni all'immigrazione contenute nel \"Libro Bianco\" del 1939. Gli arabi palestinesi (che in generale si erano opposti alla soluzione con due stati proposta dalla Risoluzione ONU 181) non proclamarono il proprio stato e gli stati arabi cominciarono apertamente le ostilit\u00e0 contro Israele.\nIn un al suo omologo dell'ONU del 15 maggio 1948, gli Stati arabi pubblicamente proclamarono il loro intento di creare uno \"Stato unitario di Palestina\" al posto dei due Stati, uno ebraico e l'altro arabo, previsti dal piano dell'ONU. Essi reclamarono che quest'ultimo non era valido perch\u00e9 a esso si opponeva la maggioranza degli arabi palestinesi, e confermarono che l'assenza di un'autorit\u00e0 legale rendeva necessario intervenire per proteggere le vite e le propriet\u00e0 arabe.\nIsraele, gli USA e l'URSS definirono l'ingresso degli Stati arabi in Palestina un'aggressione illegittima, il Segretario Generale dell'ONU, Trygve Lie, lo descrisse come \"la prima aggressione armata che il mondo abbia mai visto dalla fine della seconda guerra mondiale\". La Cina sostenne con decisione le rivendicazioni arabe. Entrambe le parti accrebbero la loro forza umana nei mesi seguenti, ma il vantaggio d'Israele crebbe continuamente come risultato della mobilitazione progressiva della societ\u00e0 israeliana, incrementata dall'afflusso di circa immigranti ogni mese (alcuni dei quali veterani della recente Guerra Mondiale e quindi gi\u00e0 addestrati all'uso delle armi e integrabili subito nell'esercito del neonato stato). Il 26 maggio 1948, le Forze di Difesa Israeliane (FDI) furono ufficialmente istituite e i gruppi armati dell'Haganah, il Palmach ed Etzel furono ufficialmente assorbiti dall'esercito del nuovo Stato ebraico.\nL'ONU proclam\u00f2 una tregua il 29 maggio ed essa entr\u00f2 in vigore l'11 giugno con una durata di 28 giorni. Un embargo di armi fu dichiarato con l'intenzione che nessuna delle parti potesse trarre vantaggi dalla tregua. Il mediatore delle Nazioni Unite, lo svedese Folke Bernadotte, present\u00f2 un nuovo Piano di partizione che avrebbe assegnato la Galilea (la regione pi\u00f9 settentrionale della Palestina) agli ebrei e il Negev (la regione pi\u00f9 meridionale della Palestina) agli arabi, ma entrambe le parti contendenti respinsero il Piano.\nIl 18 luglio, grazie agli sforzi diplomatici condotti dall'ONU, entr\u00f2 in vigore la seconda tregua del conflitto e il 16 settembre Folke Bernadotte propose una nuova partizione per la Palestina in base alla quale la Transgiordania avrebbe annesso le aree arabe, incluso il Negev, al-Ramla e Lydda. Vi sarebbe stato uno Stato ebraico nell'intera Galilea, l'internazionalizzazione di Gerusalemme e il ritorno alle proprie terre dei rifugiati, o il loro indennizzo. Anche questo piano fu respinto da entrambe le parti. Il giorno dopo, 17 settembre, Bernadotte fu assassinato dal gruppo ebraico della Banda Stern (Lehi) e venne sostituito dal suo vice, lo statunitense Ralph Bunche.\nNel 1949, Israele firm\u00f2 armistizi separati con l'Egitto il 24 febbraio, col Libano il 23 marzo, con la Transgiordania il 3 aprile e con la Siria il 20 luglio. Israele fu in grado in generale di tracciare i suoi propri confini, che comprendevano il 78% della Palestina mandataria, circa il 50% in pi\u00f9 di quanto le concedeva il Piano di partizione dell'ONU. Tali linee di cessate-il-fuoco divennero pi\u00f9 tardi note come la \"Green Line\"\" (Linea Verde). La Striscia di Gaza e la Cisgiordania furono occupate rispettivamente da Egitto e Transgiordania.\nLe Nazioni Unite stimarono che palestinesi, met\u00e0 della popolazione araba della Palestina dell'epoca, fuggirono, emigrarono o furono allontanati con la forza durante il conflitto e nelle violenze dei mesi precedenti. Alcuni hanno rivelato che numerosi palestinesi seguitarono a credere che gli eserciti arabi avrebbero prevalso e affermarono pertanto di voler tornare nelle loro terre d'origine, una volta vinta la guerra con il neonato stato israeliano.\nI ebrei che risiedevano nella zona della Palestina assegnata al territorio arabo furono costretti ad abbandonare i loro insediamenti (alcuni esistenti da ben prima della Dichiarazione di Balfur) e circa - ebrei che vivevano nei Paesi e nei territori arabi lasciarono o furono indotti a lasciare i loro luoghi natali, a causa dell'insorgere di sentimenti anti-ebraici; di loro emigrarono in Israele, con altri che cercarono rifugio in vari paesi occidentali, innanzi tutto la Francia.\nNel dicembre 1948 l'Assemblea Generale dell'ONU approv\u00f2 (con voto contrario o astensione di molti paesi musulmani) la Risoluzione 194 che (tra le altre cose), riguardo ai profughi sia palestinesi sia ebrei della Palestina, dichiarava che doveva essere consentito il ritorno alle loro case ai profughi che volessero tornare in pace e che dovevano essere risarciti per la perdita della propriet\u00e0 quelli che avessero scelto altrimenti:\nDopo la vittoria, Israele approv\u00f2 una legge che permetteva ai rifugiati palestinesi di ristabilirsi in Israele a condizione di firmare una dichiarazione di rinuncia alla violenza, giurare fedelt\u00e0 allo Stato di Israele e diventare pacifici e produttivi cittadini. Tuttavia successivamente l'interpretazione della risoluzione che voleva il ritorno di tutti i rifugiati e il loro rimborso venne negata da Israele e dai sostenitori della presenza dello stato ebraico, specificando che la risoluzione usava \"should\" (una forma del verbo \"dovere\" meno rigida rispetto a \"\"must\") e che, visto lo Stato di guerra permanente, la \"earliest practicable date\" (\"prima data possibile\"\") in cui i rifugiati palestinesi possano voler tornare in patria per vivere in pace con i loro vicini non era ancora giunta. La risoluzione e il diritto di ritorno dei profughi fu per\u00f2 confermato pi\u00f9 volte dall'ONU in diverse raccomandazioni e risoluzioni successive.\nLa guerra dei sei giorni.\nLa guerra dei sei giorni ebbe inizio il 5 giugno 1967 e si annovera nella storia del conflitto arabo-israeliano come il terzo scontro militare, anche questo cominciato dagli arabi. Fu combattuta da Israele contro Egitto, Siria, e Giordania. L'Iraq, l'Arabia Saudita, il Kuwait e l'Algeria appoggiarono con truppe e armi la fazione dei paesi arabi. Il conflitto si risolse in pochi giorni (10 giugno) a favore di Israele che occup\u00f2 i territori palestinesi; l'esito della guerra influenza ancora oggi la situazione geopolitica del vicino oriente.\nStoria recente.\nL'Autorit\u00e0 Nazionale Palestinese, la cui presidenza \u00e8 stata tenuta fino alla sua morte da Yasser Arafat, \u00e8 sempre stata dichiaratamente favorevole alla nascita di uno Stato Palestinese arabo indipendente a fianco dello Stato di Israele.\nTali dichiarazioni sono state, tuttavia, pi\u00f9 volte smentite dalle frange pi\u00f9 estremiste e dalle pratiche ostili da esse attuate nei confronti dello stato di Israele. Tra queste organizzazioni, l'OLP, Fatah e altri gruppi estremisti hanno manifestato la volont\u00e0 di una dissoluzione dello stato di Israele.\nUn tale \"Stato palestinese\", secondo l'attuale politica araba, dovrebbe accogliere i numerosissimi profughi palestinesi causati dai vari conflitti arabo-israeliani (specialmente del 1948) e i loro discendenti, che i vari Stati arabi sconfitti hanno sempre rifiutato o avuto difficolt\u00e0 di assorbire nel proprio territorio (con la sola eccezione della Giordania). Gli arabi ritengono i profughi vittime di una pulizia etnica perpetrata da Israele che avrebbe cacciato i legittimi proprietari dalle loro terre. Gli ebrei ritengono i governi arabi i soli veri responsabili della creazione del problema dei profughi. Su quest'ultimo punto nuovi materiali documentari, forniti dall'apertura degli archivi israeliani relativa agli anni quaranta, ha dato modo a una nutrita serie di Nuovi Storici israeliani e palestinesi di riaprire il discorso, mostrando la sensibile divaricazione esistente fra le dichiarazioni ufficiali in merito dalle autorit\u00e0 civili e militari israeliane e la dimensione reale del fenomeno e le sue cause.\nI confini che dovrebbe avere questo Stato nascituro non sono condivisi: l'opinione araba \u00e8 che Israele dovrebbe tornare all'interno dei suoi confini precedenti la Guerra dei sei giorni del 1967, cio\u00e8 cedere agli arabi le regioni di Giudea e Samaria, o Cisgiordania (West Bank) in cambio di un suo riconoscimento che ne garantisca la sicurezza (la cosiddetta \"Linea Verde\"). Mentre gli arabi richiedono questa cessione in quanto quelle terre sarebbero legittimamente loro e occupate dall'esercito israeliano, gli israeliani a loro volta sostengono che quel territorio era gi\u00e0 stato loro offerto nel 1947, ma da loro rifiutato e perso definitivamente con le sconfitte belliche del 1948 e del 1967.\nIn assenza di un trattato di pace tra i belligeranti, le leggi internazionali permettono l'annessione della terra di un aggressore dopo un conflitto\u00a0\u2013 esattamente come la terra in questione era stata persa dai turchi ai tempi della Prima guerra mondiale, a favore degli Alleati. Israele offr\u00ec la restituzione delle terre acquisite mentre difendeva la sua sopravvivenza dall'aggressione araba in cambio di una pace formale. Un'offerta ribadita in occasione dell'Armistizio di Rodi e della Conferenza di Losanna del 1949. Al tempo leader arabi rifiutarono le terre (e quindi la creazione di uno stato palestinese arabo) pur di mantenere lo Stato di guerra allo scopo di distruggere lo stato ebraico e riprendere il controllo di quelle terre; da allora per altre tre volte tale rifiuto \u00e8 stato confermato da parte araba fino a oggi.\nAssai distanti sono i punti di vista riguardanti Gerusalemme Est.\nIl 14 agosto 2005, nonostante la risoluzione ONU 242 non lo prevedesse, il governo israeliano ha annunciato di aver completato l'evacuazione della popolazione israeliana (militare e civile) dalla Striscia di Gaza e lo smantellamento delle colonie che vi erano state costruite. Tuttavia, dallo stesso agosto sono cominciati ininterrotti lanci di razzi di tipo \"Kass\u0101m\" da Ghaza verso l'insediamento israeliano di Sderot e altre localit\u00e0, che hanno proseguito in modo intermittente negli anni successivi.\nGli arabi palestinesi considerano come loro capitale \"al-Quds\" (lett. \"la Santa\"). L'attribuzione di questa citt\u00e0 a Gerusalemme \u00e8 controversa, anche fra gli studiosi dell'Islam, poich\u00e9 Gerusalemme non viene mai menzionata nel Corano, anche se fin dal secondo decennio del calendario islamico, il racconto coranico narrante l\"'isr\u0101\u02be\" e il \"mi\u02bfr\u0101j\" di Maometto viene creduto come avvenuto fra Mecca e Gerusalemme. La perdurante situazione di precariet\u00e0 e di conflitto con lo Stato d'Israele, unitamente alla sostanziale assenza di un vero e proprio Stato palestinese, ha fatto della citt\u00e0 di R\u0101mall\u0101h la capitale virtuale, o tacitamente provvisoria, dell'amministrazione palestinese.\nIl 31 ottobre 2011 la conferenza generale dell'UNESCO ha votato a favore dell'adesione della Palestina come membro a pieno titolo dell'organismo Onu che si occupa di educazione, scienza e cultura. La decisione \u00e8 stata votata a maggioranza (serviva il benestare almeno dei due terzi dell'assemblea, composta sino a oggi da 193 membri): i consensi sono stati 107, i voti contrari 14. Tra le nazioni che hanno votato contro, oltre agli Stati Uniti, la Germania e il Canada. L'Italia e il Regno Unito si sono astenuti, mentre la Francia, la Cina, l'India hanno votato a favore, insieme alla quasi totalit\u00e0 dei Paesi arabi, africani e latino-americani.\nIl 29 novembre 2012 l'ONU delibera l'innalzamento dello status dell'autorit\u00e0 palestinese a Stato Osservatore.\nIl 30 ottobre 2014 la Palestina ottiene il primo riconoscimento internazionale come Stato: \u00e8 la Svezia a concederlo, suscitando la reazione diplomatica di Israele, che richiama l'ambasciatore dalla capitale svedese.\nIl 30 dicembre 2014 il consiglio di sicurezza Onu, (costituito da 15 Stati), ha rigettato la risoluzione per uno Stato palestinese, presentata il 17 dicembre 2014 dalla Giordania al Consiglio di Sicurezza delle Nazioni Unite. A votare contro la risoluzione USA e Australia; a favore Francia, Cina, Russia, Lussemburgo, Giordania, Ciad, Argentina, Cile.\nAstenuti Regno Unito, Corea del Sud, Ruanda, Lituania, Nigeria. In totale 8 voti a favore, 5 astenuti e 2 contrari. Servivano 9 voti a favore della risoluzione.\nDemografia.\nLa stima della popolazione palestinese del passato si basa principalmente su due metodologie: censimenti e testimonianze scritte del tempo oppure studi statistici basati sulla presenza e densit\u00e0 di insediamenti di una determinata zona ed epoca storica.\nLe prime popolazioni.\nJoseph Jacobs (che era stato presidente della \"Jewish Historical Society of England\") nella Jewish Encyclopedia (redatta nel 1901-1906) sostiene che il Pentateuco contiene una serie di affermazioni relative al numero di ebrei che lasciarono l'Egitto e che i discendenti dei 70 figli e nipoti di Giacobbe, inclusi i Leviti, fossero uomini sopra i 20 anni (abili alle armi). Tale cifra porterebbe il totale della popolazione a circa abitanti. Il censimento effettuato da Re Davide (circa met\u00e0 del X secolo a.C.) avrebbe registrato uomini sopra i 20 anni, che porterebbe a di abitanti la popolazione stimata. Il numero di esiliati che torn\u00f2 da Babilonia sarebbero stati .\nPublio Cornelio Tacito (55 d.C. \u2013 117 d.C.) dichiara che Gerusalemme, nel periodo della sua sconfitta, avrebbe avuto una popolazione di abitanti. Flavio Giuseppe (37 d.C. 100 d.C. circa) dichiara che questi erano .\nSecondo l'archeologo israeliano Magen Broshi ritiene che la popolazione palestinese nel periodo antico non abbia superato il milione di abitanti e che questa cifra sia simile a quella della popolazione all'inizio dell'Impero bizantino nel VI secolo, Studi effettuati da parte di Yigal Shiloh dell'Universit\u00e0 Ebraica, partendo dagli studi di Broshi (ritenuti corretti), ipotizzano che durante l'et\u00e0 del ferro la popolazione fosse inferiore a quella dell'epoca romana e bizantina.\nLo scrittore israeliano Shmuel Katz, nel suo libro \"Battleground: Fact and Fantasy in Palestine\" (Shapolsky Pub, 1973) - in cui sostiene apertamente la tesi sionista relativa al fatto che non sarebbe mai esistita una popolazione araba sufficiente per nutrire aspirazioni nazionali, mentre gli ebrei avrebbero, seppur in minoranza, costantemente abitato il territorio - ritiene che al momento della distruzione del tempio di Gerusalemme la popolazione fosse compresa tra i 5 e i 7 milioni di abitanti (a seconda delle stime) e che, 6 decenni dopo, nel 132, secondo quando affermato da Cassio Dione Cocceiano, sarebbe stata stimabile in almeno 3 milioni di abitanti.\nLa seguente tabella mostra le stime relative alla popolazione palestinese nel I secolo (in base ai calcoli di Byatt, 1973).\n1. Non c'\u00e8 accordo circa la popolazione della Palestina nel I secolo della nostra era; le stime oscillano fra 1 e 6 milioni di abitanti.\nLa questione dell'immigrazione araba.\nLa presenza o meno di immigrazione proveniente dai paesi arabi durante il periodo del Mandato britannico e dopo l'inizio dell'insediamento dei coloni ebraici \u00e8 incerta ed \u00e8 fonte di dibattito tra gli storici. La presenza o meno di questa immigrazione, oltre alla sua eventuale entit\u00e0 e durata, spesso sono impiegate per fini propagandistici.\nDal punto di vista della propaganda filo-israeliana la presenza di un'immigrazione di abitanti di origine araba dimostrerebbe che anche la popolazione locale e quella dei paesi confinanti (divenuti apertamente nemici dopo il 1948) hanno beneficiato dei miglioramenti economici portati dai coloni.\nOltre a questo una forte immigrazione di origine araba proveniente dall'esterno della Palestina, potrebbe dimostrare che la popolazione palestinese araba preesistente (o i discendenti diretti di questa) era minore rispetto alle stime e ai censimenti effettuati negli anni e quindi erano meno gli abitanti che potevano vantare un diritto a considerare come \"terra d'origine\" i territori assegnati ai coloni prima e a Israele poi, cos\u00ec come sarebbero di meno coloro ai quali si potrebbe applicare il \"diritto di ritorno\". Relativamente a quest'ultimo punto parte del movimento sionista (soprattutto il sionismo cristiano), per giustificare l'esistenza di uno stato ebraico, dalla seconda met\u00e0 del XIX secolo ai primi decenni XX secolo, spesso si rifaceva allo slogan \"\"Land Without People for a People Without Land\" (\"Una terra senza popolo per un popolo senza terra\"), frase coniata da Lord Anthony Ashley Cooper, interpretato per\u00f2 non nell'accezione originale (secondo cui la Palestina, sotto il dominio ottomano, non aveva nessun popolo che mostrasse aspirazioni nazionali), ma come la negazione della presenza di una significativa popolazione preesistente all'arrivo dei primi coloni; ancora oggi diverse fonti filo-israeliane sostengono la tesi per cui la Palestina sarebbe stata una zona quasi del tutto non abitata all'arrivo dei coloni ebrei.\nDal punto di vista della propaganda filo-palestinese la presenza di un'immigrazione ridotta, quando non direttamente di un'emigrazione, dimostrerebbe che l'arrivo dei coloni ebrei, soprattutto dopo la \"Dichiarazione di Balfour\", non avrebbe giovato alla popolazione araba preesistente, n\u00e9 a quella delle regioni confinanti, e anzi sarebbe la causa dell'aumento di povert\u00e0 e disoccupazione riscontrato dalle varie commissioni britanniche. Le stesse commissioni, a partire dall'inizio degli anni trenta, suggerirono di introdurre norme per limitare l'immigrazione ebraica, poi attuate con il \"White Paper\" del 1939.\nPer quello che riguarda l'immigrazione legale, secondo i dati ufficiali, tra il 1920 e il 1945, immigrarono in zona ebrei e non-ebrei. Sia il rapporto della commissione Hope Simpson del 1930, sia quello della commissione Peel del 1937, confermano un aumento del benessere e della popolazione araba come conseguenza dell'immigrazione, ma entrambi riportano anche problematiche e gli attriti dovuti allo squilibro nelle condizioni economiche, educative e sanitarie tra le aree a maggioranza araba e quelle soggette all'immigrazione ebraica e al suo conseguente apporto di capitali ovviamente destinati ai soli coloni. Entrambe le commissioni poi citano le problematiche relative all'assegnazione e all'acquisto delle terre da parte dei coloni e dell'Agenzia Ebraica, che se da un lato permettevano lo sfruttamento intensivo di terreni precedentemente incolti, dall'altro avevano causato un aumento della disoccupazione tra la popolazione preesistente, anche per via delle politiche di gestione di molte colonie decise dal movimento sionista (lavoro e assegnazione dei terreni acquisiti esclusivamente a ebrei). La commissione Peel cita anche le richieste di circa arabi che avevano dovuto lasciare la Palestina a causa della Prima guerra mondiale e non avevano quindi potuto acquisire la cittadinanza palestinese, consigliando che questa venga concessa a coloro che erano in grado di dimostrare collegamenti con la Palestina e l'intenzione certa di ritornare a risiedere nel suo territorio.\nLo storico statunitense Howard Sachar, esperto di questioni ebraiche, ha stimato che il numero di arabi immigrati in Palestina tra il 1922 e il 1946 sia circa . La stima \u00e8 stata effettuata basandosi sulle opportunit\u00e0 economiche prodotte dalle colonie ebraiche e dalle maggiori spese (ridistribuite anche nei territori a maggioranza araba) che il governo mandatario poteva permettersi grazie a un aumento delle entrate tributarie, oltre al fatto che anche all'interno del paese vi era stato un movimento migratorio delle popolazioni arabe verso le zone in cui vi era una pi\u00f9 elevata presenza di coloni ebrei, per lo meno prima dello scoppio della guerra civile del 1936. Secondo Sachar l'aumento della partecipazione araba nel campo industriale, valutabile in un aumento del 25%, era da ricondursi alla richiesta di produzione dovuto all'immigrazione ebraica.\nSecondo lo storico britannico, e biografo ufficiale di Winston Churchill, Martin Gilbert, sarebbero circa gli arabi immigrati in Palestina dalle nazioni vicine tra il 1919 e il 1939, attratti dalle opportunit\u00e0 di lavoro create dalla presenza degli ebrei.\nSecondo l'economista americano Fred M. Gottheil si potrebbe ipotizzare che sia avvenuta un'immigrazione significativa durante gli anni venti, in base al fatto che l'immigrazione si verifica verso zone pi\u00f9 benestanti e ricche di occasioni di lavoro (come erano divenute alcune di quelle soggette alla forte importazione di capitali che accompagnavano i coloni ebrei), e rimarca come questo tipo di spostamento di popolazione sia avvenuto anche all'interno della stessa Palestina. Secondo Gottheil gli studiosi che ritengono minima l'immigrazione araba sottostimano quella illegale e non tengono conto delle carenze e degli errori nei censimenti effettuati dall'Impero Ottomano prima e dal Mandato britannico poi.\nSecondo Justin McCarthy, che nel 1990 ha pubblicato uno studio a proposito (\"The Population of Palestine\"\"), l'immigrazione araba \u00e8 sempre stata molto ridotta, fin dal periodo in cui la Palestina era sotto il controllo dell'Impero Ottomano: in base alle sue valutazioni dal 1870 non si \u00e8 registrata nessuna immigrazione significativa, in quanto questa sarebbe risultata dai registri anagrafici e dai censimenti, mostrando un aumento non giustificato dell'incremento di popolazione araba, che invece non \u00e8 avvenuto. McCarthy nel suo studio cita anche gli studi di Roberto Bachi (membro dell'Israel Academy of Sciences and Humanities e primo presidente dell'Israeli Statistical Association) secondo il quale vi sarebbe stata un'immigrazione araba non registrata di circa 900 persone all'anno per un totale di nel periodo compreso tra il 1931 e il 1945. Secondo lo studioso la popolazione araba presente al tempo del piano di spartizione del 1947 sarebbe stata composta quasi totalmente dai discendenti della popolazione precedente all'inizio dell'immigrazione ebraica. McCarthy ritiene anche che l'incremento di popolazione araba in alcune zone della Palestina e le migrazioni interne non siano conseguenze dell'arrivo dei coloni ebraici in quelle zone, ma rientrino in un fenomeno pi\u00f9 vasto di movimento di popolazione avuto in tutta l'area mediterranea grazie allo svilupparsi delle infrastrutture e al boom mercantile e industriale di quegli anni; a questo proposito cita il caso della provincia di \"Jerusalem Sanjak\", che al maggior indice di incremento della popolazione ebraica (3,5% annuo) della Palestina, fa registrare il pi\u00f9 basso indice di incremento della popolazione musulmana (0,9% annuo).\nLo storico Gad G. Gilbar ha sostenuto che l'aumento di prosperit\u00e0 della Palestina nel cinquantennio precedente alla prima Guerra Mondiale era dovuto alla modernizzazione dell'area e alla sua integrazione con l'economia europea. Nonostante questa crescita sia dovuta a motivazioni esterne alla Palestina, la sua realizzazione pratica sul territorio non sarebbe dovuta all'arrivo di coloni ebrei, a interventi di stati esteri o alle riforme dell'impero Ottomano, ma principalmente all'attivit\u00e0 delle comunit\u00e0 arabe e cristiane locali.\nDati recenti.\nSecondo il \"Israel's Central Bureau of Statistics\", nel maggio 2006 Israele ha 7 milioni di abitanti, di cui il 77% ebrei, il 18,5% arabi e un restante 4,3% di \"altro\". Tra gli ebrei il 68% \u00e8 nato in Israele (principalmente israeliani di seconda o terza generazione), il 22% proviene dall'Europa o dalle Americhe mentre il 10% proviene dall'Asia e dall'Africa (inclusi quelli provenienti da nazioni Arabe).\nSecondo stime palestinesi, la West Bank \u00e8 abitata da circa 2,4 milioni di palestinesi, mentre la Striscia di Gaza da altri 1,4 milioni, mentre la somma della popolazione di Israele e dei territori palestinesi sarebbe stimabile tra i 9,8 e i 10,8 milioni di abitanti.\nSecondo uno studio presentato nel 2006 al \"The Sixth Herzliya Conference on The Balance of Israel's National Security\" dall\"American-Israel Demographic Research Group\" vi sarebbero 1,4 milioni di palestinesi nella West Bank. Lo studio \u00e8 stato tuttavia criticato dal demografo e studioso di origine italiana Sergio Della Pergola, che stima alla fine del 2005 in 3,33 milioni i residenti palestinesi di Gaza e West Bank. Sempre secondo Della Pergola la popolazione araba nel 2005 era composta, oltre che dai 3,3 milioni di palestinesi presenti nei territori occupati, anche da 1,3 milioni di arabi israeliani, mentre la popolazione ebraica era circa il 50% del ex-territorio del mandato britannico (su 10,5 milioni di abitanti).\nLa Giordania, il cui territorio era inizialmente parte del mandato britannico e fu suddiviso fin dal 1921 da quello della Palestina (divenendo la Transgiordania), ha una popolazione stimata di circa 6,2 milioni di abitanti (2008), di cui la met\u00e0 composta di palestinesi, in parte presenti sul territorio quando nacque lo stato giordano nel 1946, in parte rifugiati provenienti dalla Palestina durante le varie guerre avvenute con Israele.\nLa Giornata internazionale di solidariet\u00e0 per il popolo palestinese.\nIl 29 novembre 1947, con la risoluzione 181 dell'Assemblea Generale delle Nazioni Unite, venne approvato il Piano di partizione della Palestina: esso proponeva di risolvere il conflitto fra ebrei e arabi,con la partizione del territorio palestinese fra due istituendi Stati, uno ebraico, l'altro arabo, con Gerusalemme sotto controllo internazionale. La data viene ricordata oggi con la \"Giornata internazionale di solidariet\u00e0 per il popolo palestinese\""}
{"id": "26892", "revid": "933835", "url": "https://it.wikipedia.org/wiki?curid=26892", "title": "Barisciano", "text": "Barisciano (\"Variss\u00e0n\u00eb\" in abruzzese) \u00e8 un comune italiano di abitanti della provincia dell'Aquila in Abruzzo, posto a circa 18\u00a0km a est-sud-est del capoluogo abruzzese L'Aquila, in posizione moderatamente rialzata rispetto alla bassa Valle dell'Aterno, alle falde sud-occidentali del Gran Sasso d'Italia.\nGeografia fisica.\nTerritorio.\nIl territorio comunale fa parte della Comunit\u00e0 montana \"Campo Imperatore-Piana di Navelli\" e parte di esso rientra nel territorio del Parco nazionale del Gran Sasso e Monti della Laga costituendone di fatto una delle porte di accesso nella sua parte meridionale.\nIl paese e le frazioni sono state duramente colpite dal terremoto dell'aprile 2009 con epicentro a L'Aquila.\n\u00c8 raggiungibile da L'Aquila e da Sulmona attraverso la Strada statale 17 dell'Appennino Abruzzese ed Appulo-Sannitico. Da Barisciano sono inoltre raggiungibili i borghi turistici di Santo Stefano di Sessanio, Calascio e Castel del Monte fino a Campo Imperatore.\nClima.\nIl clima di Barisciano \u00e8 tipicamente continentale anche se la posizione rialzata rispetto alla bassa Valle dell'Aterno evita le forti escursioni termiche giornaliere tipiche delle conche in altura. L'inverno \u00e8 rigido, ma non molto piovoso, l'autunno e la primavera sono le stagioni pi\u00f9 piovose mentre l'estate \u00e8 calda e secca.\nStoria.\nNotizie del borgo risalgono a un insediamento dei Vestini nel I secolo a.C. sulla via romana Claudia Nova. Aveva rapporti con la citt\u00e0 di Peltuinum in Prata d'Ansidonia. Una lapide del 58 a.C. \u00e8 conservata a L'Aquila. Una chiesetta dell'XI secolo dedicata a Santa Maria di Forfona farebbe pensare alla sua costruzione sopra un tempio di Giove.\nIl borgo medievale fu costruito nell'XI secolo attorno al castello recinto fortificato. Il borgo sottostante era denominato \"Bariscianello\", poich\u00e9 suddiviso in varie contrade. Il centro nel Duecento (1254) partecip\u00f2 alla fondazione dell'Aquila.\nNel Trecento si ebbero numerose contese territoriali con la limitrofa Baronia di Carapelle per il possesso dei pascoli, liti che si protrassero fino al XIX secolo.\nNel XV secolo, durante la guerra dell'Aquila del 1424, fu devastato da Braccio da Montone. I cittadini tentarono la resistenza nel castello, ma esso fu distrutto completamente, meno le mura, e gli abitanti fatti schiavi. Nel XVI secolo il territorio visse di pastorizia grazie alla presenza del tratturo, e ci\u00f2 fu la principale fonte economica del paese fino al XX secolo. I segni dello sviluppo del borgo sono visibili nella notevole ricchezza delle architetture religiose come San Flaviano e Santa Maria di Valleverde, e dei palazzi dei signori feudatari: in particolare quello dei Caracciolo di Marano, principi di Barisciano \nSub\u00ec danni nel 1703 con il terremoto e anche nel 2009.\nMonumenti e luoghi d'interesse.\nCastello recinto.\nIl castello a recinto fu fondato nell'XI secolo sopra un colle montuoso che sovrasta il borgo medievale. Fu eretto come tipico castello recinto a impianto rettangolare, con torrioni angolari e case dentro le mura.\nPartecip\u00f2 alla fondazione della citt\u00e0 dell'Aquila nel 1254, i castellani occuparono la zona orientale del Quarto Santa Maria, ed il 23 aprile 1424 venne attaccato e distrutto da Braccio da Montone durante l'assedio alla citt\u00e0, ne rimase comunque a far parte fino al 1529, per poi diventare feudo di famiglie aristocratiche. Attorno al XVI secolo perse il suo ruolo difensivo e venne abbandonato, danneggiato ulteriormentedal terremoto del 1703 e sa spoliazioni per costruire nuovi edufuci a Barisciano.\nCon il terremoto del 2009 crolla il torrione occidentale, il meglio conservato della cinta muraria. Presso un altro torrione nel XVI secolo fu costruita la cappella di San Rocco .\nChiesa di San Flaviano Vescovo.\nSi tratta della chiesa parrocchiale, ricostruita nel 1733 dopo il grave terremoto del 1703, ma nota nelle fonti fin dal XII secolo: del 1109, ad esempio, \u00e8 un documento contenuto nel Regesto della Diocesi di Valva in cui si annota il passaggio giurisdizionale della chiesa alla stessa Diocesi; ci\u00f2 ne colloca la fondazione nei secoli precedenti. La chiesa ha pianta medievale rettangolare, con esterno in robusta pietra. La facciata in stile neoclassico \u00e8 del 1733. Il campanile, una torre con un piccolo tetto, \u00e8 testimone della preesistente struttura medioevale. In seguito al sisma del 2009, la chiesa \u00e8 stata dichiarata inagibile e chiusa al pubblico.\nSantuario della Madonna di Valleverde.\nSi trova accanto al paese, presso il cimitero. La chiesa \u00e8 stata completata nel 1580, nel luogo in cui un'icona della Vergine con bambino, oggi incastonata nell'altare maggiore della chiesa, inizi\u00f2 a piangere davanti a folle sempre crescenti. L'altare in marmi policromi \u00e8 in stile greco classico, con nicchia a conchiglia. Il santuario ha aspetto rinascimentale. La facciata \u00e8 divisa in due livelli da una cornice: il semplice portale tardo romanico con elementi manieristi ha una lunetta curva con bassorilievi, e la parte superiore della facciata ha una vetrata centrale incastonata in due colonne che formano quattro bucature eguali. \u00c8 affiancata da due piccole finestre con architrave rinascimentale.\nIl campanile \u00e8 a vela. In seguito al sisma del 2009, la chiesa \u00e8 stata dichiarata inagibile e chiusa al pubblico. Accanto al santuario vi \u00e8 un conventino poggiante su archi a tutto sesto, che in tempi di peste fungeva da lazzaretto.\nConvento di San Colombo.\nAppena fuori dal paese si trova il convento francescano di San Colombo del XIV secolo, oggi sede del Centro ricerche floristiche dell'Appennino \"San Colombo\", in cui vengono conservate e studiate numerose variet\u00e0 di semi, di cui circa 235 soprattutto della flora appenninica e altre 46 di specie agronome autoctone; nel centro \u00e8 presente anche un Herbarium Apenninicum con i suoi 40000 campioni. Sono in corso di progettazione un orto botanico e un Museo sulla fitodiversit\u00e0 del Parco.\nL'Immacolata Concezione o SS. Trinit\u00e0.\nLa chiesa dell'Immacolata Concezione o SS. Trinit\u00e0 risale alla met\u00e0 del XVII secolo. Oggi ospita il \"Centro di documentazione della Transumanza\". La chiesa, avendo riportato gravi danni in seguito al sisma del 6 aprile 2009, \u00e8 stata dichiarata Inagibile e chiusa al pubblico.\nCultura.\nFestivit\u00e0.\nOltre alle feste patronali nelle varie frazioni il comune organizza annualmente a fine agosto la \"Sagra della Patata\". Ogni anno il 25 novembre si tiene la tradizionale Fiera di Santa Caterina d'Alessandria di importanza storica in quanto in passato, durante il suo svolgimento, veniva stabilito il prezzo dello zafferano."}
{"id": "26894", "revid": "439868", "url": "https://it.wikipedia.org/wiki?curid=26894", "title": "Barrea", "text": "Barrea (\"Varr\u00e9a\" in dialetto barreano) \u00e8 un comune italiano di abitanti della provincia dell'Aquila in Abruzzo. Appartenente alla comunit\u00e0 montana Alto Sangro e Altopiano delle Cinque Miglia, \u00e8 una localit\u00e0 turistica grazie alla presenza dell'omonimo lago e del parco nazionale d'Abruzzo, Lazio e Molise.\nGeografia fisica.\nBarrea \u00e8 situata in un territorio montano afferente al bacino dell'Alto Sangro e al lago di Barrea. Il centro abitato, posto ad un'altitudine di 1.060 m s.l.m., occupa una sporgenza all'estremit\u00e0 orientale del lago racchiusa dalle ripide fiancate dei monti della Meta a sud e il monte Greco a nord. Il suo territorio \u00e8 compreso nel parco nazionale d'Abruzzo, Lazio e Molise.\nIl lago fu costituito nel 1951 dallo sbarramento del fiume Sangro ed \u00e8 utilizzato per la produzione di energia elettrica. La Zona Umida del Lago di Barrea, gestita dall'Ente Parco Nazionale d'Abruzzo Lazio e Molise, dal 1976 \u00e8 nella lista delle aree previste dalla Convenzione di Ramsar.\nStoria.\nEt\u00e0 antica.\nIl territorio della \"Vallis Regia\" (nome che indica il comprensorio del lago di Barrea formato dalla citt\u00e0 omonima, Villetta Barrea e Civitella Alfedena) fu abitato sin dall'et\u00e0 preistorica, come attestano i ritrovamenti archeologici nella vicina grotta \"Graziani\". \u00c8 probabile che ad abitare questo territorio fossero gruppi di cacciatori provenienti da quote pi\u00f9 basse, che giungevano alla ricerca di grosse prede e selce. Alcune antiche necropoli testimoniano la presenza, almeno dal primo millennio a.C., di popolazioni stanziali che praticavano agricoltura e allevamento. Numerosi sono infatti i luoghi di sepoltura rinvenuti nella Vallis Regia, tutti riconducibili ad un periodo compreso tra il VII secolo a.C. e il IV secolo a.C. Dall'analisi dei reperti come armi o skyphos si \u00e8 giunti alla conclusione che a popolare questa zona dell'Alto Sangro fossero gruppi con una forte connotazione guerriera, appartenenti con tutta probabilit\u00e0 alla trib\u00f9 sannitica dei Pentri.\nNel periodo romano imperiale, dopo la sottomissione della popolazione autoctona con le guerre sannitiche, il territorio sub\u00ec un lento processo di romanizzazione, che apport\u00f2 profondi cambiamenti sociali, economici e culturali. \u00c8 in questo momento che si afferma a Barrea la pastorizia transumante verso l'odierna Puglia settentrionale. Gi\u00e0 dal basso impero le zone montane del Sannio sprofondano in una fase di grande decadenza, che a seguito delle devastazioni della guerra greco-gotica e alla conquista longobarda culminer\u00e0 con la fine della transumanza a lunga distanza.\nEt\u00e0 medievale.\nCon la cristianizzazione e la diffusione del monachesimo benedettino cess\u00f2 lo spopolamento. Agli inizi dell'VIII secolo i monaci edificarono nella valle un monastero dedicato a San Michele Arcangelo, che visse un periodo di grande prosperit\u00e0 fino alla sua completa distruzione da parte dei Saraceni agli inizi del X secolo.\nQuando nel 1017, a seguito di un periodo di abbandono, le propriet\u00e0 di Sant'Angelo di Barrea vennero affidate all'abbazia di Montecassino, ebbe inizio la creazione dell'odierno borgo. Il progetto fu avallato dai monaci, che intendevano raccogliere la popolazione della valle in sedi meglio munite e pi\u00f9 facilmente difendibili. In epoca feudale, il controllo di Barrea fu dapprima ai Di Sangro, poi ai Caldora e infine ai D'Afflitto. A trainare l'economia di questa fase storica fu la ripresa dell'industria armentizia, avviata dai Normanni e regolamentata da Alfonso I d'Aragona, che nel 1447 istitu\u00ec la dogana della mena delle pecore in Puglia e riapr\u00ec i tratturi.\nEt\u00e0 contemporanea.\nCon l'estinzione della famiglia d'Afflitto, il ducato di Barrea fu ereditato da Giovanni Battista Caracciolo, principe di Melissano, che ne rimase in possesso fino al 1806, quando cess\u00f2 di esistere il regime feudale. Poco dopo vi fu l'abolizione della Dogana e il ritiro della concessione delle terre del Tavoliere, che portarono al declino l'industria armentizia e l'intero tessuto economico dell'Abruzzo montano.\nNel 1837 fu realizzata una strada rotabile per collegare il paese alla consolare degli Abruzzi. In seguito all'unit\u00e0 d'Italia continu\u00f2 ad essere presente l'endemico fenomeno del brigantaggio, caratterizzato da episodi violenti che ebbero importanti conseguenze economiche e sociali.\nLa crisi della pastorizia transumante, l'incremento demografico e la generale crisi di fine secolo diedero avvio al fenomeno dell'emigrazione, che ebbe il suo apice tra i primi anni del XX secolo e l'inizio della prima guerra mondiale. La principale meta dei barreani furono gli Stati Uniti. Vi fu poi l'emigrazione interna al territorio italiano, in particolare verso Roma. Negli anni venti, la popolazione era notevolmente diminuita.\nBarrea si ritrov\u00f2 sul fronte durante la seconda guerra mondiale, dal momento che si affacciava alla linea Gustav. La popolazione fu costretta a sfollare e il paese sub\u00ec gravi danni e ingenti saccheggi. Al loro ritorno, i barreani si ritrovarono in una condizione di miseria assoluta. Con il declino delle economie tradizionali ripart\u00ec l'emigrazione, favorita anche dalla creazione del lago, agli inizi degli anni '50, che strapp\u00f2 all'agricoltura le terre pi\u00f9 fertili. Altra battuta d'arresto per il paese fu il terremoto del 1984, che ha causato la definitiva perdita del tessuto sociale del centro storico cittadino.\nMonumenti e luoghi d'interesse.\nArchitetture religiose.\nChiesa di San Tommaso Apostolo.\nChiesa parrocchiale cittadina, venne eretta nel XIII secolo e consacrata il 2 aprile 1300 dal vescovo di Trivento Giacomo. \u00c8 stata pi\u00f9 volte danneggiata e restaurata nel corso dei secoli, ma particolarmente significativi sono stati gli effetti del terremoto che ne demol\u00ec il campanile (poi ricostruito nel 1710), l'incendio che la interess\u00f2 durante la seconda guerra mondiale e il terremoto del 1984. Il prospetto principale \u00e8 caratterizzato da un portale tardo-rinascimentale in pietra locale. L'interno, ripartito in tre navate, \u00e8 decorato con stucchi e dorature in stile barocco. Nella seconda met\u00e0 del Settecento fu affrescata da Paolo Gamba da Ripabottoni, ma parte della sua opera \u00e8 attualmente perduta.\nChiesa della Madonna delle Grazie.\nIl tempio originario venne costruito nel XIV secolo e consacrato da Andrea da Valleregia, vescovo di Larino, nel 1345. \u00c8 presumibile comunque che prima di esso vi fosse un edificio di culto pi\u00f9 antico. Al momento della creazione dell'invaso artificiale di Barrea, negli anni Cinquanta, dal momento che la chiesa si sarebbe venuta a trovare al di sotto del livello dell'acqua, venne ricostruita nella posizione attuale conservando le linee originali e riutilizzandone gli elementi architettonici principali, come portale e altari.\nChiesa della Congrega di Santa Maria delle Grazie.\nLa chiesa \u00e8 stata edificata nel 1643 ed \u00e8 appartenuta alla Congrega della Madonna delle Grazie.\nSi trova di fronte al fianco sinistro della chiesa di San Tommaso, lungo la strada che dal castello scende verso Piazza Umberto I.\nArchitetture militari.\nMonastero di San Michele Arcangelo.\nPosto al di fuori del borgo, \u00e8 un esempio di convento fortezza, eretto dai monaci benedettini intorno all'anno Mille per scopi difensivi a seguito della distruzione del monastero di San Michele Arcangelo in localit\u00e0 Barreggio da parte dei saraceni. Numerosi sono i danni che la struttura ha subito in tempi recenti, anche a causa del suo stato di abbandono. Il terremoto del 1984 ne ha provocato il crollo della parete nord, mentre nell'inverno 2006 un cedimento ha portato al crollo di parte della parete ovest.\nIl Castello.\nFu costruito tra l'XI e il XII secolo dai feudatari Di Sangro ed \u00e8 composto da una torre pi\u00f9 antica a base quadrata, una torre a pianta circolare aggiunta solo nel XV secolo per sorvegliare l'accesso principale del paese e la cinta muraria che forma cos\u00ec un perimetro irregolare fortificato. Gravemente danneggiato dal terremoto del 1984, ospita attualmente eventi culturali.\nArchitetture civili.\nFontana del Mammarino.\n\u00c8 formata da un muro che sostiene un sovrastante terrazzo, raggiungibile tramite una scala laterale, in cui \u00e8 situato un piccolo fornice ad arco a tutto sesto addosso al quale \u00e8 posta la fontana e un fornice pi\u00f9 grande e pi\u00f9 profondo che contiene il lavatoio.\nFontana di Barrea.\nSi trova nelle vicinanze della chiesa di San Tommaso Apostolo ed \u00e8 interamente costituita di pietra. \u00c8 composta da un fornice con capitelli e arco a tutto sesto modanato e inquadrato da due semicolonne sopra i rispettivi piedistalli.\nSport.\nCalcio.\nLa principale squadra di calcio della citt\u00e0 \u00e8 l\"A.S.D. Barrea\" che milita nel girone A abruzzese di 1\u00aa Categoria. I colori sociali sono: il blu ed il bianco."}
{"id": "26895", "revid": "713714", "url": "https://it.wikipedia.org/wiki?curid=26895", "title": "Bisegna", "text": "Bisegna \u00e8 un comune italiano di abitanti della provincia dell'Aquila in Abruzzo.\nGeografia fisica.\nTerritorio.\nIl paese \u00e8 situato alle pendici del gruppo montuoso della Montagna Grande che separa la valle del Giovenco dalla valle del Sagittario ad un'altitudine che varia dai 932 ai 2208 metri Posto all'estremit\u00e0 orientale che separa la Marsica dalla valle Peligna, confina con i comuni di Gioia dei Marsi, Ortona dei Marsi, Pescasseroli, Scanno e Villalago. Dal 1999 fa parte integrante dell'area del parco nazionale d'Abruzzo, Lazio e Molise.\nIdrografia.\nSul monte Pietra Gentile, ufficialmente 1977 , nasce il fiume Giovenco, affluente naturale dei canali della piana del Fucino.\nOrigini del nome.\nNel periodo medievale il borgo era noto come \"Visinium\" (o \"Visignum\"), toponimo legato probabilmente ad un antico centro fortificato marso e modificatosi linguisticamente in \"Vesennia\", \"Versennia\", infine \"Bisegna\".\nStoria.\nOrigini.\nL'antico paese di Bisegna, posto su uno sperone roccioso del versante orientale della valle del Giovenco, dove il fiume omonimo ha le sue sorgenti, \u00e8 situato in posizione strategica per l'osservazione ed il controllo della valle che da sempre ha rappresentato una delle pi\u00f9 importanti vie di comunicazione verso il Fucino e la Marsica occidentale.\nIl ritrovamento, nei pressi dei centri urbani di Bisegna e San Sebastiano dei Marsi, di due frammenti di utensili in pietra testimonia, in epoca preistorica, la presenza di insediamenti umani lungo il fondovalle e sulle alture a ridosso del fiume Giovenco. Si tratta di un nucleo di selce di buona qualit\u00e0, da cui sono state ricavate delle piccole lame ed una scheggia triangolare con uno dei due lati ritoccato.\nAll'inizio dell'et\u00e0 del ferro (XI-VIII secolo a.C.), gli abitanti si portarono sulle alture della valle organizzandosi in centri fortificati (\"ocres\" in lingua marsa), con tanto di cinta murarie realizzate con pietre poste a secco, porte d'ingresso, cisterne e fossati. Tutto ci\u00f2 era legato alla necessit\u00e0 di dotarsi di maggiore capacit\u00e0 difensiva, molto probabilmente causata dall'arrivo di nuove trib\u00f9. Nel territorio comunale di Bisegna tali centri fortificati sono stati individuati sul Colle Bernardo e sul Colle Arienzo, sulla propaggine rocciosa dove \u00e8 situato il contemporaneo centro abitato ed anche in localit\u00e0 \"Le Castella\", posta a mezza costa all'inizio della valle, in posizione sovrastante la chiesa di San Giovanni.\nQuesta struttura insediativa fu mantenuta fino al IV secolo a.C., quando, dopo la seconda guerra sannitica portata avanti dai popoli italici contro Roma e la successiva concessione del \"foedus\" ai Marsi (302 a.C.), furono create condizioni pi\u00f9 vantaggiose che portarono ad una lunga fase di stabilit\u00e0 politico-amministrativa. Per questo motivo le popolazioni abbandonarono i centri fortificati, specie quelli posti pi\u00f9 in alto e pi\u00f9 scomodi, tornando a vivere nei siti a valle e sui pendii sottostanti e formando nuovi villaggi. Numerose, infatti, sono le testimonianze della presenza umana nella zona del Giovenco, databili dal IV secolo a.C. in poi.\nMedioevo.\nIl nucleo urbano \u00e8 stato costituito tra l'XI e il XII secolo, in seguito al generale fenomeno dell'incastellamento. In questo periodo i paesi venivano costruiti in posizione pi\u00f9 elevata, sulle colline, sulle cime o a mezza costa sui monti e infine venivano circondati dalle mura. \nIl toponimo medievale Visignum, relativo con ogni probabilit\u00e0 al nome del vicus risalente al III secolo a.C., \u00e8 citato nel \"catalogo dei Baroni \" del XII secolo, insieme a quello di San Sebastiano. Incluso nella contea di Celano, il borgo \u00e8 stato uno dei possedimenti della famiglia Piccolomini, come testimoniano i numerosi stemmi presenti nelle abitazioni pi\u00f9 antiche raffiguranti la mezzaluna.\nEt\u00e0 contemporanea.\nIn seguito all'eversione feudale venne istituito nel 1811 il distretto di Avezzano di cui fece parte il circondario di Pescina e con esso Bisegna, unito al comune di Ortona dei Marsi insieme alle ville di Aschi e San Sebastiano. Nel 1829 venne istituito il comune autonomo di Bisegna a cui fu annessa la frazione di San Sebastiano dei Marsi.\nIl patrimonio architettonico del borgo sub\u00ec gravi danni a causa del terremoto della Marsica del 1915, mentre il territorio venne bombardato durante la seconda guerra mondiale. Il 26 marzo 1946 avvenne la strage di Campomizzo: una bomba innescata durante la ritirata dei nazisti caus\u00f2 la morte di sette giovani e il ferimento grave di diversi operai impegnati nella ricostruzione del ponte sul fiume Giovenco situato lungo la strada provinciale 17 tra Bisegna e Gioia dei Marsi e fatto crollare dagli Alleati della seconda guerra mondiale.\nSociet\u00e0.\nTradizioni e folclore.\nIl 16 di agosto di ogni anno si celebra la festa patronale in onore di san Rocco, patrono del comune di Bisegna.\nA met\u00e0 maggio i fedeli di Bisegna e San Sebastiano effettuano un pellegrinaggio a Goriano Sicoli in occasione della festa di santa Gemma.\nInfrastrutture e trasporti.\nStrade.\nLa strada provinciale 17 collega il paese a Pescina in direzione nord e a Pescasseroli e nell'area del parco nazionale in direzione sud.\nAmministrazione.\nSul sito del Ministero dell'interno sono disponibili i dati di tutte le elezioni amministrative di Bisegna dal 1985 ad oggi.\nSport.\nArrampicata sportiva.\nNel 2014 su una falesia del territorio comunale \u00e8 stato realizzato il sito per l'arrampicata su roccia."}
{"id": "26896", "revid": "1543377", "url": "https://it.wikipedia.org/wiki?curid=26896", "title": "Bugnara", "text": "Bugnara \u00e8 un comune italiano di abitanti della provincia dell'Aquila in Abruzzo.\nFa parte della Comunit\u00e0 Montana Peligna. Fa parte dell'associazione I borghi pi\u00f9 belli d'Italia dal 2007 e del les plus beaux villages de la terre e citt\u00e0 dell'olio dal 2018.\nGeografia fisica.\nIl paese sorge ai piedi del Colle Rotondo (912 metri) e del monte Genzana (2170 m) ed il suo territorio \u00e8 delimitato a nord dal fiume Sagittario, dominando dall'alto tutta la Valle Peligna.\nOrigini del nome.\nL'origine del nome \u00e8 sconosciuta, tuttavia alcune ipotesi formulano che il termine Bugnara derivi da \"\"Bonae Ara\" indicante un altare dedicato alla dea Bona o Cerere, tempio trovantesi verosimilmente sotto la chiesa della Madonna della Neve sempre a Bugnara, visto che sotto questa chiesa vi \u00e8 un tempio pagano con pavimento in \"opera spicata\", ove \u00e8 stata portata alla luce una lapide con delle decorazioni che raffigurano delle sacerdotesse che stanno compiendo un rito. Un'altra ipotesi vuole Bugnara derivante da \"Vignae Ara\"\" per via delle coltivazioni di vigneti nei dintorni della cittadina abruzzese.\nStoria.\nLe prime notizie documentate sono rilevabili dal VI secolo anche se alcuni ritrovamenti denotano che il paese \u00e8 abitato da molto prima. Nel 1000 viene costruita la chiesa della Madonna della Neve. Nel 1079 il borgo risulta feudo di Simone di Sangro. Il feudo rimane a questa famiglia fino all'estinzione del casato nel 1759 con Vittoria Mariconda di Sangro. Nell'XI secolo si ebbe la costruzione del palazzo ducale per mezzo della medesima famiglia. Sempre i di Sangro ricostruirono la chiesa della Madonna della Neve nel 1361. I di Sangro si espansero nei borghi limitrofi Anversa, Frattura, Chiarano, ma vennero privati di altri. Nel 1442 venne istituita la Regia Dogana della Mena delle Pecore di Foggia che port\u00f2 a Bugnara lauti introiti visto che dipendeva dal pascolo. Nel 1706, nel 1933 e nel 1984 Bugnara fu interessata da gravi terremoti, in particolare quello del 1984 rese inagibili le chiese di Bugnara per parecchio tempo. Nel 1891 presso Bugnara venne costruita la stazione. Durante la seconda guerra mondiale venne fatto saltare il ponte sul Sagittario visto che era considerato un collegamento verso Roma. Nel 1974 la chiesa della Madonna della Neve e ritrovata l'anno successivo ed ora conservata al castello di L'Aquila.\nIl sisma del 6 aprile 2009.\nIl territorio di Bugnara dista circa 65\u00a0km in linea d'aria dall'epicentro del sisma del 6 aprile 2009. Non per questo, il centro storico del paese \u00e8 stato risparmiato da danni e lesioni gravi. Infatti alle 3:32 di quella notte, a Bugnara si sono registrati interi crolli di abitazioni secolari oltre al crollo di 500\u00a0m\u00b2 di solaio del Palazzo Ducale, gi\u00e0 fortemente danneggiato dal sisma del 1984. Di conseguenza, sono state fatte evacuare alcune case e alcune famiglie che abitavano nei paraggi del Palazzo Ducale.\nSimboli.\nLo stemma del Comune di Bugnara \u00e8 stato concesso con decreto del presidente della Repubblica del 30 marzo 2004.\nMonumenti e luoghi d'interesse.\nArchitetture civili.\nPalazzo Ducale Di Sangro - Rocca dello Scorpione o Castello ducale medievale, \u00e8 stato restaurato dai Di Sangro \u00c8 stato costruito nel XII secolo dalla famiglia di Sangro, che lo abit\u00f2 fino al 1500. Il palazzo \u00e8 cinto da mura. \nAree archeologiche.\nSiti presso la localit\u00e0 Santo Stefano, gi\u00e0 individuati da Antonio De Nino nel 1887 che descrisse un centro abitato con una cella vinaria ed un'iscrizione romana. Nel 1980-1981 sono stati fatti in loco degli scavi archeologici che hanno riportato alla luce dei muri in \"opus incertum\", delle colonne, delle anfore, dei pavimenti in \"opus spicatum\" e sette dolia che sono riferibili ad una villa rustica.\nInfrastrutture e trasporti.\nFerrovie.\nA Bugnara \u00e8 presente una stazione ferroviaria impresenziata della Ferrovia Roma-Sulmona-Pescara. "}
{"id": "26897", "revid": "1543377", "url": "https://it.wikipedia.org/wiki?curid=26897", "title": "Cagnano Amiterno", "text": "Cagnano Amiterno \u00e8 un comune italiano di 1.243 abitanti della provincia dell'Aquila in Abruzzo, al confine con la provincia di Rieti del Lazio, nella zona dell'Alto Aterno.\nGeografia fisica.\nTerritorio.\nIl comune di Cagnano Amiterno si estende per 60,24\u00a0km\u00b2, posizionato nell'alta Valle dell'Aterno, circondato dai Monti dell'Alto Aterno e fa parte della comunit\u00e0 montana Amiternina. Parte del territorio del comune rientra nel territorio del Parco nazionale del Gran Sasso e Monti della Laga costituendone di fatto una delle porte di accesso nella sua parte settentrionale-occidentale. All'interno del territorio del comune \u00e8 compreso l'Altopiano di Cascina posto sotto il versante settentrionale del gruppo montuoso di Monte Calvo e di Monte Giano.\nClima.\nIl clima \u00e8 tipicamente continentale con forti escursioni termiche giornaliere e annuali e con il tipico fenomeno dell'inversione termica tra fondovalle e fascia montana durante le ore notturne. La stagione pi\u00f9 piovosa \u00e8 l'autunno seguita dalla primavera e dall'inverno. La neve d'inverno compare frequentemente nella fascia montana, meno frequentemente e con accumuli inferiori nel fondovalle. L'estate \u00e8 la stagione secca e calda. La Piana di Cascina d'inverno fa registrare minime a doppia cifra fino anche a -20\u00a0\u00b0C specie in condizioni di innevamento al suolo.\nMonumenti e luoghi d'interesse.\nChiesa dei Santi Cosma e Damiano.\nFu costruita nel XV secolo e rimodellata nel 1706. La facciata quadrangolare \u00e8 in pietra sbozzata con una cornice barocca attorno al portale. Il campanile \u00e8 posto sul fianco di sinistra. La chiesa all'interno \u00e8 a navata unica perch\u00e9 in origine era una cappella.\nChiesa di Maria Santissima della Nativit\u00e0.\nFu costruita in epoca medievale \u00e8 tuttora conserva la struttura originaria. Ha pianta rettangolare a croce latina, con tre navate. La facciata \u00e8 in pietra sbozzata con portale molto semplice. Il campanile \u00e8 posto sulla destra.\nChiesetta di San Rocco.\nLa chiesa fu ricostruita dopo il grande terremoto del 1703. Ha aspetto barocco con la facciata decorata da stucchi, mentre il resto \u00e8 in pietra. Il campanile \u00e8 a vela.\nCultura.\nEventi.\nOltre alle feste patronali nelle varie frazioni il comune organizza annualmente ad Agosto, la \"Sagra del cinghiale\", animale molto presente nel territorio ed il \"Festival della Birra\", festivit\u00e0 presente nel territorio da pi\u00f9 di 10 anni.\nGeografia antropica.\nFrazioni.\nCome riportato dello statuto comunale il territorio \u00e8 diviso in cinque frazioni, alcune delle quali si dividono in distinti borghi.\nCagnano Amiterno.\nQuesta frazione \u00e8 il capoluogo del comune e comprende i borghi di \"Fossatillo\", \"Torre\", \"Sala\", \"San Cosimo\" e \"Collicello\". Nel borgo di San Cosimo di questa frazione ha sede il Palazzo Civico, che \u00e8 la sede comunale.\nQuesta frazione, con i suoi borghi, insieme alla frazione Corruccioni, appartiene alla \"Parrocchia Santi Cosma e Damiano\".\nSan Giovanni.\nQuesta frazione comprende i borghi di San Giovanni e San Pelino e appartiene alla \"Parrocchia San Giovanni Battista\". \u00c8 la frazione pi\u00f9 bassa del comune, sede di un importante cementificio del \"Gruppo Italcementi.\"\nTermine.\nQuesta frazione \u00e8 situata a circa 5\u00a0km dal capoluogo comunale ad un'altitudine di 1.050 m s.l.m.\nIl toponimo deriva dall'appellativo \"termine\", nel significato di \"pietra di confine\", esso infatti \u00e8 l'ultimo avamposto del contado cagnanese prima della montagna.\nA Termine, a differenza del resto del comune di Cagnano Amiterno, si parla un dialetto reatino.\nA Termine ha sede la \"Parrocchia Santa Maria della Nativit\u00e0\". Non lontano da Termine si apre la suggestiva \"Piana di Cascina\", che fa parte di questa frazione.\nFiugni.\nQuesta frazione \u00e8 la pi\u00f9 piccola e qui ha sede la \"Parrocchia Santissima Concezione\" che, come tutte le altre parrocchie del comune, appartiene alla vicaria Amiternina dell'arcidiocesi di L'Aquila.\nCorruccioni.\nQuesta frazione comprende i borghi di Civitella e Colle. Appartiene alla Parrocchia di Cagnano Amiterno.\nInfrastrutture e trasporti.\nFino al 1935 Cagnano era raggiungibile da L'Aquila attraverso la Ferrovia L'Aquila-Capitignano con un'omonima fermata. Attualmente \u00e8 raggiungibile da L'Aquila e da Amatrice attraverso la strada statale 260 Picente che da L'Aquila fino a San Giovanni \u00e8 tipicamente a scorrimento veloce. Da L'Aquila inoltre \u00e8 attivo nei giorni feriali un servizio di trasporto pubblico locale bidirezionale tramite corriere TUA."}
{"id": "26898", "revid": "933835", "url": "https://it.wikipedia.org/wiki?curid=26898", "title": "Calascio", "text": "Calascio \u00e8 un comune italiano di abitanti della provincia dell'Aquila in Abruzzo. Faceva parte, fino al 2008, della Comunit\u00e0 montana Campo Imperatore-Piana di Navelli.\nIl territorio del comune rientra nel territorio del Parco nazionale del Gran Sasso e Monti della Laga costituendone di fatto una delle porte di accesso nella sua parte meridionale.\nGeografia fisica.\nIl borgo \u00e8 situato nell'entroterra abruzzese, nel parte meridionale del massiccio del Gran Sasso d'Italia, al di sotto della vasta piana di Campo Imperatore, in posizione panoramica sulla valle del Tirino, ad un'altitudine di poco superiore ai 1200 m s.l.m.; al di sopra del paese vi \u00e8 la frazione di Rocca Calascio, ora riscoperta e ristrutturata, con il suo castello, arroccato in cima ad un monte, a 1460 m.\nRaggiungibile dalla strada statale 17 svoltando in prossimit\u00e0 di Barisciano o, in alternativa, di San Pio delle Camere, oppure da Ofena-Capestrano, da nord \u00e8 inoltre possibile arrivare al paese attraversando Campo Imperatore e superando il valico di Capo di Serre oppure da Vado di Sole (passando poi per Capo di Serre) provenendo da Castelli o Farindola. Transita qui un tratto della grande Ippovia del Gran Sasso.\nStoria.\nIl toponimo \"Calaso\" figura gi\u00e0 nell'816 in un documento dell'imperatore Ludovico I che elencava i possedimenti dei monaci Volturnensi e riflette la base prelatina \"cala\", cio\u00e8 \"fianco scosceso del monte, scoscendimento\".\nSuccessivamente, con ogni probabilit\u00e0 dopo la conquista normanna dell'anno 1140, venne costruito per volont\u00e0 di Re Ruggero d'Altavilla il castello sul monte sovrastante per controllare meglio il territorio, ma non si esclude l'esistenza di una pi\u00f9 antica torre d'avvistamento. \nDocumentata nel 1239 e nel 1380, pass\u00f2 ai Piccolomini Todeschini nel 1463. Antonio Piccolomini Todeschini fece realizzare le quattro torri circolari ed una merlatura ghibellina sul modello del castello di Celano e della nuova chiesa parrocchiale di Castelvecchio Calvisio. Attorno alla struttura militare si form\u00f2 un borgo, Rocca Calascio\nNel 1703 il paese venne danneggiato dal terremoto dell'Aquila del 1703, in seguito al quale il borgo di Rocca Calascio, fortemente provato, venne quasi completamente abbandonato e buona parte della popolazione si trasfer\u00ec nella sottostante Calascio. Calascio e la sua Rocca fecero parte dal XIII secolo della baronia di Carapelle, che comprendeva anche Carapelle Calvisio, Castelvecchio Calvisio e Santo Stefano di Sessanio fino al 1806, anno dell'abolizione della feudalit\u00e0. I due centri abitati erano stati feudo, come gli altri centri della baronia, delle famiglie Pagliara, Colonna, Celano, Caldora, Accrocciamuro, Piccolomini Todeschini, Del Pezzo, Cattaneo, Medici e Borbone.\nMonumenti e luoghi d'interesse.\nIl paese \u00e8 caratterizzato da un nucleo compatto d'origine altomedievale, posto sulla strada che da Santo Stefano di Sessanio va verso Castel del Monte, contornato da alcune strutture moderne, soprattutto del XIX e XX secolo. Sul monte sovrastante \u00e8 invece il borgo di Rocca Calascio ed i ruderi del castello. L'architettura residenziale \u00e8 dominata dalla tipologia di casa-torre, con struttura simile ad una torre in muratura, a base molto piccola e notevole sviluppo in altezza (cinque o sei piani). \nI principali monumenti del paese sono:\nEconomia.\nTurismo.\nIl settore economico principale \u00e8 il turismo, incentrato principalmente sul borgo vecchio medievale di Rocca Calascio e sul castello. Centinaia di visitatori alla settimana esplorano il castello e la valle sottostante di Navelli e Castelvecchio Calvisio, altro borgo medievale di notevole interesse storico. \nL'ambiente scenografico \u00e8 scelto dagli amanti della montagna e della fotografia in quanto sono visibili dalla rocca i borghi di Santo Stefano di Sessanio e Castel del Monte. Prodotti locali sono anche il vino e la carne di ovini. Vicino a Santo Stefano \u00e8 possibile raggiungere la piana di Campo Imperatore."}
{"id": "26899", "revid": "1656773", "url": "https://it.wikipedia.org/wiki?curid=26899", "title": "Campo di Giove", "text": "Campo di Giove \u00e8 un comune italiano di 770 abitanti della provincia dell'Aquila, posto al confine con la provincia di Chieti, in Abruzzo. Fa parte della comunit\u00e0 montana Peligna, del parco nazionale della Maiella e dell'associazione Borghi autentici d'Italia. Situato ai piedi del versante sud-occidentale della Maiella, \u00e8 un'importante localit\u00e0 di villeggiatura estiva ed invernale, con la presenza dell'omonima stazione sciistica.\nGeografia fisica.\nTerritorio.\nIl paese, posto alle falde della zona occidentale della Maiella e precisamente tra il Monte Amaro, la Tavola Rotonda e il Monte Porrara, a , confina a nord con Pacentro, a ovest con Cansano e a sud con Palena, quest'ultimo, a differenza degli altri, sito in provincia di Chieti.\nIl dislivello varia da un minimo di 700 m s.l.m. di Fonte della Valle a un massimo di m s.l.m. in prossimit\u00e0 della Tavola Rotonda. La parte pi\u00f9 antica del paese \u00e8 situata sul dichino di un colle, mentre la parte di pi\u00f9 recente edificazione su un pianoro e i colli antistanti.\nA sud-est dell'abitato vi \u00e8 un laghetto di origine carsica, il lago Ticino (o Tescino), che, con le sue modeste dimensioni e il caratteristico ambiente naturale circostante, costituisce una peculiarit\u00e0 del parco nazionale della Maiella. Tale specchio d'acqua, ridottosi perlopi\u00f9 allo stato di stagno, \u00e8 ci\u00f2 che resta di un originario lago morenico e la sua presenza nel territorio \u00e8 attestata gi\u00e0 dal 1317, quando risulta appartenente ai domini dei coniugi Simone di Sangro e Lorenza di Licinardo con il nome di \"stagnum lucosanum\" e utilizzato per scopi irrigui. Si registra inoltre la presenza di alcune sorgenti di piccola portata che sgorgano lungo i pendii della Maiella che danno sul borgo, secondo un dislivello che spazia dai m s.l.m. ai 700 m s.l.m. di Fonte della Valle.\nI versanti della Tavola Rotonda e del Monte Porrara che circondano a nord-est e sud-est il paese sono caratterizzati da fenomeni carsici e tracce di calcari biostromali del Cretaceo, con a valle depositi terrigeni del Miocene superiore, calcilutiti avana e biancastri oolitici e presenza di macro- e microfossili. Nello specifico, il versante principale deve la sua formazione all'accumulo morenico di un ghiacciaio, mentre quelli dei rilievi orientali annoverano la presenza di falde di detrito e disfacimento e morene di nevaio.\nIl centro abitato poggia su una sinclinale, proseguimento della fossa tettonica della Valle dell'Orta. Nella parte occidentale la faglia diviene diretta e i suoi effetti meccanici vengono attenuati dalle erosioni dei versanti montuosi circostanti, mentre nella parte meridionale si registrano rigetti maggiori, con affioramento di termini carbonatici via via pi\u00f9 antichi. Nella zona di Guado di Coccia si evidenziano invece terminazioni periclinaliche. Nel corso della sua storia Campo di Giove ha subito almeno due sismi: il terremoto della Maiella del 3 novembre 1706, che ebbe l'epicentro proprio nella faglia della montagna sopra il borgo e registr\u00f2 una magnitudo di 6,6 che port\u00f2 alla distruzione della maggior parte degli edifici, e il terremoto della Maiella del 26 settembre 1933 di magnitudo 5,7, ma pur sempre lesivo. Secondo la classificazione sismica, il comune \u00e8 in \"zona 1\" (sismicit\u00e0 alta), come stabilito dal dipartimento della protezione civile.\nClima.\nPer via della sua posizione, Campo di Giove \u00e8 caratterizzato da un clima continentale con inverni freddi ed estati calde ma salubri. Nel periodo invernale si registrano frequenti precipitazioni di carattere nevoso, con temperature che possono raggiungere i -7 \u00b0C. La particolare vallata su cui poggia il paese, unita alla presenza dei monti circostanti, genera, in particolare durante le giornate estive, forti escursioni termiche nel passaggio dalle ore di luce alle ore di buio. Tali caratteristiche climatiche, insieme alla particolare collocazione del borgo e alla presenza di vaste pinete e faggete presenti all'interno del suo territorio, contribuiscono in maniera determinante a rendere pura l'aria circostante e a creare una sorta di \"microclima campogiovese\". Secondo la classificazione climatica, il centro abitato \u00e8 situato in \"zona F\", con GG. Tra i venti che vi spirano, vi sono la bora e, in misura minore, lo scirocco.\nCampo di Giove possiede una propria stazione meteorologica. Di seguito \u00e8 riportata una tabella riassuntiva dei principali dati climatici del comune, secondo le stime del NOAA:\nStoria.\nOrigini e periodo italico-romano.\nLa zona orientale della Maiella fu abitata sin dal Paleolitico, poich\u00e9 non molto lontano, presso il comune di Lama dei Peligni, fu rinvenuto il cranio del cosiddetto \"Uomo della Maiella\". Del Neolitico presso il cosiddetto \"pagus\" sul lago Ticino (o Tescino) risale una pietra scheggiata dagli uomini primitivi. Tuttavia presenze stabili nel territorio si hanno nel VI secolo a.C., quando il villaggio originario era formato da un insieme di \"pagi\", situati presso le zone di Pian de' T\u00f2fani, dell'Ara e di Guado di Coccia.\nVerso il 300 a.C. nel campo dell'Ara di Coccia sorse un tempio dedicato a Giove. Il posto prese il nome di \"Campus Jovis\", da cui la denominazione attuale del paese. Secondo la leggenda, durante una battaglia tra Peligni e Romani, guidati da Quinto Fabio Massimo, svoltasi nella zona, presso il cosiddetto \"Colle della Battaglia\", i primi credettero di aver vinto, quando all'improvviso scoppi\u00f2 un tremendo temporale che capovolse le sorti dello scontro e i Romani, in segno di riconoscenza per la vittoria ottenuta pi\u00f9 per motivi legati alla pioggia che per le loro capacit\u00e0 militari, vollero innalzare un tempio a Giove presso il campo dell'Ara di Coccia, dove oggi si trova la chiesa di Sant'Eustachio. Campo di Giove fu poi riportato dai Romani nella celebre \"Tabula Peutingeriana\" sotto il nome di \"Jovis Larene\", posto lungo la \"Via Numicia\" (o \"Minucia\"); tuttavia c'\u00e8 chi ritiene che possa trattarsi invece della vicina Scanno.\nSubito dopo, nella zona, attraversata non molto lontano dalla \"Via Numicia\" (o \"Minucia\"), fu formata una \"mansio\", ossia una stazione di posta, di sosta e di ristoro, dove tra il 217 e il 211 a.C. pass\u00f2 pi\u00f9 volte Annibale con il suo esercito durante i suoi spostamenti da e verso Roma. L'area, ricca di terreni adatti al pascolo, corrispondente all'odierno altopiano di Quarto Santa Chiara, veniva utilizzata dai pastori per compiere il rito della transumanza. Si pu\u00f2 dire quindi che la zona durante tutta la durata dell'Impero romano attravers\u00f2 un periodo di relativa stabilit\u00e0.\nMedioevo.\nDopo la caduta dell'Impero romano, avvenuta nel 476 d.C., i Goti, i Vandali e i Longobardi saccheggiarono la Valle Peligna, colpendo anche il \"pagus\" di Campo di Giove. Nell'VIII secolo sopraggiunsero anche i Franchi e i Saraceni, oltre agli Ungari e ai Normanni nel IX e X secolo. Una notizia riporta che nel 937 presso Campo di Giove gli abitanti della zona riuscirono a sorprendere ed annientare una colonia di Ungari intenta ad oltrepassare il \"valico della forchetta\" con un ricco bottino.\nIl villaggio romano intanto venne definitivamente abbandonato e gli abitanti dei vari \"pagi\" si radunarono in un \"podium\" e iniziarono a difendersi dai barbari costruendo nuove case e delimitando i confini con delle mura perimetrali. In poco tempo il \"podium\" divenne \"oppidum\", ossia un castello non fortificato, e contava quattro porte urbiche (chiamate \"Porta Cauto\", \"Porta della Serra\", \"Porta delle Scalate sante\" e \"Porta del Supporto\") poste lungo le mura perimetrali, cui si aggiunse prima del 1584 una quinta (\"Porta Belprato\").\nParallelamente nella comunit\u00e0 cominci\u00f2 a diffondersi il cristianesimo, grazie alla presenza in paese di alcuni monaci dell'abbazia di San Vincenzo al Volturno, quivi stabilitisi, che impartivano agli abitanti i doveri religiosi e civili. Nel 1183 una bolla di papa Lucio III documentava la presenza di una chiesa dedicata a San Michele Arcangelo situata nella vicina Cansano.\nIl feudo contava nell'XI secolo 24 famiglie ed il castello, tassato 20 once annue, forniva 2 cavalieri e 4 scudieri. In questo periodo il suo territorio fu attraversato da Ugo I di Vermandois, intento a recarsi con il suo esercito in Terrasanta per la prima crociata. Il feudo nel 1073 venne ceduto ai monaci dell'abbazia di Montecassino da Oddone Valva, riportato nelle fonti come Oddone di Pettorano sul Gizio, il quale l'aveva ottenuto grazie ad una donazione fattagli dai predetti monaci volturensi.\nPi\u00f9 avanti negli anni, nel XIII secolo, Campo di Giove venne frequentato da papa Celestino V e i suoi discepoli, tra cui Roberto da Salle, i quali praticavano la via dell'eremitaggio per adorare il Signore. Durante il suo passaggio, Pietro (questo il suo nome prima di divenire papa) ebbe modo di far erigere a Sulmona l'eremo di Sant'Onofrio al Morrone e a Campo di Giove l'eremo della Madonna di Coccia e il convento di Sant'Antonino, situato fuori dalle mura della citt\u00e0, oggi scomparso, mentre da Roberto la grotta di Sant'Angelo presso Lama dei Peligni.\nNel 1280 il feudo fu diviso in due parti, entrambe governate dai baroni di Colledimacine: una met\u00e0 dai fratelli Galgano ed Oderisio di Bifero, mentre l'altra dal loro fratello Luca e dai suoi nipoti Tommaso ed Andrea di Bifero. Nel 1294 Bartolomeo Galgano divenne signore del feudo. Nel 1304 Campo di Giove fu donata dal re del Regno di Napoli Carlo II d'Angi\u00f2 a Tommaso Piscicelli che la governer\u00e0 fino alla sua morte, avvenuta il 7 dicembre 1334. Il feudo and\u00f2 quindi al barone De Capite di Sulmona, a Roberto di Licinardo e alla sua morte, avvenuta intorno al 1342, alla sorella Giovanna, che dovettero combattere contro lo strapotere sempre maggiore delle famiglie Caldora e Cantelmo, la prima schierata con gli Angioini, mentre l'altra con gli Aragonesi, pretendenti al trono del Regno.\nNel 1383 Giacomo Cantelmo, 6\u00ba signore di Popoli, conquist\u00f2 Campo di Giove, essendosi ritirato dalla vita di corte napoletana, data l'instabilit\u00e0 del governo del re Carlo III d'Angi\u00f2-Durazzo. Il feudo pass\u00f2 poi al figlio secondogenito Berlingiero Cantelmo, 1\u00ba conte di Arce e gran camerlengo del Regno di Napoli, e fu confermato prima dal sovrano napoletano e poi dal suo successore Ladislao d'Angi\u00f2-Durazzo. Questi mor\u00ec prematuramente e lasci\u00f2 nel testamento come bali e tutori del suo unico figlio Giacomo, rimasto orfano (la madre Maria Caldora, figlia di Luigi, era morta prima del padre Berlingiero), la sorella Rita Cantelmo, all'epoca vedova di Giovanni Antonio Caldora, e il loro figlio primogenito Giacomo Caldora. Giacomo Cantelmo eredit\u00f2 cos\u00ec tutti i feudi e i titoli nobiliari del padre, ma poich\u00e9 aveva meno di 7 anni il re Ladislao li riassegn\u00f2 provvisoriamente a suo cugino Giacomo Caldora, il quale, a sua volta, per governare meglio i suoi vasti possedimenti, diede il feudo di Campo di Giove in subvassallaggio con il grado di capitano a Francesco Riccardi. Raggiunta la maggiore et\u00e0, il 31 ottobre 1417 Giacomo Cantelmo vi fu in essi reintegrato ed accadde che non molto tempo dopo Raimondo Caldora, fratello minore di Giacomo, li occup\u00f2 con il suo esercito, costringendolo a muovergli guerra insieme al nipote Antonio Cantelmo e a sottrargli con la forza tutti i suoi feudi. Questo perch\u00e9 entrambi seguitavano per fazioni rivali: Giacomo per quella dei Durazzo, mentre Raimondo per quella degli Angioini. Di conseguenza Giacomo Caldora per vendicare il fratello nel 1419 tolse a Giacomo Cantelmo i feudi di Campo di Giove e Pacentro, che gli verranno restituiti nel 1422 per ordine della regina Giovanna II d'Angi\u00f2-Durazzo e passeranno alla morte di questi al nipote Antonio Cantelmo. Giacomo Caldora quindi all'inizio del 1421 rinforz\u00f2 il feudo di Campo di Giove munendolo di torri e pezzi di artiglieria ed elevandolo cos\u00ec al rango di \"castrum\".\nSempre nello stesso anno Campo di Giove venne assediato dal capitano di ventura Braccio da Montone che guidava nella guerra dell'Aquila l'esercito napoletano contro i feudi ribellatisi al dominio della regina Giovanna II d'Angi\u00f2-Durazzo (Giacomo Caldora, inizialmente schierato con gli Angioini, era nel frattempo passato dalla parte degli Aragonesi). Dopo tre giorni continui di attacchi i soldati nemici riuscirono a penetrare nel paese e lo saccheggiarono. Braccio diede ordine ai suoi soldati di uccidere tutte le guardie poste in sua difesa, risparmiando le donne e i bambini. Il vicolo ripido e stretto da cui entrarono i nemici (ha origine dalla \"Porta della Serra\") fu da essi incendiato e in memoria di tale accaduto prese poi il nome di \"Vico del Sacco\". L'intero avvenimento \u00e8 stato tramandato dallo storico Giovanni Antonio Campano:\nDopo aver strenuamente difeso il paese, Giacomo Caldora riusc\u00ec a stento a fuggire e si diresse a Castel di Sangro, che cadr\u00e0 poi anch'esso nelle mani degli avversari. In seguito a causa di alcuni avvenimenti i due condottieri invertirono i loro partiti: il Caldora rientr\u00f2 nelle grazie della regina Giovanna, mentre il Montone pass\u00f2 al soldo del pretendente Alfonso V d'Aragona e in pi\u00f9 ricevette la scomunica dal papa Martino V. Nel 1424 la sovrana napoletana nomin\u00f2 Giacomo Caldora gran connestabile del Regno di Napoli e lo sped\u00ec alla volta di L'Aquila, dove Braccio aveva posto l'assedio da pi\u00f9 di un anno, non prima di aver conquistato numerosi feudi, distrutto vari castelli e commesso atroci delitti in quasi tutto l'Abruzzo. La battaglia finale fu feroce e cruenta e decise il destino di gran parte della penisola italiana. Giacomo Caldora, appoggiato da Francesco Sforza, vinse la battaglia e Braccio da Montone mor\u00ec, forse ucciso dal Caldora stesso. Subito dopo Giacomo liber\u00f2 con il suo esercito Campo di Giove, rimasto in mano ad alcuni mercenari di Braccio. La regina Giovanna, per ricompensarlo per questo e per altri successivi successi ottenuti in campo militare, gli diede il Ducato di Bari, rendendolo cos\u00ec il feudatario pi\u00f9 potente del Regno di Napoli.\nMorto Antonio Cantelmo a Mondragone il 17 ottobre 1439, il feudo di Campo di Giove venne ereditato dal figlio secondogenito Onofrio Gaspare. Un mese dopo, il 15 novembre, mor\u00ec anche Giacomo Caldora, durante l'assedio di Colle Sannita. Poco dopo, Antonio Caldora, figlio primogenito di Giacomo, riusc\u00ec a riprendersi il feudo, che per\u00f2 riperse nel 1464 dopo essere stato fatto prigioniero durante l'assedio di Vasto: tutti i suoi feudi per volere del suo avversario Ferrante d'Aragona, succeduto al padre Alfonso V nel trono napoletano, furono confiscati ed assegnati alle persone di corte a lui pi\u00f9 vicine e fedeli. Da allora il declino della famiglia Caldora fu inarrestabile. Campo di Giove, che all'epoca contava 82 fuochi e 410 abitanti, venne assegnato al gran cancelliere Valentino Claver che lo mantenne fino al 1473, anno in cui lo vendette a Vito Nicola di Procida, il quale lo possedette fino al 13 ottobre 1483, quando il re Ferrante d'Aragona l'assegn\u00f2 a Simonetto Belprato. Alla morte di quest'ultimo, avvenuta a Milano nel 1488, dopo essere andato per un brevissimo tempo al reale demanio, pass\u00f2 direttamente al nipote Giovanni Vincenzo Belprato (Michele Belprato, figlio di Simonetto e padre di Giovanni Vincenzo, era morto prematuramente). Tuttavia dal 1495 al 1498 fu in mano a Cesare Valignano, il quale l'ebbe per i servigi resi a Carlo VIII di Francia, ma lo perdette con l'arrivo in Italia degli Spagnoli. Torn\u00f2 cos\u00ec a Giovanni Vincenzo Belprato e pass\u00f2 alla sua morte (1505) al suo unico figlio Giovanni Berardino.\nCinquecento, Seicento e Settecento.\nGiovanni Berardino Belprato per\u00f2 non pot\u00e9 esercitare su di esso alcun potere perch\u00e9 nei regesti reali risultava appartenente a Gianfrancesco di Procida, figlio di Vito Nicola, cui \u2013 tra l'altro \u2013 era debitore; nel 1509 Giovanni Berardino sald\u00f2 il debito con l'acquisto del feudo. Sempre nello stesso anno, in una breve parentesi, Giovanni Battista Caldora, nipote di Antonio, tent\u00f2 invano di recuperare Campo di Giove. Morto Giovanni Berardino nel 1520, il feudo pass\u00f2 al figlio primogenito Giovanni Vincenzo, che ne divenne quindi \u2013 \"de facto\" \u2013 il feudatario, indi al di lui figlio Giovanni Berardino e al nipote Carlo. L'unica figlia di quest'ultimo, Virginia, lo porter\u00e0 in via dotale al suo secondo marito Giovanni Tommaso di Capua e dunque ai suoi discendenti, che lo possiederanno fino al 1697, quando passer\u00e0 ai Pignatelli. Parallelamente, sempre nel Cinquecento, per un breve periodo torner\u00e0 in mano alla famiglia Bifero, nella persona di Antonio Angelo. Si entra quindi nel Seicento e tra i vari feudatari vi saranno i Ciufelli, i Cocco e i Ricciardi, questi ultimi proprietari dell'omonimo Palazzo.\nIl Settecento inizi\u00f2 invece con nefasti avvenimenti poich\u00e9 il paese nel 1706 fu gravemente danneggiato dal terremoto della Maiella, che ebbe l'epicentro proprio a Campo di Giove, nella faglia della montagna sopra il borgo. Nonostante la forza catastrofica della scossa, il paese resistette anche se per\u00f2 gran parte degli edifici furono danneggiati: castello medievale compromesso, chiese distrutte, case abbattute.\nCampo di Giove per\u00f2 si risollev\u00f2, anche se il feudo era politicamente instabile: nel 1715 fu venduto dai Pignatelli a Francesco Spinelli e alla figlia Cecilia che il 30 gennaio dello stesso anno subito lo girarono a Francesco Recupito, poi con la morte di suo figlio Donato pass\u00f2 alla di lui moglie Maddalena d'Afflitto che poi lo passer\u00e0 al figlio Pasquale una volta raggiunta la maggiore et\u00e0. A livello giuridico, dal 1756 Campo di Giove dipendeva da Introdacqua e tali tribunali funzionarono fino all'abolizione del feudalesimo, avvenuta nel 1806, con il dominio francese. Dopo la morte di Pasquale Recupito, avvenuta il 29 agosto 1766, successe il figlio Salvatore, cui segu\u00ec fino al 1799 la moglie Saveria Recupito.\nOttocento.\nCon le leggi eversive della feudalit\u00e0 emanate da Giuseppe Bonaparte nel 1806, Campo di Giove venne incluso nel giustizierato dell'Abruzzo Ulteriore Secondo, nel distretto di Sulmona, come comune di terza classe. Dal 1807 al 1811 fu aggregato al comune di Introdacqua e dal 1811 al 1829 fu frazione di Pacentro. Nel 1852 la popolazione del paese ammontava a abitanti. Durante il periodo pre-unitario a Campo di Giove non si ebbero moti carbonari o pro Italia poich\u00e9 era sufficiente il semplice controllo amministrativo della giunta comunale. Tuttavia i problemi si crearono dopo l'Unit\u00e0 d'Italia, nel 1861, quando per gli sconvolgimenti politici il paese fu abbandonato a se stesso. Si svilupp\u00f2 quindi il fenomeno del brigantaggio e il 14 agosto dell'anno seguente (1862) si distinse in paese Francescantonio Cappucci, che assalt\u00f2 insieme a Ermenegildo Bucci e Nunzio Tamburrini il Palazzo Ricciardi. Per tutta la Maiella il brigantaggio dilag\u00f2 e nella zona oper\u00f2 anche la banda di Fabiano Marcucci, detto Primiano, noto brigante campogiovese. Ben presto l'esercito piemontese represse nel sangue il fenomeno del brigantaggio, costruendo un fortino sul massiccio della montagna, noto come Blockhaus.\nVerso la fine dell'Ottocento, nel 1897, venne realizzata la ferrovia Sulmona-Isernia, che attraversa vari comuni della Maiella, tra cui Campo di Giove, in corrispondenza dell'omonima stazione. Tale realizzazione fu molto importante, in quanto significava sinonimo di progresso per l'economia locale e poneva fine all'isolamento montano.\nNovecento.\nNel 1904 Cansano, frazione di Campo di Giove dal 1855, divenne comune autonomo. Nel 1933 Campo di Giove sub\u00ec alcuni danni a causa di un nuovo terremoto della Maiella, di magnitudo inferiore a quello del 1706, ma pur sempre lesivo per i borghi montani circostanti.\nQuando in paese entr\u00f2 il fascismo si registrarono alcuni episodi di soprusi e violenze. Ancor peggiore fu la repressione nazista delle rivolte, durante la seconda guerra mondiale, quando nel 1943 ci fu la ritirata dell'esercito lungo la linea Gustav. Campo di Giove divenne il quartier generale tedesco per la sua posizione strategica, e quindi non distrutta, come i nazisti facevano con i borghi circostanti, adottando la tattica della \"terra bruciata\".\nIl 15 ottobre 1943 i partigiani tennero un'imboscata a dei camion tedeschi; due giorni dopo, durante i rastrellamenti, l'intera popolazione di Campo di Giove fu minacciata di eccidio se non si fossero trovati i partigiani responsabili. Il giorno seguente presso il Guado di Coccia si verific\u00f2 uno degli episodi pi\u00f9 degni di memoria: il militare e partigiano Ettore De Corti venne trucidato da una pattuglia di militari tedeschi mentre era intento a coprire la fuga dei propri compagni, azione che gli valse il conferimento, al termine dello scontro, della medaglia d'oro al valor militare e di una lapide commemorativa. Inoltre sempre negli stessi giorni Campo di Giove venne attraversato dallo scrittore sudafricano Uys Krige, evaso dal campo di internamento di Sulmona, che racconter\u00e0 nelle sue opere l'esperienza vissuta. Il 7 novembre gli abitanti furono evacuati per consentire lo svolgimento delle operazioni militari che durarono fino agli inizi del 1944, quando il fronte si spost\u00f2 a Cassino. Dopo la fine della battaglia, nel mese di giugno, il paese fu abbandonato dai tedeschi e la popolazione locale pot\u00e9 rientrarvi ed esporre sul Guado di Coccia la bandiera bianca, in segno di resa.\nEpoca odierna.\nDurante il dopoguerra ci fu una lenta ripresa, anche se negli anni sessanta il fenomeno dell'emigrazione cominci\u00f2 ad interessare fortemente il paese. Per far fronte al problema, Campo di Giove decise di sfruttare i punti di forza della montagna, cos\u00ec come stava accadendo nei vicini comuni di Pescocostanzo e Roccaraso, costruendo negli anni settanta degli impianti di risalita sciistici presso la localit\u00e0 di Le Piane, incentrando l'economia prevalentemente sul turismo montano invernale. Agli inizi degli anni novanta venne attivata a Campo di Giove una seconda stazione ferroviaria, denominata stazione di Campo di Giove Maiella, migliorando cos\u00ec i collegamenti per servire gli impianti di risalita sciistici.\nSimboli.\nLo stemma in uso \u00e8 stato riconosciuto con D.P.R. 4 maggio 1998 emesso dal Presidente della Repubblica Italiana Oscar Luigi Scalfaro.\nStemma: \u00abCampo di cielo, alla fascia diminuita d'oro, caricata delle lettere maiuscole C D G, puntate di rosso, accompagnata in capo dal sole d'oro, in punta dalla campagna di azzurro, fluttuosa di argento.\u00bb\nGonfalone: \u00abDrappo di rosso con bordatura di azzurro, riccamente ornato di ricami di argento e caricato dallo stemma civico con la iscrizione centrata in argento, recante la denominazione del Comune. Le parti in metallo ed i cordoni saranno argentati. L'asta verticale sar\u00e0 ricoperta di velluto dei colori del drappo, alternati, con bullette argentate poste a spirale. Nella freccia sar\u00e0 rappresentato lo stemma del Comune e sul gambo inciso il nome. Cravatta con nastri ricolorati dai colori nazionali fregiati d'argento.\u00bb\nMonumenti e luoghi d'interesse.\nArchitetture religiose.\nSi tratta della prima chiesa del paese, nonch\u00e9 di quella principale (madre), poich\u00e9 vi \u00e8 custodita la statua di Sant'Eustachio, patrono di Campo di Giove. Costruita sopra i resti del tempio romano di Giove, eretto nel 300 a.C., fu convertita da luogo di culto pagano a chiesa cattolica nel XII secolo, ma l'edificazione vera e propria della chiesa risale al 1572, avvenuta a seguito di un sisma verificatosi alcuni anni prima; l'edificio fu soggetto inoltre a ristrutturazione a seguito del terremoto del 1706 e sul finire del XIX secolo. La facciata, in stile lombardo e in pietra della Maiella, presenta al centro un portale sormontato da un timpano spezzato, decorazione che si ripete nella finestra soprastante, con ai lati altri due accessi minori; decentrato ed antistante rispetto alla facciata, spicca il campanile a pianta quadrata con marcapiani a cornice convessa, fenditura, orologio civico e cuspide piramidale realizzata con le pietre dell'antico tempio. Il tetto \u00e8 a due falde discontinue, rialzato verso la fine del XIX secolo a seguito di lavori di modifica della volta interna. La chiesa all'interno \u00e8 a tre navate, con pianta a croce latina, pilastri in pietra ed archi a tutto sesto e contiene diverse opere pittoriche e scultoree, tra cui gli affreschi del 1906 di Vincenzo Alicandri denominati \"Offerta eucaristica e la Maiella\", \"Il cervo col crocifisso e la Maiella\" e \"Il calice con l'ostia consacrata\", siti nella navata centrale, inoltre la \"Madonna del Rosario\" del 1578, questa di ignoto autore, posta a destra dell'altare maggiore, ed un coro ligneo fatto di tredici sedili con sculture, realizzato nella seconda met\u00e0 del XVI secolo, attribuibile ad uno dei seguenti artisti: Pecorari di Rivisondoli, Paolo Balcone o Palmerio Grasso. Nel 1902 \u00e8 andato perso un importante reliquiario comprendente delle nicchie di legno con sedici tavole quattrocentesche con la storia del santo patrono, realizzate dall'artista Nicol\u00f2 di Pietransieri, detto il \"Maestro di Campo di Giove\". Antistante la chiesa vi \u00e8 un giardino, di ridotte dimensioni, con un parco giochi per bambini. Il prospetto del sagrato della chiesa ha subito profonde mutazioni nel corso del tempo: fino al 1959 erano presenti esternamente delle mura di cinta che racchiudevano un campo santo adiacente alla chiesa, rimosso sul finire del XIX secolo, quando \u00e8 stato costruito il cimitero in uso sito nelle vicinanze; innanzi ad esse vi erano un monumento trecentesco in pietra, rimosso nel 1930, ed un parco della rimembranza, allestito dagli anni venti agli anni quaranta, in memoria dei campogiovesi caduti nella prima guerra mondiale.\nSeconda chiesa del paese, fu fondata nel XVI secolo, dopo la pestilenza che colp\u00ec Campo di Giove, quando inizi\u00f2 a diffondersi in Abruzzo il culto di San Rocco, protettore del morbo. Modificata a pi\u00f9 riprese (1706, 1915 e 1929), presenta una facciata a coronamento orizzontale con in mezzo un portale con stipiti medievali e timpano semicircolare, sormontato da una finestra rettangolare, anch'essa a coronamento orizzontale, ed inserito tra due aperture quadrangolari poste in basso. Il suo campanile \u00e8 costituito da una semplice finestrella, situata in alto a sinistra nella facciata, con dentro la campana. L'interno \u00e8 semplice ed a navata unica, con una statua lignea del santo del 1529, collocata presso l'altare centrale.\nSituata lungo la via omonima, nel moderno centro, \u00e8 una cappella campestre del XVIII secolo. Presenta nella facciata principale un portale con tre aperture ai lati, tutti realizzati in pietra della Maiella e con grata e restaurati nel 1957, il tutto sormontato da un coronamento orizzontale di stile romanico, con sopra centralmente una croce trifogliata affiancata a sinistra da un campanile a vela, quest'ultima fino al 1930 parte del monumento trecentesco in pietra posto nel sagrato della chiesa madre di Sant'Eustachio. L'interno, molto semplice, \u00e8 a navata unica.\nDetta anche Oasi di San Francesco, pi\u00f9 ampiamente \u00e8 un luogo di ritiro spirituale. \u00c8 situata in localit\u00e0 Morrone e, a differenza delle altre chiese del paese, presenta le campane all'esterno del campanile e le pareti in muratura color ruggine. L'intero edificio \u00e8 stato inaugurato nel 1978 e ultimato ed officiato al culto di San Francesco d'Assisi nel 1990. Ospita al suo interno un museo etnografico.\nLa chiesa di San Paolo \u00e8 stata sconsacrata negli anni cinquanta e si trova nella parte antica del paese, nei pressi del Palazzo del Castello. Sebbene la sua presenza risulti documentata gi\u00e0 dal 1183, viene fatta risalire al XIV secolo, anche se \u00e8 stata modificata dopo il sisma del 1706. Il suo stile molto grezzo la fa quasi confondere con le case del borgo antico. Contiene al suo interno un piccolo altare.\nL'eremo della Madonna di Coccia risale al XIII secolo e si trova in localit\u00e0 Guado di Coccia, lungo un sentiero che conduce all'eremo di San Nicola di Coccia, verso Palena. Restaurato nel 1748 e nel 2009, si compone di due ambienti: una chiesa, parzialmente integra, e un settore abitativo, posto pi\u00f9 in basso e ridotto allo stato di rudere. Il fabbricato principale, quello di culto, presenta all'esterno, nella facciata, un portale settecentesco con sopra una scritta in latino ed ai lati due piccole aperture rettangolari, mentre all'interno un bassorilievo della Madonna col Bambino.\nSituato poco fuori dal centro abitato, nei pressi della \"Contrada Sant'Antonino\" e di una fonte della Maiella, a , era un edificio religioso di modeste dimensioni. Venne costruito tra il 1264 ed il 1274, dopo che papa Urbano IV ne approv\u00f2 la richiesta di edificazione redatta da Pietro da Morrone. Tra le sue funzioni, oltre quelle religiose, vi era quella di comunicare con la vallata sottostante tramite segnali luminosi emessi da specchi. Del convento rimangono soltanto i resti delle mura della grancia.\nArchitetture civili.\nSi trova in \"Via Largo Castello\", costruito nel XVI secolo sopra l'antico castello, del quale rimane soltanto un andito adibito a stalla e magazzino. Presenta due accessi costituiti da due portali in pietra con arco a tutto sesto, entrambi sovrastati da uno stemma e da una finestra: nel portone principale vi \u00e8 scolpito lo stemma dei Nanni, mentre nell'altro quello dei Ciufelli. Fu abitato principalmente in et\u00e0 medievale dalle famiglie Cantelmo e Caldora e in et\u00e0 moderna, nell'ordine, dalle famiglie Ciufelli, Nanni e Duval.\nSituato in Piazza Regina Margherita, risale al XVIII secolo e fu costruito dalla famiglia Ricciardi, stabilitavisi dall'allora capitale Napoli. Il palazzo \u00e8 a pianta quadrata, con la facciata principale costruita in pietra e suddivisa in tre livelli. Sul primo vi \u00e8 una serie di finestre di forma quadrata, nel cui centro \u00e8 posto il portale in pietra a tutto sesto. Il secondo livello presenta una serie di finestre rettangolari a coronamento orizzontale; quella centrale \u00e8 arricchita da un'imponente balconata sostenuta da mensole. Sull'ultimo livello vi \u00e8 il piano di mezzo, in cui si succedono delle piccole aperture ellittiche. Sul tetto vi \u00e8 infine una torre colombaia centrale a pianta quadrata che domina sull'intero edificio e sulla piazza sottostante. \u00c8 sede del municipio del paese.\nPalazzo seicentesco su Piazza Alberto Duval, ha la facciata principale articolata in tre livelli con un portale in pietra a tutto sesto, a coronamento rettilineo preceduto da un doppio sedile, alle cui estremit\u00e0 sono poste le statue di due leoni, in passato collocati nella chiesa madre di Sant'Eustachio. Il secondo e il terzo livello sono scanditi da finestre barocche con timpano semicircolare. Restaurato nel Novecento, presenta all'interno una sala conferenze, una biblioteca, una sala per l'accoglienza turistica e un centro informazioni del parco nazionale della Maiella. Nella parte posteriore del palazzo vi \u00e8 un ampio cortile, utilizzato occasionalmente per il mercato, con una piccola arena, utilizzata in estate per svolgere spettacoli musicali. Prende il nome dalla famiglia Nanni che l'abit\u00f2.\nSituato sul lato sinistro di Palazzo Nanni, sempre su Piazza Alberto Duval, risale al XVI secolo ed \u00e8 uno degli edifici storici del paese. Caratteristica di tale edificio sono le loggette situate all'ultimo piano (l'intera struttura si sviluppa su tre livelli), che conferiscono il nome allo stabile e risultano essere l'ultimo baluardo del suo aspetto originario, completamente deturpato. Fu abitato dalla famiglia Ciufelli.\nTipica casa rurale abruzzese del XV secolo, si trova nella parte antica del borgo e trae la propria denominazione dalla famiglia Quaranta che la possedette. L'edificio si articola su tre livelli, presentando l'elemento architettonico del \"vignale\", ossia un piancato con scalinata e balaustra in pietra che conduce al primo piano, dove si trova l'ingresso principale, e al secondo piano. Sulla stessa facciata vi sono due finestre con grata, di cui una di piccole dimensioni posta al di sopra del piano terra, adibito a magazzino, e l'altra pi\u00f9 grande e con arco a tutto sesto situata tra il primo e il secondo piano. Altro elemento caratteristico \u00e8 il tetto sporgente fatto inferiormente di mensoloni in legno sorretti da pilastri, che assieme alla scalinata contribuisce a riparare l'edificio dai rigidi rigori invernali. Presenta infine tratti gotici e di epoca anteriore a quella rinascimentale, risultato di un primo rifacimento apportato al fabbricato nel 1505, volto a restituirne l'aspetto originario danneggiato dall'incendio arrecato dai soldati di Braccio da Montone durante l'assedio del 1421. L'esterno, cos\u00ec come l'interno, sono stati parzialmente restaurati rispettivamente nel 1997 e nel 2009. A partire da quest'ultimo anno l'edificio ospita al suo interno un centro polifunzionale insieme al museo delle tradizioni locali, comprendente le opere scultoree del noto scultore locale Liborio Pensa e cimeli d'uso agricolo e domestico.\nEdificio storico di origine contadina, realizzato con pietre della Maiella, \u00e8 situato nella parte antica del paese, nei pressi della \"Porta Belprato\". Lo stabile prende il nome dalla famiglia Belprato che l'abit\u00f2. Presenta elementi architettonici risalenti al XV e al XVI secolo. Degno di nota \u00e8 un mascherone in pietra scolpito in uno spigolo dell'edificio per allontanare gli spiriti maligni.\nAltro.\nIl comune conta quattro piazze. La piazza principale, Piazza Alberto Duval, rappresenta il cuore del centro abitato. \u00c8 intitolata all'omonimo noto personaggio locale, podest\u00e0 e cavaliere dell'Ordine Mauriziano ed \u00e8 divisa in due da \"Via San Rocco\": nella parte settentrionale vi \u00e8 il monumento ai caduti, che la rende conosciuta anche con il nome di Piazza Eroi, e nella parte meridionale una fontana a due rubinetti opposti, la pi\u00f9 grande del paese. Su questa piazza si affacciano il Palazzo Nanni e il Palazzo delle Logge. La piazza pi\u00f9 antica \u00e8 probabilmente Piazza Regina Margherita, chiamata anche Piazza Silvio Spaventa, situata a ridosso della parte antica del borgo e che vede la presenza del Palazzo Ricciardi, sede del municipio, con il parcheggio auto antistante. Piazza Germano Del Mastro si trova invece nella parte a est del paese ed \u00e8 intitolata all'omonimo noto personaggio locale, militare e medaglia d'oro al valor militare nella guerra di Spagna; vede la presenza della chiesa di San Rocco e di un parcheggio auto di modeste dimensioni. L'ultima \u00e8 una piazza minore chiamata Piazza dell'Aquila e situata nella parte pi\u00f9 interna del paese, circondata da \"Via Pescara\" ed immersa nella vegetazione, priva di qualsiasi elemento architettonico-urbanistico. Il paese annovera pi\u00f9 di una ventina di fontanelle ed otto fonti.\nAree naturali.\nUno dei luoghi pi\u00f9 suggestivi del paese, accessibile percorrendo una strada che passa sotto un ponte ferroviario, \u00e8 la zona della baita degli alpini, circondata dal verde di pini e betulle. Deve la propria denominazione alla presenza di una baita di montagna, inaugurata agli inizi degli anni novanta, nella quale sono conservati cimeli risalenti all'epoca delle due guerre mondiali. L'area in essa antistante \u00e8 caratterizzata da un piazzale verde con un'area picnic e costituisce un crocevia per raggiungere un parco giochi, il parco avventura, la zona di Serra Carpineto e la chiesa di San Francesco, tutti posti nelle immediate vicinanze.\nIn corrispondenza del tratto finale della pista ciclabile del paese vi \u00e8 l'area naturale del lago Ticino (o Tescino), un laghetto di origine carsica, ridottosi allo stato di stagno, che assieme al lago Battista dei monti Pizzi costituisce all'interno del parco nazionale della Maiella un vero e proprio ambiente unico che annovera la presenza nella flora di carici acuti, centocchi acquatici, gramignoni minori, lenticchie d'acqua spatolate, ofioglossi comuni, pioppi, ranuncoli a foglie capillari, salici bianchi, salici cenerini e tife e nella fauna di aironi, anatre, cicogne e limicoli, tutte specie di uccelli migratori che vi si stabilizzano in determinati periodi dell'anno.\nNel territorio, incluso nel parco nazionale della Maiella, si accede a diverse riserve naturali, come il bosco di Sant'Antonio, a confine con Pescocostanzo, alla \"Contrada Sant'Antonino\", dove vi sono i resti dell'omonimo ex convento, al guado di Coccia, dove vi \u00e8 l'eremo della Madonna di Coccia, oppure ci si avvia verso Pacentro lungo il passo San Leonardo e la piana di Fonte Romana. Nella localit\u00e0 di Le Piane, poco distante dal paese, si trova la stazione sciistica del comune. Il dislivello di Campo di Giove, che spazia dai 700 m s.l.m. di Fonte della Valle ai m s.l.m. della Tavola Rotonda, ne fa il paese pi\u00f9 in quota del parco.\nSociet\u00e0.\nEtnie e minoranze straniere.\nI dati dell'ISTAT rilevano al 31 dicembre 2019 una popolazione straniera residente pari a 16 persone, corrispondenti al 2% della popolazione residente a Campo di Giove. Le comunit\u00e0 rappresentate sono le seguenti:\nLingue e dialetti.\nIl dialetto campogiovese \u00e8 incluso nel sistema dei dialetti meridionali intermedi. Per via della collocazione del paese al confine tra le province dell'Aquila e di Chieti, il dialetto locale ricade nell'area linguistica dell'abruzzese occidentale e confina con quella dell'abruzzese orientale adriatico. A causa dei collegamenti ferroviari con il capoluogo campano, durante il XX secolo ha subito l'influenza del dialetto napoletano, che ha portato \u2013 tra gli altri \u2013 all'abbandono dell'utilizzo degli articoli grammaticali.\nTradizioni e folclore.\nIl culto del patrono Sant'Eustachio risale al XII secolo, mentre quello del compatrono San Matteo al XVIII secolo. Come da tradizione, il 20 settembre la statua del patrono viene portata in processione nelle principali strade cittadine fino ad arrivare alla chiesa di Sant'Eustachio, dove si svolge la messa, mentre la sera del giorno successivo si svolge il ballo della pupa, consistente in un fantoccio realizzato con un intreccio di canne, legno leggero, cartapesta, fogli colorati e di giornale, recante sul capo una girandola e un set di fuochi pirotecnici che si accendono progressivamente e che viene animato da una persona che si nasconde al suo interno e che danza al suono di un organetto o di una fisarmonica. Quella della pupa \u00e8 un'antica tradizione di origine contadina connessa ai riti di fertilit\u00e0 e produttivit\u00e0 della terra e inizialmente non prevedeva l'uso dei fuochi artificiali ma l'incendio del pupazzo vuoto a fine danza, le cui ceneri venivano poi sparse nei terreni allo scopo di propiziare un abbondante raccolto per l'anno a venire.\nTradizionali costumi popolari tipici comprendono per l'uomo calzoni corti e giacca e per la donna gonnella, busto e fazzoletto bianco per coprire il capo, i quali vengono indossati in particolari occasioni.\nCultura.\nIstruzione.\nOltre alla biblioteca comunale, il paese dispone di altre due biblioteche, una situata all'interno del centro polifunzionale di Casa Quaranta e comprendente testi abruzzesi, l'altra all'interno del Palazzo Nanni e comprendente in origine circa volumi, poi andati perduti.\nIl paese possiede una scuola dell'infanzia e una scuola primaria, entrambe statali.\nCampo di Giove possiede tre musei: il museo civico che si trova all'interno di Palazzo Nanni, il museo delle tradizioni locali sito in Casa Quaranta, quest'ultimo che conserva \u2013 tra le altre \u2013 le opere scultoree del noto scultore locale Liborio Pensa, e il museo etnografico posto nella chiesa di San Francesco.\nCinema.\nAll'interno del territorio comunale di Campo di Giove, lungo il tracciato della ferrovia Sulmona-Isernia, sono state girate alcune brevi sequenze del film \"Black Butterfly\", diretto nel 2017 dal regista Brian Goodman e con l'attore Antonio Banderas tra i protagonisti.\nMusica.\nCampo di Giove possiede un proprio complesso bandistico, con pi\u00f9 di vent'anni di esperienza ed attivo durante particolari ricorrenze, il quale risulta gemellato con quello di Palena.\nCucina.\nLa cucina campogiovese \u00e8 quella tipica montana abruzzese e fa largo uso di prodotti dell'allevamento. Una delle specialit\u00e0 legate alla pastorizia \u00e8 il \"pappone\", ossia un piatto a base di pane raffermo, olio, sale, patate, verdure e pancetta che gli antichi pastori consumavano mentre osservavano gli animali al pascolo. Altre particolarit\u00e0 sono alcuni salumi, come la salsiccia di fegato e la salsiccia pazza, quest'ultima preparata con gli avanzi della lavorazione del maiale. Eredit\u00e0 della tramontata tradizione agricola sono le zuppe tradizionali a base di legumi e la polenta con le cosce servita col sugo di carne. Per quanto riguarda i primi, troviamo le sagne scarciate, realizzate utilizzando i maltagliati o le sagne abruzzesi e condendo con vari tipi di sughi, i ravioli con la ricotta, i fusilli al sugo di lepre o con le verdure, gli strozzapreti o il risotto allo zafferano e, tra i piatti pi\u00f9 prestigiosi, la pasta alle ortiche della Maiella o agli orapi, cucinati utilizzando la pasta lunga fresca, i ravioli o gli gnocchetti di patate. Numerosi i secondi: si ritrovano la frittata al basilico o con le erbe selvatiche, il pollo farcito, il polpettone, il tortino di patate, il pane cotto, le pallotte cacio e ova, la pizza gialla o con la ricotta e le patate sotto il coppo, alcuni dei quali si prestano ad essere conditi con la salsa ai fiori di zucca. Molto apprezzati, come in tutto il resto dell'Abruzzo, sono gli arrosticini di pecora e le carni arrosto. Tra i dolci vi sono il biscottone abruzzese, il dolce del vescovo, le ferratelle, realizzate con stampi in metallo dal disegno a rombi in rilievo e gustate in vario modo, e gli spumini alle mandorle. Durante le festivit\u00e0 pasquali sono molto diffusi il fiadone, fatto con farina, spezie, uova e vino bianco e con ripieno di formaggi stagionati e che viene consumato caldo, le lasagne della Quaresima, la pizza di Pasqua, la pupa e il cavallo, due dolci preparati in casa con ingredienti semplici e con un uovo incastonato al loro interno e come da tradizione regalati a parenti ed amici, e il sanguinaccio, quest'ultimo prodotto invece nel periodo di Carnevale. Infine la cucina campogiovese non disdegna pietanze della costa o di altri comuni dell'entroterra abruzzese, come le acciughe sott'olio, l'antipasto alla giuliese, il baccal\u00e0 fritto, il brodetto di pesce, i calcioni, i carciofi ripieni, i crostini alla chietina, l'insalata di polpo, lo stoccafisso all'abruzzese, il tacchino alla canzanese e le sise delle monache.\nEventi.\nIn estate si svolgono alcuni eventi musicali, come la rassegna \"Campo di note\" e il festival \"Muntagn In Jazz\", nei quali si esibiscono artisti della musica jazz e classica.\nGeografia antropica.\nUrbanistica.\nI primi insediamenti nel territorio risalgono al Neolitico e si concentravano in un \"pagus\" di primitivi posto sulle rive del lago Ticino (o Tescino), ben pi\u00f9 esteso rispetto all'aspetto attuale. Nel VI secolo a.C. pi\u00f9 \"pagi\" messi assieme presso le zone di Pian de' T\u00f2fani, dell'Ara e di Guado di Coccia conferirono alle abitazioni i tratti di un vero e proprio villaggio. Verso il 300 a.C., a seguito di una battaglia vinta dai Romani contro i Peligni presso il \"Colle della Battaglia\", i primi innalzarono nel campo dell'Ara di Coccia un tempio dedicato a Giove e il posto prese il nome di \"Campus Jovis\", da cui la denominazione attuale del paese; col passare del tempo l'edificio sacro sub\u00ec vari rimaneggiamenti che gli conferirono l'aspetto odierno corrispondente a quello della chiesa madre di Sant'Eustachio, patrono del paese. Subito dopo sorse una \"mansio\", ossia una stazione di posta, di sosta e di ristoro, nell'altopiano di Quarto Santa Chiara, in una zona ricca di terreni adatti al pascolo, nelle cui vicinanze passava la \"Via Numicia\" (o \"Minucia\"). Dopo la caduta dell'Impero romano, avvenuta nel 476 d.C., il territorio sub\u00ec le incursioni delle popolazioni barbariche che costrinsero gli abitanti dei vari \"pagi\" ad abbandonare il villaggio romano e a radunarsi in un \"podium\" lungo i pendii dell'Ara di Coccia, costruendo nuove abitazioni e delimitando i confini con delle mura perimetrali. In poco tempo il \"podium\" divenne \"oppidum\", ossia un castello non fortificato, dotato di quattro porte urbiche (\"Porta Cauto\", \"Porta della Serra\", \"Porta delle Scalate sante\" e \"Porta del Supporto\") lungo le mura perimetrali, alle quali se ne aggiunger\u00e0 una quinta (\"Porta Belprato\") prima del 1584. Pi\u00f9 avanti negli anni, nel XIII secolo, il futuro papa Celestino V frequent\u00f2 con i suoi discepoli il paese e fece erigere fuori dalle mura perimetrali, lungo le scarpate della Maiella, l'eremo della Madonna di Coccia e il convento di Sant'Antonino, oggi scomparso. Nel 1421 il feudo di Campo di Giove fu elevato al rango di \"castrum\" da Giacomo Caldora, che lo mun\u00ec di torri e pezzi di artiglieria. Risale al XIV secolo la chiesa di San Paolo, oggi sconsacrata, mentre appartengono al XV secolo la Casa Quaranta e il Casone Belprato e al XVI secolo la chiesa di San Rocco e il Palazzo delle Logge. Nel XVII secolo fu edificato il Palazzo Nanni nelle immediate vicinanze del Palazzo delle Logge, in un punto in cui all'epoca vi erano alcune abitazioni minori. Nel 1706 il paese fu epicentro del terremoto della Maiella che danneggi\u00f2 il castello e le chiese e fece crollare le case, anche se gran parte del borgo riusc\u00ec miracolosamente a resistere alla scossa. Con la fase di ricostruzione furono edificati ex-novo la chiesa di San Matteo e il Palazzo Ricciardi, mentre il castello venne riparato e convertito in un palazzo residenziale, conosciuto con il nome di Palazzo del Castello. Nell'Ottocento non vi furono particolari interventi urbici, se non l'importante realizzazione della ferrovia Sulmona-Isernia, promossa dal senatore Giuseppe Andrea Angeloni e avvenuta verso la fine del secolo, nel 1897, che pose fine all'isolamento montano. La costruzione della linea port\u00f2 quindi alla realizzazione della stazione di Campo di Giove e inoltre alla piantagione di una vasta pineta ad essa antistante atta a ripararla da eventuali valanghe verificabili durante i mesi invernali. Nel 1904 Cansano, dipendente da Campo di Giove dal 1855, divenne comune autonomo. Nel 1933 il paese sub\u00ec ulteriori danneggiamenti a causa di un nuovo terremoto della Maiella, di magnitudo inferiore a quello precedente, ma pur sempre lesivo. Con quest'ultima conseguente fase di riedificazione si ebbe la costruzione di nuovi edifici non pi\u00f9 nella parte antica del paese ma lungo le piane e sui colli antistanti. Il paese registr\u00f2 quindi un'estensione territoriale notevole rispetto al passato e si ebbe in particolare la nascita della localit\u00e0 di Le Piane. In quest'ultima localit\u00e0 furono costruiti negli anni settanta gli impianti di risalita che raggiungono la Tavola Rotonda, risultando i pi\u00f9 elevati dell'Abruzzo e degli Appennini, e negli anni novanta la stazione di Campo di Giove Maiella, tutti interventi che permisero al comune di incentrare la propria economia sul turismo montano. Tra gli ultimi interventi, vi furono l'ultimazione della chiesa di San Francesco e la realizzazione dello stadio comunale. Nel suo aspetto odierno il paese si presenta quindi immerso nel verde di pinete e faggete e distinguibile in una parte antica e in un'altra di pi\u00f9 recente edificazione, quest'ultima con la peculiare caratteristica di avere edifici che circondano una profonda depressione del terreno.\nQuanto all'architettura, la parte antica del paese \u00e8 costituita da case a torre addossate le une alle altre, realizzate con pietra della Maiella. Esternamente esse presentano un tetto spiovente, una gronda sporgente e un portone posto ad alcuni metri da terra, raggiungibile tramite una scalinata in pietra, tutti elementi architettonici che consentono di contrastare efficacemente le abbondanti e frequenti nevicate che si verificano durante i mesi invernali. All'interno l'assetto tipico, rimasto immutato sin dall'XI secolo, consta di tre stanze, di cui una adibita a stalla per animali o ricovero per attrezzi da lavoro e le altre a zona giorno e zona notte. La parte moderna del paese invece comprende perlopi\u00f9 villette indipendenti e a schiera nonch\u00e9 edifici residenziali.\nLocalit\u00e0.\nDista 3,5 km dal paese e sorge a Ha avuto origine durante il XX secolo e comprende una decina di edifici abitativi, la seconda stazione di Campo di Giove Maiella e gli impianti di risalita sciistici. Contava 14 abitanti al 2016.\nEconomia.\nAgricoltura.\nSin dagli inizi della sua storia Campo di Giove vanta una lunga tradizione nel settore primario. L'agricoltura, che in passato era praticata su gran parte del territorio, col passare dei secoli \u00e8 progressivamente diminuita fino a scomparire del tutto in tempi recenti. Tra le primizie ottenute col raccolto vi erano il grano tenero, la patata, l'orzo e la segale coltivati nei terreni pi\u00f9 fertili e il fagiolo, il mais e il pisello in quelli irrigui, mentre dagli alberi da frutto si ricavavano amarene, ciliege, noci e prugne. Diverse specie di verdure venivano coltivate durante i mesi estivi. L'allevamento vedeva in passato largo impiego della transumanza, ossia di un periodico spostamento stagionale del bestiame tra territori montuosi e pianeggianti attuato con lo scopo di migliorare la resa della pastorizia. Questo spostamento parallelo dei pastori transumanti fa da tramite tra i due diversi tipi di territori, dando vita a un complesso fenomeno geografico, economico e culturale. Gli spostamenti, non essendo Campo di Giove direttamente collegato al tratturo principale che dalla valle di Pettorano sul Gizio giunge fino all'altopiano delle Cinquemiglia, avvenivano lungo tre vie, la prima costituita dalla mulattiera per Sulmona, la seconda dalla strada che congiunge la Piana Cerreto di Cansano con Roccaraso e la terza, la pi\u00f9 attraversata, dal sentiero che dal paese passa per il Guado di Coccia per poi scendere verso Palena e che consentiva di sostare presso la chiesa-rifugio-stazzo della Madonna di Coccia e l'eremo di San Nicola. Tutte e tre le vie permettevano poi di ricollegarsi al tratturo principale per raggiungere infine il Tavoliere delle Puglie e far svernare il bestiame. Quando invece i pastori rimanevano in paese custodivano gli animali in stazzi o in baracconi, nei quali ogni persona svolgeva una determinata mansione nell'ambito della produzione lattiero-casearia e della lana. Lungo la pista ciclabile \u00e8 possibile osservare dei cumuli di pietre che costituiscono i resti di quelli che in passato erano dei veri e propri th\u00f2los, ossia delle costruzioni pietrose utilizzate per la fabbricazione del formaggio o per riporre temporaneamente strumenti da lavoro quando gli animali sostavano nei pascoli situati appena fuori dall'abitato. Tali fabbricati permangono intatti in alcuni punti della Maiella. L'esperienza accumulata in questo settore nel corso dei secoli ha portato alla nascita in comuni situati al di fuori del paese di industrie casearie fondate da persone originarie del luogo che in tempi recenti hanno finito per diventare delle vere e proprie aziende affermate a livello regionale. L'allevamento, soprattutto di ovini e bovini, che nel corso del tempo \u00e8 stato quindi il principale settore trainante dell'economia campogiovese, continua ad essere praticato in paese, sebbene in misura nettamente minore rispetto al passato; tra i maggiori prodotti vi sono la mozzarella, la scamorza, la giuncata e il pecorino abruzzese, nonch\u00e9 vari tipi di salumi. Quanto all'apicoltura, un tempo maggiormente praticata, risulta quasi del tutto estinta.\nTurismo.\nCampo di Giove \u00e8 una meta turistica adatta per vacanze rilassanti. Seguendo il tracciato della linea ferroviaria turistica Sulmona-Isernia \u00e8 possibile raggiungere a sud gli altipiani maggiori d'Abruzzo, mentre a nord e ad est \u00e8 una porta d'accesso al massiccio della Maiella e al relativo parco.\nInfrastrutture e trasporti.\nStrade.\nIl paese \u00e8 percorso dalla strada provinciale 12 Frentana che la collega a ovest con Cansano e Sulmona e a sud, dopo essere confluita nella strada statale 84 Frentana, nell'ordine, con Palena (dopo aver attraversato il \"valico della forchetta\"), Roccaraso e Castel di Sangro. A nord la strada provinciale per Caramanico Terme la collega con Pacentro e Sant'Eufemia a Maiella. Tramite strade secondarie \u00e8 possibile accedere ad alcuni comuni limitrofi, come Rivisondoli e Pescocostanzo.\nFerrovie.\nEra attiva la ferrovia Sulmona-Isernia, con fermate nella stazione di Campo di Giove e nella stazione di Campo di Giove Maiella (in quest'ultima per accedere alla stazione sciistica) e con collegamenti con Sulmona, Isernia, L'Aquila, Roma, Pescara e Napoli, ma il servizio ordinario \u00e8 stato sospeso l'11 dicembre 2011. Il 17 maggio 2014 \u00e8 stata riaperta come ferrovia turistica.\nImpianti a fune.\nSi trovano nella localit\u00e0 di Le Piane e comprendono impianti di trasporto a fune per fini sciistici, composti da una seggiovia e da quattro sciovie, una delle quali sale fino a , sui pendii della Tavola Rotonda, risultando gli impianti pi\u00f9 elevati dell'Abruzzo e degli Appennini; delle sciovie, due risultano non in funzione, tra cui quella della Tavola Rotonda. Sono stati costruiti negli anni settanta e sono attivi durante le stagioni invernale ed estiva.\nAmministrazione.\nAltre informazioni amministrative.\nLa localit\u00e0 di Le Piane ha avuto origine ed \u00e8 stata inclusa amministrativamente al comune di Campo di Giove durante il XX secolo. Dal 2008 al 2013 il comune ha fatto parte della comunit\u00e0 montana Peligna (zona F), istituita nel 1975 e con sede a Sulmona; tuttavia continua ad esserne riconosciuto parte integrante, sebbene l'ente sia retto da un commissario straordinario ed abbia mutato il proprio statuto. Dal 1991 ospita all'interno di Palazzo Nanni un centro informazioni del parco nazionale della Maiella. Rientra tra i comuni che hanno aderito al patto dei sindaci. Fa parte infine dell'associazione Borghi autentici d'Italia.\nSport.\nCalcio.\nIl comune di Campo di Giove possiede un'unica societ\u00e0 calcistica, la \"Majella United\" (nata dalla fusione tra l'\"A.S.D. Campo di Giove\" e l\"'A.S.D. Cansano\"), militante in Terza Categoria (Girone A della provincia dell'Aquila), nono ed ultimo livello del campionato italiano di calcio. Gioca le proprie partite casalinghe nello stadio \"Campo Sportivo Comunale\" e in quello di Cansano. I colori della squadra sono il rosso e il blu.\nSci.\nIl comune \u00e8 dotato di impianti di trasporto a fune per fini sciistici, composti da una seggiovia e da quattro sciovie, una delle quali sale fino a , sui pendii della Tavola Rotonda, risultando gli impianti pi\u00f9 elevati dell'Abruzzo e degli Appennini; delle sciovie, due risultano non in funzione, tra cui quella della Tavola Rotonda. L'attivit\u00e0 sportiva dello sci costituisce uno dei punti di forza per il turismo del paese.\nAltri sport.\n\u00c8 inoltre possibile praticare altri sport in quanto il comune possiede un campo da calcio a 5, un campo da basket e da pallavolo, due campi da tennis, una pista di pattinaggio, una pista ciclabile e da jogging e un parco avventura. Lungo la pista ciclabile si trova infine un maneggio in cui \u00e8 possibile praticare equitazione.\nImpianti sportivi.\nL'impianto sportivo di maggiori dimensioni \u00e8 lo stadio \"\"Campo Sportivo Comunale\", dove il \"Majella United\"\", unica squadra calcistica del paese, gioca le proprie partite casalinghe, e il cui accesso negli spalti \u00e8 liberamente consentito dal viale alberato parallelo al \"Viale Sulmona\"."}
{"id": "26900", "revid": "1748167", "url": "https://it.wikipedia.org/wiki?curid=26900", "title": "Campotosto", "text": "Campotosto (\"Camputostu\" in dialetto sabino) \u00e8 un comune italiano di 468 abitanti dell'alta provincia dell'Aquila, in Abruzzo, nella zona dell'Alto Aterno, situato a s.l.m., uno dei centri abitati pi\u00f9 elevati dell'Appennino: fa parte della comunit\u00e0 montana Amiternina e d\u00e0 il nome al lago, centro dell'omonima riserva naturale, di istituzione piuttosto recente.\nGeografia fisica.\nIl comune si trova nella parte pi\u00f9 settentrionale della provincia dell'Aquila al confine con il Lazio a nord e la provincia di Teramo ad est, in un bacino montano a partire dai s.l.m. del lago omonimo, al centro del territorio occupato dall'omonima Riserva Statale, nel territorio del Parco nazionale del Gran Sasso e Monti della Laga. Il territorio \u00e8 dominato dai Monti della Laga a est, che raggiungono in questo tratto il punto pi\u00f9 elevato con Monte di Mezzo () rappresentando uno spartiacque appenninico secondario e i Monti dell'Alto Aterno a ovest, e risulta scarsamente antropizzato con un ambiente montano quasi del tutto integro. Sempre nel territorio transita un tratto della grande Ippovia del Gran Sasso nel suo ramo pi\u00f9 settentrionale.\nAccessibilit\u00e0.\nIl comune \u00e8 raggiungibile dal versante aquilano (Passo delle Capannelle) e da quello teramano attraverso la SS 80 del Gran Sasso d'Italia, mentre accessi secondari provengono sia dal versante laziale amatriciano che dalla sottostante conca del Monrealese (Aringo e Capitignano).\nClima.\nIl clima del posto \u00e8 tipicamente montano con un parziale effetto mitigatore da parte del Lago: nevoso e rigido d'inverno, fresco e ventilato d'estate.\nStoria.\nNotizie del paese si hanno gi\u00e0 dal XIII secolo, piccolo feudo conteso tra L'Aquila e Amatrice fino alla cessione agli Orsini nel XVI secolo per sanare le lotte. Fatto sta che Campotosto venne inserito nel Giustizierato d'Abruzzo Ultra, con capoluogo L'Aquila. Distrutto quasi completamente nel terremoto del 1703, fu ricostruito finch\u00e9 nell'800 acquis\u00ec il titolo di comune autonomo. Oggi \u00e8 caratterizzato da uno stile architettonico piuttosto moderno, con poche tracce storiche.\nNella comunit\u00e0 di Campotosto, fino al 1960, erano ancora presenti famiglie che allevavano in proprio bestiame vario, con prevalenza di ovini e suini, che erano necessari alla produzione di salumi e formaggi vari che venivano poi fatti stagionare: famosa \u00e8 a tutt'oggi la Mortadella di Campotosto, uno dei prodotti tipici locali. I suini venivano allevati al principale scopo di produrre carne secca e quasi mai carne fresca.\nLe case erano costruite con pietre argillose, molto comuni nel territorio di Campotosto e Poggio Cancelli: per strada si possono ancora vedere le case pi\u00f9 antiche mentre quelle di nuova produzione sono comunque stuccate in modo da ricoprire parzialmente le pietre argillose.\nLe rigide temperature invernali non permettevano ai campotostari di allora (e anche di oggi) una vita serena e tranquilla: numerose sono ancora oggi le tormente e gli accumuli di neve sono quasi sempre alti e duraturi.\nAnche se il Lago di Campotosto ha privato i residenti di molti terreni per il pascolo dei vari animali, specialmente ovini e caprini, \u00e8 oggi una delle maggiori attrazioni turistiche: sul lago d'estate, grazie ai meccanismi termici delle brezze, sono praticati sport come il Windsurf, il Kitesurf e la canoa mentre in inverno a volte si ghiaccia completamente o parzialmente.\nDurante la sequenza sismica del Terremoto dell'Aquila del 2009, Campotosto \u00e8 epicentro di diverse scosse pi\u00f9 lievi o repliche (\"aftershocks\") dopo il \"mainshock\" del 6,3 scala Richter, IX scala Mercalli, ore 3.32 con epicentro L'Aquila: scosse lievi che per\u00f2 hanno reso pericolanti alcune antiche case del comune. Il comune \u00e8 nuovamente interessato da scosse nel terremoto del 18 gennaio 2017, con magnitudo 5.4; tali scosse hanno lesionato parzialmente il tetto della chiesa parrocchiale e distrutto la torretta del moderno municipio. Entrambi sono stati demoliti. \nI terremoti: la faglia di Campotosto.\nL'area del Monte di Mezzo, \u00e8 soggetta a movimenti del terreno, poich\u00e9 sede di un'importante faglia dell'Appennino abruzzese, situata tra i centri di Montereale, Capitignano e Campotosto appunto. Eventi sismici storici sono documentati con il terremoto dell'Aquila del 1461, che tuttavia si verific\u00f2 presso Paganica, e il maggiore evento del terremoto dell'Aquila del 1703.\nQuesto terremoto ebbe tre scosse distruttive verificatesi il 14 gennaio e il 2 febbraio dell'anno, con una magnitudo di 6.8 gradi della Scala Richter, con epicentro tra Montereale e Campotosto, allora piccolo borgo pastorale. Danni gravissimi si ebbero specialmente a L'Aquila, distante 30\u00a0km circa di distanza, poich\u00e9 il 2 febbraio si attiv\u00f2 anche la spaccatura del piccolo comune di Barete. Un altro terremoto si manifest\u00f2 nel Novecento, con scosse nell'arco del biennio 1950-1952. La scossa principale, con epicentro sul Gran Sasso, si verific\u00f2 alle 04:08 (ora italiana) del 5 settembre 1950 e fu di magnitudo 5,68 Mw.\nNuovamente la faglia si \u00e8 riattivata nell'ottobre del 2016 dopo la scossa di magnitudo 6.5 a Norcia, raggiungendo scosse di magnitudo 5.3 e 5.5 a Montereale e Capitignano alle 11:14 e alle 11:25 del 18 gennaio 2017; ultimo evento del terremoto del Centro Italia del 2016. Danni sono stati valutati al 70% del settore urbano di Campotosto, con parziale abbattimento della facciata della chiesa parrocchiale, per questioni di sicurezza. Dopo un iniziale allarmismo riguardante il possibile effetto \"Vajont\" del lago artificiale sulla vallata, la diga \u00e8 stata parzialmente svuotata e l'allarme rientrato, anche grazie allo scioglimento dell'abbondante nevicata. A L'Aquila non si sono registrati danni rilevanti.\nNella zona di Campotosto si trova il secondo bacino idrico pi\u00f9 grande d'Europa, sul quale insistono tre dighe per la produzione di energia idroelettrica. L'area \u00e8 stata interessata dal terremoto del 2009 e da una nuova serie di scosse sismiche a gennaio del 2017. A seguito di quest'ultime, la Commissione Grandi Rischi ha evidenziato un aumento della pericolosit\u00e0 delle faglie, ma ha escluso all'epoca il rischio di un \"Vajont locale\", ossia di movimenti del sottosuolo nelle alture circostanti e caduta di parti di montagna nel lago.\nMonumenti e luoghi d'interesse.\nArchitetture religiose.\nSantuario di S. Maria Apparente.\nLa chiesa \u00e8 dedicata alla Madonna, che secondo una leggenda sarebbe apparsa a Campotosto nel 1604. La tradizione locale racconta che una giovane muta, Rosa Angelica Palombi, nipote del parroco di Campotosto, mentre lavava i panni al Rio Fucino, poco fuori dal centro abitato, vide apparire la Madonna, che le rivel\u00f2 che desiderava che le fosse eretta una chiesa, di cui disegn\u00f2 la pianta con una nevicata fuori stagione. La ragazza torn\u00f2 in paese e miracolosamente rifer\u00ec alla popolazione quello che le era stato detto. \nIn realt\u00e0 la chiesa ha origini pi\u00f9 antiche: fu eretta nella seconda met\u00e0 del XV secolo su un terreno che una donna di Campotosto aveva donato nel 1469 alla Basilica di San Giovanni in Laterano, con lo scopo di erigervi una chiesa. \nSi hanno notizie dell'edificio nel 1485, quando risultava dipendente dal capitolo lateranense, pur essendo di patronato della popolazione di Campotosto. \nSuccessivamente viene menzionata a partire dalla met\u00e0 del XVI secolo, con i nomi di S. Maria ad Pari, a Pari, Appari, Appare, e infine Apparente. \nOriginariamente era un oratorio con un unico altare, ma alla fine del '500 fu rinnovata radicalmente, con lavori che interessarono l'intera struttura e che si conclusero nel 1604. \nLa chiesa attualmente ha pianta a croce latina con interno a navata unica, perch\u00e9 in origine era una piccola cappella. La facciata, in pietra arenaria locale, \u00e8 caratterizzata da un oculo e da un portale in stile classico. Il secentesco altare maggiore \u00e8 costituito da tre nicchie e lesene con gli stemmi di Campotosto (un mazzo di spighe su monti, sormontate da tre rose) e della famiglia Orsini (a cui Campotosto era sottoposto nella prima met\u00e0 del 600). \nNella nicchia centrale si trova una copia della statua lignea della Vergine. L'originale, rubata nel 1979, \u00e8 menzionata gi\u00e0 nel 1641 e potrebbe risalire al XV secolo come la chiesa originaria. \nSotto la chiesa \u00e8 presente una cripta costruita dentro una cappella sotterranea (la \"grotta della Nunziata\"), molto ricca di affreschi rinascimentali, restaurati nel 2005.\nNella grotta \u00e8 inciso anche un quadrato del Sator.\nCultura.\nIn paese viene prodotta la tipica mortadella di Campotosto, conosciuta anche come \u201c\"Cojoni di Mulo\"\u201d, ."}
{"id": "26901", "revid": "74801", "url": "https://it.wikipedia.org/wiki?curid=26901", "title": "Canistro", "text": "Canistro \u00e8 un comune italiano di abitanti della provincia dell'Aquila, in Abruzzo.\nGeografia fisica.\nCanistro, situato nella valle Roveto, confina a nord con Pescocanale e Capistrello, ad est con il comune di Luco dei Marsi, a sud con Civitella Roveto e ad ovest con il territorio montano di Filettino da cui risulta separato dai monti Simbruini. \nA fondovalle il territorio comunale \u00e8 attraversato dal fiume Liri.\nIl municipio si trova a Canistro Inferiore a dove \u00e8 stato trasferito in seguito al terremoto della Marsica del 1915. Nel territorio comunale si trovano le localit\u00e0 di Cotardo a circa e il borgo originario di Canistro Superiore situato a circa \nStoria.\nAbitato dai tempi degli insediamenti italici nella valle Roveto, Canistro conserva una complessa stratificazione archeologica nei due suoi abitati principali: Canistro Superiore e Canistro Inferiore. Quest'ultima localit\u00e0, riconducibile al pagus di epoca romana di Santa Croce, risult\u00f2 inclusa nell'ager di Antinum e soggetta alla magistratura della citt\u00e0 marsa. Nel Medioevo il borgo di Canistro Superiore era noto con il toponimo di Castro Canistri; il paese \u00e8 citato per la prima volta nel \"Catalogus baronum\", fatto redigere nel 1173 dal re normanno Guglielmo il Buono.\nLa chiesa di San Vito, menzionata anche dallo storico Muzio Febonio, risale alla prima met\u00e0 del XII secolo. Nel 2014 l'amministrazione comunale del paese rovetano ha dato il via ad una campagna di scavi archeologici, su consulenza tecnica dell'architetto Raffaello Di Domenico e direzione dell'archeologo Carmine Malandra, che ha riportato alla luce alcuni resti del nucleo medievale originario risalente con ogni probabilit\u00e0 all'XI secolo.\nIl borgo fino al 1860 segu\u00ec le vicissitudini storiche del territorio rovetano e marsicano. Dopo aver subito le invasioni barbariche, nel periodo medievale fu incluso tra i feudi della contea di Albe e del ducato di Tagliacozzo appartenuti ai conti dei Marsi, agli Orsini e ai Colonna, fino al 1806 anno dell'abolizione del feudalesimo.\nCanistro ha fatto parte del comune di Civitella Roveto da cui fu reso autonomo con decreto dell'8 ottobre 1851.\nLa comunit\u00e0 locale fu sconvolta, tra il 1860 e il 1870, dal brigantaggio postunitario.\nIl centro rovetano pag\u00f2 un triste tributo al fenomeno migratorio: erano provenienti dalla cittadina alcuni dei lavoratori rimasti vittime del pi\u00f9 grave disastro minerario della storia degli Stati Uniti, avvenuto il 6 dicembre 1907 a Monongah, nella Virginia Occidentale.\nCanistro, gravemente danneggiato dal terremoto della Marsica del 1915, venne ricostruito delocalizzando parzialmente le abitazioni nel nuovo paese di Canistro Inferiore che ospit\u00f2, non senza polemiche, la nuova sede municipale.\nSociet\u00e0.\nIstituzioni, enti e associazioni.\nA Canistro \u00e8 presente la divisione clinica \"INI\" (acronimo di \"Istituto Neurotraumatologico Italiano\") su un'area di oltre . La struttura sanitaria venne inaugurata come clinica chirurgica nei primi anni ottanta.\nEconomia.\nArtigianato e commercio.\nTra le attivit\u00e0 economiche pi\u00f9 tradizionali, diffuse e rinomate vi sono quelle artigianali, come la produzione di canestri dovuta alla maestria degli intrecciatori locali. A Canistro sono presenti le terme e i castagneti dove viene coltivata la castagna Roscetta della valle Roveto. Il paese rovetano \u00e8 noto per la produzione dell'acqua oligominerale \"Santa Croce\" che sgorga dalle fonti Santa Croce e Sponga a circa sul colle Cotardo, lungo la catena montuosa dei Simbruini.\nInfrastrutture e trasporti.\nStrade.\nLa strada statale 690 Avezzano-Sora, collega Canistro ad Avezzano in direzione nord () e Sora a sud (), servendola con l'omonimo svincolo presente solo in direzione Sora. La strada provinciale 63 Simbruina che collega Capistrello a Campo Staffi di Filettino (FR) attraversa la localit\u00e0 montana denominata Gli Stazzi-Colle Arcaro.\nFerrovie.\nLa ferrovia Avezzano-Roccasecca, serve il comune di Canistro con l'omonima stazione.\nAmministrazione.\nSul sito del Ministero dell'interno sono disponibili i dati di tutte le elezioni amministrative di Canistro dal 1985 ad oggi.\nSport.\nCalcio.\nLa squadra di calcio del paese ha militato in Serie D, con la denominazione di Luco Canistro. Nel massimo torneo dilettantistico la societ\u00e0 rovetana ha militato grazie alla cessione del titolo sportivo della Nuova Avezzano Calcio. In Serie D la societ\u00e0 di Canistro ha militato per cinque anni dalla stagione 2007-2008 fino al 2011-2012.\nL'F.C.D. Canistro, impegnata nei tornei regionali, disputa le gare casalinghe presso lo stadio comunale \"Alessandro Corvi\", impianto sportivo dotato di manto erboso."}
{"id": "26902", "revid": "533647", "url": "https://it.wikipedia.org/wiki?curid=26902", "title": "Cansano", "text": "Cansano \u00e8 un comune italiano di 242 abitanti della provincia dell'Aquila, in Abruzzo. Fa parte della comunit\u00e0 montana Peligna. Sorto come feudo e torre d'avvistamento nell'Alto Medioevo, si \u00e8 esteso prevalentemente tra il XIX e il XX secolo, a seguito del sisma del 1706. \u00c8 noto per la scoperta archeologica del villaggio romano di \"Ocriticum\", divenuto parco archeologico.\nGeografia fisica.\nIl pittoresco paesino di Cansano \u00e8 situato a 12\u00a0km da Sulmona, su un colle in prossimit\u00e0 della Valle Peligna, a 835\u00a0\nIl paese si inserisce in un paesaggio naturale pressoch\u00e9 intatto: da Cansano si pu\u00f2 raggiungere il parco nazionale della Maiella e, in particolar modo, il Bosco di Sant'Antonio e il passo San Leonardo. La posizione inoltre favorisce gli spostamenti anche verso i centri turistici pi\u00f9 attivi della zona: Campo di Giove, Pacentro, Pescocostanzo e Sulmona.\nIl paese presenta un clima montano, con estati calde ed asciutte ed inverni rigidi e ricchi di precipitazioni. Tuttavia nel corso del tempo ci sono state variazioni nel clima, che ora \u00e8 poco pi\u00f9 umido in estate e meno nevoso d'inverno.\nStoria.\nIl territorio venne popolato durante gli Italici da parte dei Peligni, che in localit\u00e0 Zeppe-Pandaro, fondarono la citt\u00e0 di \"Ocriticum\", di cui permangono i resti. Dopo la caduta dell'Impero romano d'Occidente, che aveva conquistato anche il villaggio, mettendolo sotto la municipalit\u00e0 di Sulmona, nel Basso Medioevo, a causa delle invasioni saracene ed ungare, \"Ocriticum\" si spopol\u00f2 e gli abitanti fondarono intorno al IX secolo una rocca presso un promontorio montuoso pi\u00f9 ad est. Si svilupp\u00f2 cos\u00ec il nuovo feudo, che fu oggetto di varie contese nel XIV secolo da parte della famiglia Cantelmo, che governava Popoli, e di Giacomo Caldora, che ambiva a governare anche Campo di Giove e Pacentro. Nel 1421 il capitano di ventura Braccio da Montone occup\u00f2 il paese per ridurlo all'obbedienza verso la regina del Regno di Napoli Giovanna II d'Angi\u00f2-Durazzo e successivamente il re Alfonso V d'Aragona la riassegn\u00f2 ai Cantelmo.\nNel XV-XVI secolo Cansano fu feudo degli Acquaviva di Atri, che lo ebbero fino al XVIII secolo, quando pass\u00f2 ad altre famiglie, sino ai rivolgimenti politici di fine secolo. Anche Cansano, come i borghi circostanti e in particolare Sulmona, a fine 1706 fu sconquassata dal terremoto della Maiella, che provoc\u00f2 distruzione e morti. Nel 1904 fu creato comune autonomo, dipendendo da Campo di Giove dal 1855. Nel 1933 fu colpito da un altro terremoto, che fece sparire ci\u00f2 che rimaneva dell'antico castello (alcune mura e qualche torre) e franare a valle la parte pi\u00f9 alta del cocuzzolo montuoso, ragion per cui l'abitato si \u00e8 spostato pi\u00f9 a valle, intorno a Piazza XX Settembre.\nIl terremoto del 2009.\nIl territorio di Cansano \u00e8 stato sempre interessato da un'intensa attivit\u00e0 sismica, come \u00e8 possibile rilevare dalle testimonianze d'archivio e dall'analisi delle architetture. I principali sismi che hanno colpito l'area in et\u00e0 storica sono databili II secolo, 1349, 1456, 1706 (questo l'evento sismico di maggiore intensit\u00e0, 6.6 di magnitudo momento) e 1933.\nNel corso dello sciame sismico aquilano del 2009, un certo numero di scosse si \u00e8 registrato pure nel distretto sismico di Sulmona e in particolar modo con epicentro a pochi chilometri da Cansano, in localit\u00e0 Malepiana: le prime due si sono verificate il 17 marzo, alle 2:12 e alle 2:26 (ora italiana), rispettivamente di 3.6 Ml e 2.5 Ml di intensit\u00e0; la terza, la pi\u00f9 forte, pari a 3.8 Ml, \u00e8 stata avvertita dalla popolazione dell'area peligna alle 10:43 (ora italiana) del 29 marzo; l'ultima scossa della sequenza \u00e8 avvenuta il 22 aprile, alle 00:32 (ora italiana), ed \u00e8 stata di intensit\u00e0 pari a 3.2 Ml. Pleonastico \u00e8 aggiungere che l'evento principale e le numerose scosse collaterali dello sciame sismico aquilano sono stati avvertiti anche a Cansano, arrecando non pochi danni alle strutture.\nLa microsequenza sismica di Cansano non pare correlata a quella aquilana, il che lascia supporre l'attivarsi di faglie in zona che prima non avevano rilasciato energia; ad ogni modo, non sono sorte poche questioni a livello burocratico nella classificazione dei danni (e dunque nell'elargizione dei fondi per la messa in sicurezza) arrecati dai vari sismi al paese poich\u00e9 quello di Cansano risulta, a suo modo, \u00abun terremoto a s\u00e9 stante\u00bb. Salvo alcuni edifici nel centro storico (alcuni dei quali abitati), risultati inagibili e talora immediatamente puntellati, non si registrano ad ogni modo danni di grande rilevanza n\u00e9 crolli. Forte, tuttavia, \u00e8 stato il disagio e cospicuo il numero di sfollati a seguito delle scosse della primavera del 2009.\nMonumenti e luoghi d'interesse.\nArchitetture religiose.\nNei pressi del castello si trova la chiesa madre di San Salvatore, la pi\u00f9 importante del paese fino a pochi anni fa, oltre che la pi\u00f9 antica: edificata subito dopo il castello, sub\u00ec gravi danni per il terremoto del 1706 e fu dunque ricostruita \u2013 come recita un'iscrizione sulla facciata \u2013 \"a planta\", ossia \"di sana pianta\", nel 1739; recentemente sottoposta ad un restauro, della chiesa preesistente non resta nulla salvo il battistero quattrocentesco.\nUn'altra chiesa particolarmente importante per gli abitanti \u00e8 quella di San Nicola di Bari, in cui la messa si celebra due volte l'anno: il 6 dicembre, in occasione della festivit\u00e0 di San Nicola stesso, ed il 26 giugno, quando la statua del santo viene portata in processione. In entrambe le occasioni c'\u00e8 la consegna del pane benedetto, rito molto diffuso in Abruzzo.\nAllo stesso modo, la settecentesca chiesa rurale di San Donato, situata vicino al cimitero del paese, sulla strada per Pescocostanzo, viene aperta solo il giorno della processione del santo, a met\u00e0 agosto. Numerose le chiese ormai scomparse o sconsacrate: ad esempio in Via Umberto I si trova la vecchia chiesa di San Rocco, ora ristrutturata ed adibita a museo. Sono ancora visibili, poi, i resti della tardo-cinquecentesca chiesa della Madonna della Neve, situata nella parte vecchia del paese. La chiesa, di piccole dimensioni, ora quasi completamente crollata (restano solo i muri perimetrali) ed invasa dalla vegetazione, accoglieva un'interessante statua quattrocentesca della Madonna col Bambino, conservata oggi presso la chiesa di San Rocco, che veniva portata in processione il 5 agosto.\nArchitetture civili.\nDa Piazza XX Settembre, in cui \u00e8 possibile osservare il monumento ai caduti e la recentissima chiesa di San Rocco, si pu\u00f2 scendere lungo Via Umberto I fino al cortile interno del \"Castrum Cansani\", il castello medievale, a cui si accedeva tramite Porta da Capo (oggi scomparsa) e di cui \u00e8 possibile ancora osservare la struttura del mastio. Le ali del castello nel corso del tempo hanno subito numerosi rimaneggiamenti poich\u00e9, non pi\u00f9 funzionali dal Settecento, sono divenute abitazioni di alcuni abitanti del paese. Tra costoro si ricorda Chiara Villani, autrice di raffinate decorazioni pittoriche che ricoprono le pareti interne della sua abitazione, realizzati con la tecnica del punto croce. Del castello rimaneva il torrione, crollato poi col sisma del 1933.\nAltro.\nOggi si \u00e8 perso questo culto con il graduale abbandono delle abitazioni della parte vecchia del paese, costituita da una lunga gradinata, che, dalla chiesa madre, attraversa un quartiere definito \"Partajova\" dai cansanesi. Il termine probabilmente deriva dal nome latino della Porta di Giove (\"Porta Jovis\" \u2192 \"Partajova\"), una volta presente, ma demolita perch\u00e9 pericolante dopo il terremoto del 1933. Il paese era ricco di fontane con abbeveratoi, delle quali si conservano ancora, pi\u00f9 o meno interamente, la fonte \"La Mandra\", posta nell'omonima piazza, e quella detta \"de gliu Vuntnare\", situata in Via Intera. A tal proposito, nelle canzoni di Cansano \u00e8 possibile trovare citazioni e riferimenti ad un'altra fontana, forse la pi\u00f9 importante, ma oggi praticamente scomparsa: la \"Canala\", fino agli anni cinquanta provvista di un mascherone in pietra, poi distrutto perch\u00e9 cementificato. Era situata alla base del colle su cui sorge Cansano, nei pressi dell'omonima grotta, spunto di miti e leggende popolari, e del corso d'acqua, chiamato anch'esso \"Canala\", ove le donne si recavano a lavare i panni e a lucidare pentole e conche.\nSiti archeologici.\nIl parco archeologico naturalistico \"Ocriticum\" \u00e8 il luogo di maggior interesse storico di Cansano. Collocato appena fuori dal paese, in zona Tavuto-Pantano, il parco \u00e8 stato inaugurato insieme all'omonimo centro di documentazione, che si trova invece in paese, il 10 gennaio 2004. I primi scavi, effettuati nel 1992, hanno portato alla luce i resti di un antico centro romano, abbastanza importante soprattutto in ambito religioso.\nL'area archeologica comprende due templi, consacrati l'uno a Giove e l'altro ad Ercole, il primo romano ed il secondo italico, ed un sacello delle divinit\u00e0 femminili Cerere e Venere. Inoltre nell'area sono presenti anche le rimanenze di un centro abitato e di un impianto per la produzione della calce. Si \u00e8 risaliti al nome \"Ocriticum\" mediante una stele funeraria ritrovata nei pressi della zona templare, su cui leggiamo \"\" (\"i sacerdoti ocriticani di Giove posero a Sesto Paccio Arginno\").\nNumerosi gli ex voto rinvenuti, conservati presso il museo archeologico di Chieti e presso il centro di documentazione \"Ocriticum\". Quest'ultimo, collocato in Piazza XX Settembre, accoglie inoltre un'importante mostra permanente sull'emigrazione ed \u00e8 stato sede di diverse mostre temporanee, tra cui quelle fotografiche \"Il Volo\" (2005), \"Anima\" (2007), \"A gn\u00e8 nu spierchie\" di Giovanni Guadagnoli (2009), quella pittorica di Marco Di Paolo (2006) e l'installazione di Antonio Marchetti sul tema dell'emigrazione (2009). La sala convegni del centro di documentazione ospita, inoltre, conferenze, proiezioni, corsi di formazione e presentazioni di vario tema e genere.\nSociet\u00e0.\nIl calo demografico.\nDal secondo dopoguerra ai giorni odierni: le ragioni del calo.\nNel grafico \u00e8 possibile notare quanto la popolazione di Cansano, considerata dall'inizio del XX secolo ad oggi, sia diminuita, arrivando dalle circa a poco pi\u00f9 di 250 unit\u00e0 censite nel 2001. Fra le ragioni del calo, l'azione mortifera delle due guerre mondiali e il generale processo di svuotamento delle campagne in favore delle citt\u00e0, avvenuto fra la fine del XIX secolo e la seconda met\u00e0 del Novecento, mediante movimenti migratori nazionali ed internazionali e frutto del passaggio da un'economia rurale ad una di stampo capitalistico. L'emigrazione costituisce pertanto la principale causa del brusco calo demografico. Vi sono poi il divario tra il ridotto tasso di natalit\u00e0 e quello ben pi\u00f9 alto di mortalit\u00e0, nonch\u00e9 la mancanza di iniziative o strutture capaci di avviare e mantenere un processo di sviluppo economico stabile ed equo in tutti i mesi dell'anno. Le attivit\u00e0 ricettive presenti e le strutture turistiche (il centro di documentazione \"Ocriticum\", l'ufficio informazioni del parco nazionale della Maiella) stentano a dare avvio ad un costante afflusso turistico, di per s\u00e9 poco avviato in tutta l'area peligna in favore del vicino Alto Sangro. Le attivit\u00e0 pubbliche si concentrano esclusivamente nei mesi estivi, in coincidenza col picco dell'afflusso turistico. Le politiche urbanistiche della seconda met\u00e0 del Novecento, inoltre, hanno contribuito a privare il paese della forma estetica originale, per quanto l'atmosfera del centro storico abbandonato e della natura integra del territorio mantengano ugualmente il proprio carattere suggestivo. Cansano, in definitiva, non pare godere, almeno al momento, delle premesse necessarie per un nuovo processo di incremento demografico e anzi \u00e8 ancora vessato dalle conseguenze del forte svuotamento degli ultimi decenni.\nSport.\nL'unica associazione sportiva presente \u00e8 la squadra di calcio dell'\"A.S.D. Majella United\", nata dalla fusione della precedente societ\u00e0 \"A.S.D. Cansano\" con quella dell\"'A.S.D. Campo di Giove\", dell'omonima cittadina alle pendici della Maiella confinante con il borgo cansanese. Attualmente il team milita in Terza Categoria (Girone B della provincia dell'Aquila), nono ed ultimo livello del campionato italiano di calcio."}
{"id": "26903", "revid": "1543377", "url": "https://it.wikipedia.org/wiki?curid=26903", "title": "Capestrano", "text": "Capestrano (\"Cap\u0259stran\u0259\" in abruzzese) \u00e8 un comune italiano di 841 abitanti situato nella provincia dell'Aquila, in Abruzzo.\nSituato nella valle del Tirino, al margine sud-occidentale di un vasto piano di origine carsica compreso tra l'altopiano di Navelli e le estreme propaggini sud-orientali del massiccio del Gran Sasso d'Italia, parte del territorio del comune rientra nel territorio del Parco nazionale del Gran Sasso e Monti della Laga. Centro agricolo e pastorale di antica origine e discreta importanza, in et\u00e0 moderna fu dominato delle famiglie Piccolomini Todeschini, Medici e Borbone divenendo sede di un marchesato e, successivamente, di un principato.\nGeografia fisica.\nCapestrano \u00e8 situato nella parte orientale della provincia dell'Aquila, in posizione baricentrica tra l'altopiano di Navelli e la valle del Tirino al centro della regione Abruzzo. L'abitato principale si sviluppa sul versante orientale di un colle, a 465 metri s.l.m. in posizione dominante sulla vallata sottostante, attraversata dal fiume Tirino, affluente dell'Aterno-Pescara e a sua volta alimentato da tre sorgenti, tra cui il lago di Capodacqua.\nIl suo territorio \u00e8 circoscritto a nord-est dalle propaggini sud-orientali del Gran Sasso d'Italia e a sud-est da quelle settentrionali della Majella; al suo interno \u00e8 situato il valico di Forca di Penne, antico collegamento l'area dei vestini adriatici.\nClima.\nCapestrano \u00e8 caratterizzato da un clima temperato mediterraneo con inverni freddi ed estati secche; le precipitazioni, nella stagione invernale, possono essere di carattere nevoso.. La temperatura media annuale \u00e8 di circa , decisamente pi\u00f9 mite di quella degli altri centri della provincia dell'Aquila e con valori che raramente scendono sotto lo zero.\nOrigini del nome.\nSecondo lo storico aquilano Anton Ludovico Antinori, il toponimo di Capestrano deriverebbe da \"Caput Presanum\" (\"citt\u00e0 a capo di Presciano\") o da \"caput Tritanum\" (\"dal sito alla sorgente del Tritano\").\nAltre fonti ritengono, invece, che esso derivi da \"Caput trium amnium\" (\"citt\u00e0 a capo delle tre fonti\"), in riferimento alle sorgenti che alimentano il Tirino. Lo stesso nome del fiume, derivante dal termine greco \u00abTritano\u00bb, rimanda alla sua triplice sorgente.\nStoria.\nEt\u00e0 antica.\nLe prime testimonianze nel territorio si fanno risalire ai Vestini che si stanziarono nella valle del Tirino sin dal IX secolo a.C. \nIn questo periodo, sul colle Sant'Antonio a valle dell'attuale abitato, nacque l'antica citt\u00e0 di Aufinum che prosper\u00f2 grazie alla sua strategica posizione lungo il tracciato della via Claudia Nova e in corrispondenza dell'accesso ai territorio dei Peltuinui e dei Peligni.\nDi Aufinum \u2014 menzionata da Plinio il Vecchio come centro principale dei vestini cismontani \u2014 rimane oggi la vasta area archeologica con la necropoli in cui, nel 1934, fu rinvenuta il celebre Guerriero di Capestrano, simbolo dell'Abruzzo e oggi conservato al Museo archeologico nazionale d'Abruzzo a Chieti. Secondo gli storici, la statua raffigurerebbe il misterioso re vestino Nevio Pompuledio, vissuto nel VI secolo a.C.\nLa citt\u00e0 fu conquistata dai romani intorno al III secolo a.C. e continu\u00f2 a svilupparsi per tutta l'et\u00e0 imperiale, andando poi in disgrazia nei secoli successivi alla caduta dell'Impero romano d'Occidente, con la popolazione che si disperse sulle alture circostanti la vallata.\nMedioevo.\nA partire dal VI secolo, il territorio di Capestrano cadde nelle mani dei longobardi che lo ricompresero nel Ducato di Spoleto. Nell'VIII secolo re Desiderio vi fece costruire l'abbazia di San Pietro ad Oratorium, direttamente dipendente dai benedettini di San Vincenzo al Volturno, poi ricostruita in stile romanico intorno all'anno 1100.\nAlle dipendenze dell'abbazia erano i tre centri di Capodacqua, San Pelagia e Presciano che ben presto decisero di arroccarsi sul colle sopra quest'ultimo, dando origine all'attuale abitato di Capestrano.\nDurante l'et\u00e0 normanna la citt\u00e0 benefici\u00f2 della stabilit\u00e0 politica, sviluppandosi grazie all'indotto economico legato alla transumanza e al commercio dello zafferano. Gi\u00e0 feudo di Matteo di Raiano nel primo periodo angioino, pass\u00f2 insieme all'intera valle del Tirino agli Acquaviva nel 1283, quando Riccardo d'Acquaviva \u2014 fratello di Berardo e nuovo signore di Capestrano, Ofena e Castel del Monte \u2014 subentr\u00f2 a Berardo di Raiano. Nel 1318 il feudo torn\u00f2 nelle mani dei Conti dei Marsi, che lo controllavano gi\u00e0 nel X secolo, e nel 1382 il suo territorio fu unito a quello della vicina baronia di Carapelle.\nAlla met\u00e0 del XV secolo, intorno alla preesistente torre trecentesca di guardia sulla valle del Tirino, Lionello Accrocciamuro fece costruire un grande castello. Con il passaggio di Capestrano nelle mani di Antonio Piccolomini d'Aragona, nipote di papa Pio II e nuovo conte di Celano, il forte fu rinnovato e prese il nome di castello Piccolomini, costituendo una strategica roccaforte durante la congiura dei baroni e difendendo la citt\u00e0 dal tentativo di riconquista degli Accrocciamuro.\nEt\u00e0 moderna.\nSotto la dominazione dei Piccolomini, Capestrano ebbe un primo momento di grande splendore e, nel XVI secolo arriv\u00f2 a generare oltre un quinto della rendita di tutta la contea. La sua vivace economia, dominata dal gi\u00e0 citato zafferano e dalla produzione della pregiata lana carfagna, attir\u00f2 in Abruzzo imprenditori provenienti da tutta Europa. Nel 1579, Costanza Piccolomini, indebitatasi per la costruzione della basilica di Sant'Andrea della Valle a Roma, decise quindi di cedere l'intero marchesato di Capestrano al granduca di Toscana Francesco I, della famiglia Medici, per un importo complessivo di scudi.\nNel 1584, su richiesta dei Medici, Filippo II di Spagna lo elev\u00f2 al rango di Principato. Successivamente, il feudo di Capestrano, unito alla baronia di Carapelle, fu annesso ai territori di Bussi (1599), Amatrice, Accumoli e Cittareale (1639-1643) costituendo gli Stati medicei d'Abruzzo. Capestrano visse una seconda et\u00e0 d'oro, godendo di un discreto potere \u2014 sia politico che religioso, con San Pietro che beneficiava di una particolare autonomia rispetto alla diocesi di Sulmona-Valva \u2014 ed accrescendo grazie all'immigrazione di nuove famiglie dalla Toscana.\nI Medici regnarono su Capestrano sino alla morte della principessa Anna Maria Luisa de' Medici. Per evitare che il feudo cadesse nelle mani degli Asburgo, essendosi estinto il casato fiorentino per la mancanza di eredi maschi, i Borbone decisero di trasformare il principato in uno stato allodiale posto sotto il dominio diretto del Regno di Napoli.\nNel 1806, con l'eversione della feudalit\u00e0, lo stato fu smantellato per essere ricompreso come circondario nel distretto di Aquila.\nEt\u00e0 contemporanea.\nCon l'unit\u00e0 d'Italia, il comune fu ricompreso nella provincia dell'Aquila che, nel 1927, perse i vicini comuni di Bussi sul Tirino e Popoli \u2014passati alla costituenda provincia di Pescara \u2014 rompendo l'unit\u00e0 della valle del Tirino. A partire dagli anni Trenta, inoltre, cominciarono gli scavi archeologici che portarono alla luce la necropoli e numerosi importanti reperti d'et\u00e0 romana.\nNel dopoguerra, con l'abbandono della pastorizia e della transumanza, si verific\u00f2 un progressivo e costante spopolamento di tutta la vallata che ha portato, in breve tempo, al dimezzamento dei residenti.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2019 i cittadini stranieri residenti a Capestrano erano 111. La nazionalit\u00e0 pi\u00f9 rappresentata era quella rumena con 42 cittadini residenti.\nLingue e dialetti.\nIl dialetto parlato a Capestrano si inserisce nel gruppo occidentale dei dialetti d'Abruzzo, a loro volta facenti parte dei dialetti italiani meridionali. Manifesta quindi diversit\u00e0 rispetto ai dialetti dei centri vicini, come ad esempio l'aquilano, parlato gi\u00e0 a Navelli, e l'abruzzese adriatico, tipico dell'area vestina e parlato ad Ofena. Tratto qualificante del capestranese \u00e8 l'isocronismo sillabico, ossia l'apertura in sillaba complicata (sillaba terminante in consonante) di \"\u00e8\", \"\u00f2\" delle vocali chiuse \"\u00e9\", \"\u00f3\", e la contemporanea chiusura in sillaba libera (sillaba terminante in vocale) di \"\u00e9\", \"\u00f3\" delle vocali aperte \"\u00e8\", \"\u00f2\".\nGeografia antropica.\nCapestrano si divide nel centro storico e nel rione moderno orientale. Il centro storico parte da piazza Mercato con la fontana monumentale e la chiesa madre, dove si affaccia anche il castello mediceo. Il borgo \u00e8 attraversato da via Oberdan, via Rosario, via Porta Lago, via fuori le Mura. La parte moderna \u00e8 attraversata da via Toro e via Dante.\nFrazioni.\nForca di Penne.\nEx feudo, fu propriet\u00e0 della famiglia Bonanni Il barone Cesidio Bonanni d'Ocre richiese nel 1856 che cambiasse nome in \"Rocca Teresa\", in onore della regina Maria Teresa, moglie di Ferdinando II delle Due Sicilie; la richiesta fu accettata. La frazione \u00e8 posta al confine con la provincia di Pescara di Brittoli, vi si trova ancora l'antica torre di controllo sul tratturo a pianta quadrangolare, e con pi\u00f9 finestre di controllo. La torre \u00e8 stata in parte danneggiata dal terremoto del 2009.\nCapodacqua.\nEsistente sin dal Medioevo, la parte pi\u00f9 antica \u00e8 stata sommersa da un lago artificiale, che ha ricoperto i mulini medievali, visitabili su prenotazione e immersione subacquea. La frazione nuova Novecentesca \u00e8 posta pi\u00f9 a nord, attorno la chiesa di San Biagio.\nEconomia.\nLa valle del Tirino \u00e8 denominata anche \u00abForno d'Abruzzo\u00bb per il suo clima particolarmente mite, tendente al caldo nella stagione estiva, e le poche precipitazioni; queste caratteristiche hanno favorito, nel corso dei secoli, la coltivazione dell'uva e la produzione del vino. I vigneti utilizzati sono quasi interamente quelli autoctoni di Montepulciano d'Abruzzo DOC (i vigneti di Capestrano ricadono nella sottozona \u00abAlto Tirino\u00bb), Pecorino e Trebbiano. La forte tradizione enologica del territorio \u00e8 anche testimoniata dalla rassegna di vino artigianale \"Naturale\" che si tiene annualmente in primavera.\nParticolarmente intensa \u00e8 anche la produzione olearia \u2014 certificata dal riconoscimento dell'olio extra vergine di oliva delle Valli Aquilane nei prodotti agroalimentari tradizionali abruzzesi (P.A.T.) \u2014, nonch\u00e9 quella di mandorle, ortaggi, cereali e legumi. Altri prodotti tipici della zona sono il grano Solina e lo zafferano, che nel vicino centro di Navelli assume la qualifica di prodotto a denominazione di origine protetta (zafferano dell'Aquila). La produzione agricola ha dato origine a piccole industrie di trasformazione (sgusciatura meccanica delle mandorle, pastifici, molini).\nCapestrano \u00e8 inoltre meta di turismo di tipo principalmente naturalistico, legata alle bellezze paesaggistiche della valle che rientra parzialmente nel parco nazionale del Gran Sasso e Monti della Laga; nel territorio sono presenti percorsi cicloturistici ed equituristici (Ippovia del Gran Sasso) ed \u00e8 possibile andare in canoa o kayak sul Tirino o fare attivit\u00e0 subacquee nel lago di Capodacqua.\nInfrastrutture e trasporti.\nStrade.\nIl territorio comunale di Capestrano \u00e8 servito dalla SS 153 della Valle del Tirino, che attraversa la vallata da Navelli fino a Bussi sul Tirino, e dalla SR 602 di Forca di Penne, diramazione che dalla SS 153 passa per Ofena e la provincia di Pescara. Sempre grazie alla SS 153 \u00e8 messa in comunicazione con la SS 17 dell'Appennino Abruzzese, che la collega all'Aquila e Sulmona, con la SS 5 Via Tiburtina Valeria, che la collega con la Val Pescara e la Valle Peligna, nonch\u00e9 con il casello Bussi-Popoli sull'autostrada A25. Il centro abitato vero e proprio \u00e8 attraversato dalla SP 72 di Capestrano e dalla SP 94 del Tirino.\nFerrovie.\nNel territorio comunale non sono presenti servizi ferroviari; la stazione di Bussi, posta sulla ferrovia Roma-Sulmona-Pescara, dista circa dal paese.\nAmministrazione.\nElenco dei sindaci di Capestrano dal 1985."}
{"id": "26904", "revid": "1748167", "url": "https://it.wikipedia.org/wiki?curid=26904", "title": "Capistrello", "text": "Capistrello (\"Capistreljjo\" in dialetto marsicano) \u00e8 un comune italiano di abitanti della provincia dell'Aquila, in Abruzzo.\nGeografia fisica.\nGeograficamente \u00e8 situato al confine della valle Roveto con i piani Palentini e la Marsica fucense. Per questa sua strategica posizione il territorio comunale \u00e8 da sempre ritenuto \"terra di passaggio\", una terra che mette in comunicazione il versante tirrenico con l'area fucense, attraverso la strada statale 690 Avezzano-Sora, la strada statale 82 della Valle del Liri e la ferrovia Avezzano-Roccasecca. Capistrello sorge ai piedi della sommit\u00e0 Punta di Ferro (1241 ), a sud ovest del monte Arezzo, a circa 110 chilometri a est di Roma e 120 a ovest di Pescara, in un passo che divide in due l'alta valle del Liri; a nord del territorio comunale sono situati i piani Palentini e la valle di Nerfa, a sud la valle Roveto. A ovest, oltre l'altopiano della Renga e la piana di Colle Mozzone, il passo Serra Sant'Antonio mette in comunicazione il territorio comunale con quello limitrofo di Filettino.\nTerritorio.\nLa posizione geografica ha una conformazione particolare visto che si sviluppa lungo una strettoia compresa tra la delimitazione della catena dei monti Ernici-Simbruini a nord, tra l'alta valle del fiume Liri e la dorsale montuosa che la separa dalla piana del Fucino.\nIl nucleo urbano di Capistrello \u00e8 adagiato sul versante meridionale del monte Arezzo, ai piedi della sommit\u00e0 denominata Punta di Ferro; il suo territorio comunale ricade tra i piani Palentini e il versante abruzzese dei monti Simbruini e C\u00e0ntari lungo la valle del Liri, dove scorre per circa 120 chilometri l'omonimo fiume. Nei pressi di Giunture nel comune di Sant'Apollinare (FR), nel punto in cui riceve le acque del fiume Gari, prende il nome di Garigliano andando poi a sfociare nel mar Tirreno dal golfo di Gaeta. Oltre l'Abruzzo il fiume nei 38 chilometri restanti segna i confini naturali tra Lazio e Campania. Il fiume Liri ha un bacino idrografico di 4.140\u00a0km\u00b2 e una portata che raggiunge in alcuni tratti anche i 50m\u00b3/s.\nIl suo territorio confina con i territori comunali di Avezzano, Canistro, Castellafiume, Filettino, Luco dei Marsi, Scurcola Marsicana e Tagliacozzo. Il monte Salviano, la cui altitudine supera i 1000 , separa Capistrello dalla citt\u00e0 di Avezzano. Sulla sommit\u00e0 del monte si trovano il santuario dedicato alla Madonna di Pietraquaria e il convento dei frati cappuccini.\nSul versante avezzanese della montagna \u00e8 stata istituita dal 1999 l'omonima riserva naturale.\nDal territorio capistrellano ha inizio la Serra Lunga, un gruppo montuoso che scende in direzione sud-est fino al valico di Forca d'Acero, nel cuore del parco nazionale d'Abruzzo, Lazio e Molise, separando la Vallelonga dalla valle Roveto.\nClima.\nCapistrello \u00e8 caratterizzata da inverni freddi ed estati miti, con medie delle temperature minime piuttosto basse durante tutti i mesi dell'anno. La temperatura media annua infatti \u00e8 di 10,75\u00a0\u00b0C con una media di 91 gelate annue. Il mese pi\u00f9 freddo \u00e8 gennaio con una media di 2,3\u00a0\u00b0C e i pi\u00f9 caldi sono a pari merito luglio e agosto con 20,0\u00a0\u00b0C.\nLa temperatura massima pi\u00f9 alta mai registrata a Capistrello da una stazione meteorologica ufficiale \u00e8 di addirittura 42,0\u00a0\u00b0C, mentre la pi\u00f9 bassa mai registrata \u00e8 di \u201320,0\u00a0\u00b0C. Il paese, come buona parte della Marsica, \u00e8 infatti soggetto a intense gelate in occasione di irruzioni di aria fredda. La piovosit\u00e0 storica \u00e8 di circa annui distribuiti in 95 giorni con precipitazioni.\nLa stagione pi\u00f9 piovosa \u00e8 l'autunno, seguito dall'inverno e dalla primavera, quando possono verificarsi copiose nevicate, mentre d'estate cadono mediamente 125\u00a0mm di pioggia in 15 giorni piovosi.\nOrigini del nome.\nDiverse sono le supposizioni etimologiche. Tra queste il toponimo \"Capistrellum\" deriverebbe dal termine latino \"capisterium\" (\"vassoio\" per mondare il grano). Secondo un'antica leggenda il nome deriverebbe dall'espressione latina, riportata nello stemma municipale, \"Caput Castrorum\", ovvero \"capo degli accampamenti\" di epoca romana. Stando a un'altra ipotesi deriverebbe dal termine latino \"Capistrum\", ossia \"cavezza\", termine derivato dalla posizione geografica del centro situato a capo della stretta, cio\u00e8 all'imbocco della valle Roveto.\nStoria.\nOrigini.\nNell'area rovetana ci sono alcuni insediamenti risalenti all'et\u00e0 dei metalli come le grotte Cola I e Cola II presso Petrella Liri (scoperte nel 1877 dall'antropologo Giustiniano Nicolucci ed esaminate nel 1965 dall'archeologo Antonio Mario Radmilli) e l'insediamento preistorico di Le Fosse nel comune di Civitella Roveto.\nLa presenza dell'uomo nella Marsica e nella valle Roveto \u00e8 databile gi\u00e0 al Paleolitico inferiore, considerando anche il ritrovamento di schegge laminari di tipo proto-levalloisiano avvenuto a poca distanza dal centro urbano di Capistrello. Nel Paleolitico medio (circa 150.000 anni fa), \u00e8 certa la presenza in questi luoghi dei cacciatori neanderthaliani che, provenendo dalla costa tirrenica, si inoltravano sino alla zona lacustre del Fucino alla ricerca di cibo. Numerose sono anche le testimonianze della presenza umana, durante il Paleolitico medio, nella valle del Liri. L'insediamento di Le Fosse di Civitella Roveto risale invece all'et\u00e0 del bronzo. Tornato alla luce durante alcuni scavi per la costruzione di una cava, veniva probabilmente utilizzato da una comunit\u00e0 pastorale dell'appennino centrale che stanzi\u00f2 intorno al lago Fucino per praticare una transumanza di tipo stagionale.\nL'et\u00e0 del bronzo segn\u00f2 di certo il consolidamento di alcune forme di potere all'interno dell'insediamento che, dunque, appare stabile ed organizzato: nelle sepolture marsicane di questo periodo alcune armi in bronzo ed utensili ad impasto sono stati rinvenuti presso l'antico insediamento di Civita di Fossa Rotonda nei pressi di Capistrello. I reperti sono conservati nel museo universitario di Chieti.\nEt\u00e0 romana.\nA Capistrello c'\u00e8 lo sbocco dell'emissario di Claudio, realizzato tra il 41 e il 52 d.C. dall'imperatore Claudio, che rappresenta un'opera di ingegneria idraulica di eccezionale importanza, ritenuta una tra le pi\u00f9 grandiose imprese di ingegneria idraulica di tutti i tempi.\nL'opera, che riveste interesse storico, naturalistico e archeologico, permise di far defluire le acque del lago Fucino nel fiume Liri per prosciugare e bonificare la conca marsicana e ottimizzare le produzioni agricole. I lavori, durati 11 anni, impegnarono circa 25.000 schiavi; iniziati nel 41 d.C., terminarono verso la met\u00e0 del 52 d.C. In seguito alla caduta dell'Impero romano d'Occidente segu\u00ec un periodo di decadenza dell'opera, con la conseguente mancanza di manutenzione e la sospensione dei lavori di ulteriore scavo del canale che riceveva le acque. L'emissario inevitabilmente si ostru\u00ec, probabilmente anche a causa di un grave terremoto avvenuto nel 508 d.C., tanto che il lago Fucino ben presto torn\u00f2 ai suoi originari livelli.\nMedioevo.\nFeudo dei conti dei Marsi Simone e Crescenzio, nel XII secolo, Capistrello divenne sede dell'esattore della gabella del passo. La cittadina ricopr\u00ec, dunque, un ruolo centrale, in tutta la valle Roveto, favorito soprattutto dalla presenza in epoca medievale dell'unica strada che collegava la Marsica con Napoli, passando per Sora e Cassino.\nDel XII secolo \u00e8 una menzione della chiesa di San Pietro.\nIl territorio ricade nel settore meridionale dei piani Palentini, teatro il 23 agosto 1268 della battaglia di Tagliacozzo combattuta tra i ghibellini sostenitori di Corradino di Svevia e le truppe angioine di Carlo I d'Angi\u00f2. Questa battaglia, citata anche da Dante Alighieri nella Divina Commedia (Inferno, XXVIII canto, vv. 16-18), rappresent\u00f2 l'ultimo atto della potenza sveva in Italia.\nNel XIII secolo ci furono dei vani tentativi di restauro dei cunicoli di Claudio condotti dall'imperatore Federico II di Svevia.\nIn seguito ci fu anche un altro tentativo, quello del principe Filippo I Colonna che con il consenso e l'aiuto di diversi comuni ripuari, tent\u00f2 di riattivare emissario e cunicoli per prosciugare il bacino fucense. I lavori non ebbero inizio per motivi economici.\nEt\u00e0 contemporanea.\nTra la seconda met\u00e0 del Settecento e la prima dell'Ottocento il territorio di Capistrello fu una delle mete degli aristocratici europei del Grand Tour come Henry Swinburne, Richard Colt Hoare, Keppel Richard Craven e Edward Lear.\nCon l'invasione dei francesi nel meridione d'Italia, Capistrello fu coinvolta negli avvenimenti legati al brigantaggio. La gendarmeria proveniente da Avezzano, infatti, si precipit\u00f2 alla frontiera capistrellana per cercare di respingere l'offensiva. E fu ancora nella zona di Capistrello che operarono le bande sanfediste di Ermenegildo Piccioli, di padre Domizio Iacobucci e di Michele Pezza, duca di Cassano soprannominato \"Fra Diavolo\", tallonate dai soldati del generale francese Jean-Baptiste Cavaignac.\nNell'Ottocento la cittadina fu visitata per ben due volte da un sovrano: nel 1807 da Giuseppe Bonaparte e nel 1832 da Ferdinando II, venuti ad osservare lo sbocco dell'emissario claudiano.\nQualche anno dopo l'inaugurazione della strada Avezzano-Sora tutta la zona fu martoriata dagli scontri tra briganti, le truppe borboniche e i soldati piemontesi.\nFurono le giornate della fine dell'ottobre 1860 per la valle Roveto e per la Marsica le pi\u00f9 terribili di quell'anno, carico di avvenimenti. Dopo la sconfitta subita sul valico molisano del Macerone dall'esercito delle Due Sicilie, guidato da Luigi Scotti Douglas, a opera di Enrico Cialdini, comandante delle truppe piemontesi, subentr\u00f2 la certezza della fine dei Borboni e, di fatto, della compromissione delle sorti militari del Regno delle Due Sicilie. Caddero cos\u00ec le speranze dei legittimisti e degli antiunitari in lotta contro l'esercito piemontese. Nel 1861 venne ufficializzata l'Unit\u00e0 d'Italia.\nIl prosciugamento totale del lago Fucino divenne realt\u00e0 grazie al principe Alessandro Torlonia, il 9 agosto 1862, quando avvenne l'apertura delle saracinesche benedette dal vescovo dei Marsi. Le acque del lago defluirono attraverso l'emissario nel fiume Liri allo sbocco del monte Salviano. Solo il 1\u00ba ottobre 1878 gli ingegneri del Genio civile, Basilari e Bertocchi, dichiararono ufficialmente \"la grande opera di prosciugamento del Fucino ultimata\". Con la realizzazione di numerose cave che fornirono i materiali necessari per riattivare l'emissario ipogeo, i cunicoli, l'incile e altre opere, tra gli uomini che abitavano nel territorio capistrellano inizi\u00f2 a diffondersi il mestiere del minatore. La generazione dei minatori di Capistrello fu impegnata, tra la fine dell'Ottocento e il Novecento, in numerose opere come la galleria elicoidale della valle Roveto, il traforo del Gran San Bernardo, il traforo del Monte Bianco. Nella miniera di carbone \"Bois du Cazier\" di Marcinelle, in Belgio, avvenne l'omonimo disastro che caus\u00f2 numerose vittime abruzzesi.\nAlle ore 7:52:48 (dato dell'INGV) del 13 gennaio 1915 anche Capistrello fu gravemente danneggiato dal terremoto della Marsica di magnitudo 7.0 della scala Richter (XI della scala Mercalli) che uccise 93 persone nel comune rovetano. Nel resto della Marsica molto pi\u00f9 gravi furono le perdite, oltre 30.000 morti su una popolazione di circa 120.000 unit\u00e0. Il terremoto caus\u00f2 centinaia di vittime e danni ingenti anche in diverse province del centro Italia.\nIl comune marsicano sub\u00ec durante la seconda guerra mondiale le rappresaglie naziste. La prima tragica vicenda dell'eccidio di Capistrello avvenne il 20 marzo 1944, quando Piero Masci, un giovane diciottenne del luogo, prima di essere fucilato fu barbaramente seviziato dai tedeschi. Alcune settimane dopo, il 4 giugno, oltre trenta pastori fuggiti sul monte Salviano con il loro bestiame per scampare alle atrocit\u00e0 della guerra vennero catturati, imprigionati e poi fucilati per ritorsione nel piazzale della stazione. Nel 1994 il giornalista Franco Giustolisi attraverso l'inchiesta \"Armadio della vergogna\" denunci\u00f2 l'esistenza di centinaia di fascicoli d'inchiesta e documenti legati ai crimini di guerra dei nazifascisti fino ad allora nascosti e insabbiati.\nIl 25 maggio 2004, il Presidente della Repubblica Italiana Carlo Azeglio Ciampi insign\u00ec il comune di Capistrello della medaglia d'oro al merito civile.\nMonumenti e luoghi d'interesse.\nSiti archeologici.\nLe tracce dei centri fortificati marsi si trovano in localit\u00e0 Civita di Fossa Rotonda (1213 ) e Rotella di Collalto, nei pressi di Corcumello (868 ), non distante dal sottostante vicus di Grottella (750 ) e dall'area cultuale nota nel periodo medievale come Sant'Angelo in Cripta. Poco pi\u00f9 in basso si trovano i resti del santuario di Valle Frigida (725 ) Di fronte allo sbocco dell'emissario lirino era collocata l'area sacra di Colle Raso (739 ).\nVille rustiche di epoca imperiale e piccole necropoli erano collocate nei piani Palentini tra Corcumello e Cese nelle localit\u00e0 di Castellani, Santa Marta, Sant'Agnese e Sant'Antimo. Nella localit\u00e0 dove si trovano i ruderi della chiesa di Sant'Anatolia \u00e8 emerso un fregio d'armi di epoca romana proveniente dall'area archeologica di Alba Fucens. Sul monte Girifalco, nei pressi del passo Pagliara-Corcumello, si trovano i ruderi della torre cintata dell'XI secolo e della fortezza medievale trecentesca. Nelle localit\u00e0 Rotella della Macchietta (sommit\u00e0 del Collalto, 880 ) e Collescidio si trovano i resti delle torri d'avvistamento risalenti tra il X e il XII secolo. Le tracce dell'incastellamento medievale di \"Capistrellum\" sono collocate nel nucleo del borgo antico.\nSociet\u00e0.\nTradizioni e folclore.\nIl 13 giugno si celebra annualmente la festa patronale in onore di sant'Antonio di Padova, patrono del comune di Capistrello. Durante l'estate viene organizzata la festa delle fragole presso l'altopiano della Renga.\nCultura.\nCucina.\nTra le ricette locali figurano le Taccozzette, minestra con pasta e fagioli e i ranati, minestre tipiche della cucina povera rinascimentale di vari cereali come ceci, grano, fagioli e mais. La castagna Roscetta della valle Roveto \u00e8 una variet\u00e0 di castagna tipica della valle Roveto e inserita tra i prodotti agroalimentari tradizionali abruzzesi, unitamente al grano Solina, variet\u00e0 autoctona di grano tenero coltivato anche nei piani Palentini.\nGeografia antropica.\nUrbanistica.\nIl nucleo urbano di Capistrello \u00e8 costituito principalmente dal borgo antico, situato alle pendici del monte Arezzo, e dal nucleo moderno edificato lungo il tracciato cittadino della strada statale 82 della Valle del Liri. Tra i rioni figurano: Ricetto, Camerata, Le Giorg\u00ece, Baracche, Stazione, Santa Barbara, Polveriera, Casali, Pisciacotta, Giberghe, Collalto.\nEconomia.\nTurismo.\nCapistrello fa parte dell'associazione nazionale \"Borghi autentici d'Italia\".\nInfrastrutture e trasporti.\nStrade.\nLa strada statale 690 Avezzano-Sora collega Capistrello a nord con Avezzano e a sud con Sora, servendola con l'omonimo svincolo; quello in ingresso di Santa Barbara \u00e8 presente solo in direzione Avezzano. La strada statale 82 della Valle del Liri (Avezzano-Itri), attraversa il centro urbano. La strada statale 579 Palentina entra nel comune di Capistrello, attraversando, prima dell'innesto con la strada statale 82, il territorio della frazione di Corcumello. La strada provinciale 23 dell'Alto Liri collega il comune con i territori di Castellafiume e Cappadocia; la provinciale 63 Simbruina lo collega con l'altopiano della Renga, Campo Staffi, Filettino, Trevi nel Lazio e gli altipiani di Arcinazzo.\nFerrovie.\nIl territorio di Capistrello \u00e8 raggiunto dalla linea ferroviaria Avezzano-Roccasecca ed \u00e8 servito da tre stazioni: quella principale di Capistrello e quelle di Cupone e Pescocanale.\nAmministrazione.\nSul sito del Ministero dell'interno sono disponibili i dati di tutte le elezioni amministrative di Capistrello dal 1985 ad oggi.\nSport.\nCalcio.\nLa squadra principale della citt\u00e0 \u00e8 l\"'US Capistrello 1948\" che milita nel campionato di Eccellenza Abruzzo. Il colore sociale \u00e8 il granata.\nAltri sport.\nLa societ\u00e0 podistica \"polisportiva atletica Capistrello\" ha organizzato negli anni novanta la competizione internazionale di corsa campestre denominata \"Cross Country dei Casali\".\nImpianti sportivi.\nLo stadio comunale di Capistrello in erba sintetica ospita gare di calcio e rugby.\nAltre infrastrutture sportive consentono la pratica di vari sport come il karate, il taekwondo, il kick-boxing e le arti marziali."}
{"id": "26905", "revid": "123639738", "url": "https://it.wikipedia.org/wiki?curid=26905", "title": "Capitignano", "text": "Capitignano (\"Capign\u00e0nu\" in dialetto aquilano) \u00e8 un comune italiano di abitanti della provincia dell'Aquila, in Abruzzo. Dista circa 30\u00a0km dal capoluogo abruzzese e fa parte della comunit\u00e0 montana Amiternina. Parte del territorio del comune rientra nel territorio del Parco nazionale del Gran Sasso e Monti della Laga, costituendone di fatto una delle porte di accesso nella sua parte nord-occidentale, e della riserva naturale del Lago di Campotosto, in virt\u00f9 della presenza dell'omonimo lago.\nGeografia fisica.\nTerritorio.\nCapitignano \u00e8 posto ai piedi di uno sperone roccioso a margine della piana dell'Alto Aterno, circondata dai Monti dell'Alto Aterno, ad oltre 900 metri di altitudine e stretto tra il massiccio dei Monti della Laga a nord-est e del Gran Sasso d'Italia a sud-est, allungandosi in parte ad ovest sull'adiacente piana di Montereale. Nei suoi pressi, in particolare in localit\u00e0 Aringo di Montereale, sorge l'Aterno, il principale fiume della regione.\nAll'interno del territorio comunale rientra, inoltre, parte del lago di Campotosto, tra i pi\u00f9 vasti bacini artificiali d'Italia e principale attrazione turistica dell'area, raggiungibile dall'abitato al termine di una breve, ma ripidissima salita (\"Svolte della Lima\" - 4\u00a0km al 15% di pendenza media), la cui realizzazione era legata all'estrazione e al trasporto della torba nel soprastante bacino di Campotosto. Il territorio del comune si allunga inoltre a sud e sud-est verso il Passo delle Capannelle (raggiungibile tramite una strada provinciale) e i Monti dell'Alto Aterno (\"Monte Mozzano\"). Transita qui un tratto della grande Ippovia del Gran Sasso.\nClima.\nIl clima \u00e8 tipicamente continentale con forti escursioni termiche giornaliere e annuali e con il tipico fenomeno dell'inversione termica tra fondovalle e fascia montana durante le ore notturne. La stagione pi\u00f9 piovosa \u00e8 l'autunno seguita dalla primavera e dall'inverno. La neve d'inverno compare frequentemente nella fascia montana, meno frequentemente e con accumuli inferiori nel fondovalle. L'estate \u00e8 la stagione secca e calda.\nStoria.\nTra i principali centri abitati dell'Alto Aterno, Capitignano vanta antichi legami con le famiglie dei Medici e dei Farnese e fonde la sua vicenda storica con quella del vicino comune di Montereale, da cui \u00e8 stato controllato dal XV sino al XVII secolo. Sub\u00ec gravissimi danni dal terremoto del 1703 e nel XVIII secolo divenne residenza estiva di papa Pio VI che si insedi\u00f2 nel palazzo Ricci, nell'attuale frazione di Mopolino, da lui stesso fatto restaurare in seguito ai suddetti eventi sismici.\nNel 1806 la riorganizzazione degli enti amministrativi voluta da Giuseppe Bonaparte diede a Capitignano lo \"status\" di comune autonomo, ufficializzato poi con l'Unit\u00e0 d'Italia nel 1861. Durante l'ultima parte del XIX secolo tutto l'Alto Aterno, che si trovava a margine di una grande via di comunicazione come la S.S.80 L'Aquila-Teramo, fu interessato da un grande processo di industrializzazione, soprattutto in virt\u00f9 dei giacimenti di torba situati nei pressi di Campotosto. Nel 1891, il paese contava 1101 abitanti.\nNel 1906, a Bologna, fu costituita la Societ\u00e0 anonima d'Imprese Industriali dell'Alto Aquilano (poi divenuta Societ\u00e0 anonima Industriale dell'Aterno, o SIA) che promosse la realizzazione di una linea ferroviaria tra L'Aquila e l'Adriatico passante per Capitignano. \nNegli anni successivi il comune contribu\u00ec con 700 lire alla stesura del progetto definitivo della prima tratta con capolinea situato proprio a Capitignano. I lavori per la realizzazione della ferrovia L'Aquila-Capitignano incominciarono, tuttavia, solo al termine della prima guerra mondiale, nel 1920, e la tratta venne completata nel 1922.\nNonostante la scarsit\u00e0 di corse giornaliere, l'eccessiva durata del percorso \u2014 circa 90 minuti, poi prontamente ridotti a 70, per poco pi\u00f9 di 30 km di tracciato \u2014 e, di conseguenza, uno scarso traffico passeggeri, la ferrovia ebbe un ottimo effetto per quanto riguarda il traffico merci, anche in virt\u00f9 dell'aumento dell'estrazione della torba; oltre a questa veniva trasportato all'Aquila legname, mattoni, bestiame, lana, e alimentari in genere (soprattutto castagne) incrementando cos\u00ec l'economia del paese che, nel censimento del 1921, super\u00f2 per la prima volta le 2.000 unit\u00e0.\nIl mancato prolungamento della ferrovia sino a Teramo, unito all'esaurimento dei giacimenti di torba, port\u00f2 in breve tempo alla chiusura del tracciato. Contemporaneamente nel bacino di Campotosto fu realizzato un grande lago artificiale con lo scopo di utilizzarne le acque per il funzionamento delle centrali idroelettriche che tuttavia erano situate nella Val Vomano e non nella piana. La crisi delle gi\u00e0 poche industrie nell'Alto Aterno port\u00f2 ad una massiccia emigrazione dei suoi abitanti verso L'Aquila o Roma che caus\u00f2 un progressivo spopolamento del paese, tuttora in corso.\nNel 2009 Capitignano ha subito effetti evidenti dal terremoto dell'Aquila venendo poi ricompreso nel cosiddetto cratere sismico.\nNel 2016 ha subito ulteriori danni dal terremoto che ha colpito la vicina Amatrice, distante pochi chilometri in linea d'aria, rendendo buona parte degli edifici inagibili. Il 18 gennaio 2017 \u00e8 epicentro di una forte scossa di magnitudo 5.5 che provoca panico tra la popolazione e crea evidenti danni alle abitazioni. Vi sono state altre 3 repliche di magnitudo superiore al 5 e con epicentro nella vicina Montereale.\nMonumenti.\nSantuario della Madonna degli Angeli.\nIl Santuario di Santa Maria degli Angeli \u00e8 un luogo di culto della zona, situato in via Angelo M. Ricci, costruito per volere della popolazione e parzialmente finanziato dalla famiglia Ricci di Mopolino.\nAttraverso un decreto vescovile nacque anche la confraternita \u201cDel Santissimo Sacramento\u201d la quale conta circa 60 componenti conosciuti come \u201c\"fratelli della Madonna\"\u201d. Hanno il compito di amministrare, tutelare e custodire la memoria dell\u2019evento religioso e di stabilire un funzionamento efficiente della struttura del santuario.\nVi sono dei requisiti per essere accettati come confratelli: possedere sicuri e saldi principi cattolici e praticare assiduamente le funzioni religiose; avere buona condotta morale e almeno 15 anni di et\u00e0; essere disposti a rispettare e condividere il regolamento della Confraternita. Durante la messa solenne del 2 agosto, in onore alla Madonna degli Angeli, si pu\u00f2 diventare confratello tramite un giuramento.\nLa processione si svolge per le vie del paese e i confratelli si alternano per portare sulla spalla la statua della Madonna ricoperta di fiori e di offerte di denaro. Al termine della funzione religiosa, la sera del primo agosto, vengono esposte le 32 reliquie conservate nel santuario che vengono passate a tutti i fedeli, a conferma del legame e del giuramento solenne di protezione del santuario e della sua origine miracolosa.\nIl santuario \u00e8 a navata unica, con la facciata decorata da una cuspide in cime, da un timpano e una balconata per le benedizioni sacerdotali. La balconata del santuario, situato sulla facciata, viene utilizzata per l\u2019esposizione delle reliquie. Ha pianta a croce greca, con il campanile a torre. La sacrestia \u00e8 caratterizzata da delle lapidi che evocano l\u2019evento del miracolo dell\u2019apparizione della Madonna e le udienze concesse da Pio VI il 17 dicembre 1785 ai fratelli Ricci e da Pio VII il 25 luglio 1815. L\u2019altare maggiore \u00e8 dedicato alla Madonna.\nLa leggenda narra che il 21 giugno 1657 una pastorella muta e sorda, pascolando vicino al paese, ebbe l'apparizione della Madonna, che piangeva lacrime di sangue. La Madonna guar\u00ec la ragazza, dicendole di andare dal parroco, ordinano la costruzione di una chiesa in onore della Madre di Cristo.\nNel '700, durante il papato di Pio VII, si susseguirono nel santuario numerose apparizioni, fino al primo '800.\nSociet\u00e0.\nTradizioni e folclore.\nIl pane di San Nicola.\nLa cerimonia di distribuzione delle \u201ccacchiette\u201d si lega a S. Nicola di Bari; i suoi miracoli a favore dei bambini gli conferirono l\u2019attributo di Alto patronato dell\u2019infanzia. Le sue imprese narrano di resurrezioni di bambini, moltiplicazioni dei pani, protezione di minori e del grano. Si commemora S. Nicola il 6 dicembre e il 9 maggio.\nIl patrimonio del culto popolare di S. Nicola, affidato alla preparazione e all\u2019offerta dei pani cerimoniali, denominati \"\u201cle cacchiette\u201d\", si \u00e8 notevolmente ridotto.\nNel comune di Capitignano sono state rilevate nel mese di novembre 1998, n\u00ba15 famiglie che ancora preparano i pani a S. Nicola.\nNel rito di S. Nicola il pane \u00e8 presente sotto forma di panicelli che vengono offerti alle persone defunte, dello stesso gruppo familiare. Il pane era considerato dai contadini come bene primario, scambiato in occasione delle nascite, presente nella dote, offerto nei funerali e benedetto in occasione della ricorrenza di S. Antonio Abate; queste consuetudini hanno dato origine al secolare patrimonio della societ\u00e0 contadina del luogo. Il pane allontana i mali e d\u00e0 protezione.\nLa festa si svolge in due giornate: il 5 e il 6 dicembre di ogni anno. Nella giornata del 5 dicembre si inizia a preparare l\u2019impasto, che a forma di pani, verr\u00e0 cotto al forno a legna, anche durante la notte, da alcune famiglie. La cerimonia si svolge il 6 dicembre: i ragazzi bussano alle porte delle case del paese e delle frazioni limitrofe per chiedere le \"\u201ccacchiette\u201d\". I bambini diranno \"\u201cSia benedetta l\u2019anima dei morti\u201d,\" affermazione con cui si chieder\u00e0 il pane e la famiglia risponder\u00e0 \"\u201cDio lo faccia\u201d\", frase con cui si cela la memoria dei propri defunti. La celebrazione \u00e8 un\u2019elemosina verso le anime dei morti che, secondo la cultura popolare, girano per la campagna. I ragazzi rappresentano la purezza e l\u2019innocenza dell\u2019incontro soprannaturale con i defunti.\nLa minestra di San Flaviano.\nAl termine della stagione della raccolta dei prodotti agricoli, ovvero il 2 novembre, la comunit\u00e0 della parrocchia di S. Flaviano donava alla chiesa una parte di grano e di fagioli, raccolti e conservati dietro l\u2019altare centrale. Il 24 novembre, durante la ricorrenza di S. Flaviano, una parte delle provviste veniva regalata ai poveri della zona mentre l\u2019altra era destinata alla \u201cminestra di S. Flaviano\u201d. Il grano veniva macinato e, con l\u2019aggiunta di farina, acqua e sale, veniva preparata una pasta: i tagliolini, cotti con i fagioli in enormi caldaie. La minestra di S. Flaviano veniva distribuita davanti alla chiesa ai paesani.\nPassalacqua.\nIl termine \u201cpassalacqua\u201d \u00e8 connesso al significato della Pasqua e collega l\u2019ambiente naturale ad un\u2019azione rituale: si compie nell\u2019attraversare un corso d\u2019acqua per ristabilire \u201cun nuovo ciclo\u201d. Secondo la tradizione il luned\u00ec di Pasqua le famiglie dovevano attraversare i corsi d\u2019acqua del Mozzano, Morecone, Riano, il torrente Pago vecchio, Riezzola, per poi riunirsi in una sola struttura parentale.\nIl giorno della festa i maschi ricevevano in dono il cavallo di pane dolce e le femmine la pupa; successivamente con le famiglie si recavano a \u201cpassalacqua\u201d. Il significato del passaggio \u00e8 antichissimo e di origine pagana: con questa cerimonia la comunit\u00e0 si riunisce e si sottopone ad una purificazione. Con l\u2019attraversamento dell\u2019acqua si spera in un nuovo anno fortunato.\nLa croce e la candela erano due simboli di protezione del calendario contadino della Pasqua. La candela era benedetta dalla chiesa e veniva portata nei campi per proteggere i raccolti.\nIl maiale di S. Antonio\nS. Antonio Abate, padre del Monachesimo, divent\u00f2 il Santo maggiormente venerato in Abruzzo grazie ad una serie di riti e tradizioni antoniane. L\u2019ordine ospedaliero degli Antoniani, che seguiva il suo esempio, allevava maiali di cui usava il lardo per la cura di alcune malattie. Grazie a questa attivit\u00e0 si associa la protezione del Santo ai maiali, successivamente estesa anche gli altri animali, dando origine al tipico rito popolare. Il rituale si celebra il 17 gennaio, davanti alle chiese, dove vengono radunati gli animali per la benedizione.\nIl giorno della vigilia della festa si accende il fal\u00f2 di S. Antonio con grandi cataste di legna; le ceneri vengono successivamente raccolte e conservate dai fedeli come reliquie.\nIn Abruzzo il pi\u00f9 famoso di questi riti \u00e8 la festa delle farchie a Fara Filiorum Petri.\nLe famiglie portano il sale e il pane, prima benedetti e poi dati agli animali perch\u00e9 fossero protetti da S. Antonio nel lavoro dei campi e delle malattie. Nel corso della benedizione degli animali vengono pronunciate le qualit\u00e0 del santo a favore delle popolazioni rurali. Al termine della benedizione vengono distribuite ai fedeli la minestra di brodo di pecora con il farro e la quagliata.\nGi\u00e0 nei mesi precedenti veniva allevato dall\u2019intero villaggio un maialino, che passeggiava libero per il paese; quando l\u2019animale entrava nelle case era segno di buon auspicio per la protezione degli animali. La vigilia di S. Antonio veniva macellato e le zampe venivano messe all\u2019asta. Il 17 gennaio il vincitore doveva preparare il maiale e poi offrirlo alla comunit\u00e0 con il farro, la \"quagliata\", le rape rosse, i tagliolini e i fagioli. In occasione della cerimonia gli animali venivano ricoperti con nastri colorati, ghirlande e poi benedetti fuori dalla Chiesa. Quelli domestici, invece, potevano entrare in Chiesa e ricevere la benedizione.\nLa dote.\nLa data delle nozze era decisa da genitori degli sposi e dai fratelli mentre alcuni membri specifici della famiglia contadina avevano il compito di fissare i comportamenti e i cerimoniali. \u00a0 \u00a0 \u00a0 \u00a0 Il matrimonio non si doveva celebrare nei mesi di maggio e settembre. In autunno, invece, si prevedeva il \u201cvitto d\u2019inverno\u201d: la sposa aveva diritto ad una parte di prodotti alimentari come patate, vino, farro, grano che veniva ceduta dalla famiglia del marito. Il padre e i fratelli della sposa avevano il compito di redigere il contratto di matrimonio e di avanzare le richieste (oro, corallo, corredo). In segno di prosperit\u00e0 e buon auspicio venivano chiamati i poeti a braccio per recitare dei canti in ottave. Dopo il matrimonio la sposa non poteva tornare alla casa dei genitori prima di otto giorni.\nInfrastrutture e trasporti.\nStrade.\nIl paese \u00e8 facilmente raggiungibile, sia dall'Aquila che da Amatrice (distanti rispettivamente circa 30 e 20 km), tramite la strada statale 260 Picente che, nel tratto verso il capoluogo abruzzese, presenta caratteristiche di superstrada. Il paese \u00e8 inoltre raggiungibile dalla strada statale 4 Via Salaria tramite il passaggio per Borbona e Montereale, o dalla strada statale 80 del Gran Sasso d'Italia costeggiando il lago di Campotosto o scendendo dal passo delle Capannelle."}
{"id": "26906", "revid": "72396", "url": "https://it.wikipedia.org/wiki?curid=26906", "title": "Caporciano", "text": "Caporciano \u00e8 un comune italiano di abitanti della provincia dell'Aquila in Abruzzo. Fa anche parte della Comunit\u00e0 montana \"Campo Imperatore-Piana di Navelli\".\nStoria.\nAntico borgo di origine medioevale situato in una posizione che domina il Piana di Navelli, a 836 metri sul livello del mare.\nBominaco era la postazione pi\u00f9 antica, con il castello che dominava la valle, eretto nell'XI secolo. Nel 1254 Caporciano e Bominaco contribuirono alla fondazione della citt\u00e0 di L'Aquila, che cost\u00f2 loro l'attacco di Braccio da Montone durante la Guerra dell'Aquila, in quanto gli abruzzesi erano dalla parte degli Angioini. Il castello rest\u00f2 abbandonato, cos\u00ec come parte del complesso monastico di Santa Maria Assunta, ridotta a semplice chiesa, con l'oratorio di San Pellegrino. Un castello esisteva anche a Caporciano, ma dopo la guerra di Braccio fu trasformato nella chiesa parrocchiale e la torre in campanile.\nI due borghi hanno mantenuto, grazie alla loro posizione impervia, il loro aspetto antico; tuttavia nel primo Novecento si spopolarono per il fenomeno migratorio. Nel 2009 il terremoto ha danneggiato lievemente i borghi. Nel 2012 la strada provinciale \u00e8 stata ampliata e modernizzata per rendere pi\u00f9 accessibile il borgo e collegarlo meglio alla valle di Navelli.\nOggi Caporciano, assieme a Bominaco, \u00e8 meta di turisti. Particolare attenzione merita la chiesa di San Pietro fondata nel XIII secolo, che presenta all'interno un altare con un ciborio e affreschi del XVI secolo.\nMonumenti e luoghi d'interesse.\nChiesa parrocchiale di San Benedetto abate.\nLa chiesa di San Benedetto si trova sul corso Vittorio Emanuele, sede della parrocchia. Le sue origini risalgono al declino del castello di Caporciano, dacch\u00e9 la torre campanaria \u00e8 un reimpiego dell'antica fortezza; essa risale al XVI secolo. Due pietre scoperte nel restauro del 1935: una conserva una frase di San Vincenzo Ferrer che loda Cristo; la chiesa dalla fondazione fu intitolata a San Pietro e fu oggetto di contese tra la Diocesi dell'Aquila e la diocesi di Sulmona-Valva. Nel 1580 i monaci chiesero alla curia romana di far valere i loro diritti, dotando la chiesa di indipendenza parrocchiale. Il papa Alessandro VIII infine contro gli abati della Basilica di Santa Maria di Collemaggio a favore del vescovo Ignazio de Lazarda si rec\u00f2 in visita a Caporciano tra il 19 e il 20 settembre 1692, decretando la libert\u00e0 parrocchiale di San Pietro e San Liberato, le due principali chiese di Caporciano. Dopo il 1732 le due parrocchia si unirono in una nuova costruzione dedicata a San Benedetto. La parrocchia ebbe il titolo di San Liberato fino al 1808, quando fu cambiata l'intitolazione.\nIl catino absidale interrompe il tratto di cortina della fortificazione e parte della muratura della chiesa \u00e8 stata realizzata con il materiale di recupero dell'antico castello di Caporciano. L'eclettismo dello stile ottocentesco, durante il restauro, determin\u00f2 un nuovo gusto neoclassico. Gli stucchi, i putti e gli stilemi sono stati realizzati da Ferdinando Passacantando e ultimati nel 1880; inoltre furono realizzati finti marmi per le lesene, a foglia d'oro e la colorazione a tempera.\nLa pianta \u00e8 a croce latina, con il presbiterio rialzato di tre gradini su cui poggia la balaustra in cemento policromo, realizzata nel 1935; l'edificio \u00e8 adorno di dieci cappelle laterali, pi\u00f9 l'altare maggiore, che ha la pala d'altare realizzata alla fine degli anni trenta dal pittore aquilano Giuseppe Scarlattei. Al centro del transetto si staglia la cupola coperta con tamburo ottagono; particolarmente apprezzabile \u00e8 l'armonia creata dalle proporzioni sapienti dell'interno: mescolanza del gusto neoclassico con quello rinascimentale della vecchia chiesa di San Pietro. La copertura del soffitto \u00e8 a volte a botte lunettate, la partitura orizzontale \u00e8 scandita da campate grandi e alternate con piccole. L'ingresso \u00e8 coperto dalla cantoria che ha un organo a canne realizzato nel Settecento dall'organaro Fedeli. Il pavimento \u00e8 in pietra policroma.\nL'esterno dell'edificio \u00e8 impostato ad estrema semplicit\u00e0; il paramento murario \u00e8 in pietrame a faccia vista, senza intonaco; la facciata \u00e8 conclusa molto semplicemente da un timpano spiovente. Il campanile a torre \u00e8 poligonale, realizzato in pietra, e termina con delle bucature molto grandi per ciascun lato, in modo da creare due o pi\u00f9 finestre. La copertura \u00e8 pi\u00f9 recente, con un tetto in tegole a pianta quadrata in modo da formare una piramide appena rialzata, con le capriate lignee.\nChiesa della Madonna Addolorata.\nLa chiesa \u00e8 sorta nel '700 per le onoranza dei defunti, ad opera della Confraternita Addolorata appositamente costituitasi. Non ha subito trasformazioni nel corso degli anni, fatta eccezione per le decorazioni interne. In un'iscrizione posta sopra la cantoria parla di un restauro consistente del 1885, per rendere onore alla Madonna dei Sette Dolori. L'interno \u00e8 a navata unica con la volta a botte e tre lunette; \u00e8 concluso con una semi-cupola sopra l'altare maggiore, Al di sopra dell'ingresso, sorretta da quattro colonne, c'\u00e8 la cantoria con l'organo. Tutto l'interno \u00e8 affrescato con decorazioni settecentesche in tonalit\u00e0 molto opache, conformi al clima lugubre per il culto dei morti. Nove pitture importanti, di cui due su tela e altre in affresco, poste sul soffitto e sulle pareti del coro, illustrano la \"Passione - Flagellazione - Deposizione\". La facciata \u00e8 molto semplice, ornata da un finestrone centrale, con in basso il portale d'ingresso con il timpano barocco ornato da riccioli e motivi curvi.\nChiesetta di San Pietro in Valle.\nLa chiesetta \u00e8 della prima met\u00e0 del XIII secolo, sorta fuori le mura. Nel secolo successivo venne arricchita con un ciborio di gusto gotico e di tre edicole con le medesime fattezze; \u00e8 ipotizzabile che inizialmente la chiesa fosse di dimensioni minori, come semplice cappella per i pastori, e che il primitivo ingresso si aprisse sulla facciata dell'ala di destra del transetto. Il successivo ampliamento, non pi\u00f9 tardo del XIV secolo, comport\u00f2 lo spostamento del ciborio che fu addossato alla parete affrescata con le pitture di fine Trecento. Queste pitture, di recente rivalutate, sono assai interessanti per i collegamenti con gli altri cicli pittorici di San Pellegrino a Bominaco e San Pietro ad Oratorium di Capestrano. Si conservano i riquadri delle storie di vita di Ges\u00f9, mentre sul catino absidale c'\u00e8 il Cristo in maest\u00e0, dall'aspetto bizantineggiante tra i santi, tra cui Santi Pietro e Paolo. Il ciborio fu poi staccato dal fondo nel 1970 e spostato, per mettere in mostra il ciclo pittorico. Numerosi sono gli affreschi rinascimentali quattrocenteschi, oltre al ciclo pi\u00f9 antico; l'attuale aspetto mostra all'esterno delle murature di contenimento realizzate nell'Ottocento, addossate alle ali del transetto, creando un aspetto a croce greca, con copertura a timpano e con gli esterni improntati da molta semplicit\u00e0.\nBorgo medievale di Bominaco.\nMolto interessante da visitare nelle vicinanze di questo paese \u00e8 la frazione di Bominaco, dominata dai resti di un castello che insieme alle due chiese sottostanti, San Pellegrino e Santa Maria, formavano un monastero, Momenaco, esistente gi\u00e0 nel X secolo.\nTratturo di Centurelli - Montesecco.\nNel territorio di Caporciano si trova la chiesa di Santa Maria de' Centurelli, chiesa pastorale posta nel punto di diramazione tra il Tratturo L'Aquila-Foggia e il Tratturo Centurelli-Montesecco.\nLa chiesa risale al XVI secolo, situata in un punto molto strategico di stazione di passaggio dei pellegrini, data la sua imponenza; il portale \u00e8 datato 1558, e lo stile non trova analogie con quello delle classiche chiese aquilane, ma \u00e8 molto semplice, riecheggiando un vago romanico. Piccole lesene scanalate e colonnine tonde sorreggono un architrave modanato e una lunetta sormontata da un archivolto di scarico. L'abside di forma stranamente allungata \u00e8 conclusa con forma poligonale con una monofora centrale. Un'unica lesena scandisce lo spazio della prima campata: la pianta \u00e8 a croce latina con transetto a bracci, con navata unica interna.\nCultura.\nEventi.\nEventi laici.\nIl comune di Caporciano \u00e8 uno dei pochi, sul territorio dell'Abruzzo aquilano, a non avere alcuna sagra.\nEconomia.\nL'economia principale \u00e8 l'agricoltura e la coltivazione dello zafferano a Navelli. Sviluppato \u00e8 anche il turismo artistico, che vede protagonisti i monumenti di Bominaco.\nInfrastrutture e trasporti.\nFerrovie.\nLa stazione pi\u00f9 vicina, servita da treni nazionali, \u00e8 quella di Pescara"}
{"id": "26907", "revid": "228587", "url": "https://it.wikipedia.org/wiki?curid=26907", "title": "Cappadocia (disambigua)", "text": ""}
{"id": "26908", "revid": "123379686", "url": "https://it.wikipedia.org/wiki?curid=26908", "title": "Carapelle Calvisio", "text": "Carapelle Calvisio \u00e8 un comune italiano di abitanti della provincia dell'Aquila in Abruzzo. Fa anche parte della Comunit\u00e0 montana \"Campo Imperatore-Piana di Navelli\". Il territorio del comune rientra nel territorio del Parco nazionale del Gran Sasso e Monti della Laga costituendone di fatto una delle porte di accesso nella sua parte meridionale.\nGeografia fisica.\nIl borgo \u00e8 situato nell'entroterra abruzzese, nella parte meridionale del massiccio del Gran Sasso d'Italia, al di sotto della vasta piana di Campo Imperatore, in posizione moderatamente panoramica sulla bassa Conca Aquilana dall'altra, ad un'altitudine di circa 900 m s.l.m.. Il comune possiede un'exclave sulla piana di Campo Imperatore.\n\u00c8 raggiungibile dalla strada statale 17 svoltando in prossimit\u00e0 di Barisciano o, in alternativa, di San Pio delle Camere, oppure da Ofena-Capestrano. Da nord \u00e8 inoltre possibile arrivare al paese attraversando Campo Imperatore e superando il valico di Capo di Serre oppure da Vado di Sole (passando poi per Capo di Serre) provenendo da Castelli o Farindola.\nStoria.\nIl \"Chronicon Vulturnense\" del monastero di San Vincenzo al Volturno documenta che nel 779 alcuni abitanti del Casale di Carapelle (Tribuno, Citolo, Paolo, Alpari, Teodemario e Sinderaco) occuparono alcuni possedimenti del Monastero di San Pietro in Trite (San Pietro ad Oratorium), cella di San Vincenzo al Volturno, e ne nacque una lunga e problematica contesa, che alla fine si risolse a favore del Monastero.\nIl borgo insieme all'odierno Castelvecchio Calvisio costitu\u00ec il \"Demanium\" \"Carapelle\", che diede il nome alla famosa baronia di Carapelle, la quale gi\u00e0 nel XIII secolo comprendeva anche Calascio, Rocca Calascio e Santo Stefano di Sessanio. Feudo della famiglia Pagliara, pass\u00f2 con la relativa baronia successivamente alle famiglie Colonna, Celano, Caldora, Accrocciamuro, Piccolomini Todeschini, Del Pezzo, Cattaneo, Medici e Borbone.\nCarapelle dal 1807 al 1811 fu aggregata al Governo di Capestrano, dal 1811 al 1816 fu riunita amministrativamente al comune di Capestrano e dal 1816 divenne comune autonomo includendo Castelvecchio Carapelle fino al 1906, quando quest'ultimo se ne distacc\u00f2 ottenendo l'autonomia comunale.\nCarapelle aggiunse la specificazione \"Calvisio\" con \"R.D. del 24/05/1874 n. 1933\" per distinguersi dall'omonima Carapelle in provincia di Foggia, centro fondato da re Ferdinando di Borbone nel 1774.\nNel 1911 viene inaugurato il primo acquedotto, con le acque del Monte Prena. Dopo la seconda guerra mondiale, che non ha colpito il borgo, il centro tuttavia si spopola per la morte degli uomini soldati e per l'emigrazione a valle o all'estero.\nIl terremoto del 6 aprile 2009.\nIl borgo di Carapelle Calvisio \u00e8 stato gravemente danneggiato dal terremoto dell'Aquila del 2009, con una significativa percentuale delle abitazioni crollate o dichiarate inagibili a seguito dei sopralluoghi condotti dalla Protezione Civile, rientrando cos\u00ec nel cosiddetto \"cratere sismico\".\nAmministrazione.\n\u00c8 il 31\u00ba comune meno popolato d'Italia, il penultimo in Abruzzo, prima di Montelapiano.\nNel 2016 \u00e8 salito agli onori delle cronache per essere il comune con la maggior proporzione tra candidati e elettori: 62 su 67."}
{"id": "26909", "revid": "1632387", "url": "https://it.wikipedia.org/wiki?curid=26909", "title": "Carsoli", "text": "Carsoli (pronuncia ; \"Cars\u00f2i\" in dialetto marsicano) \u00e8 un comune italiano di abitanti della provincia dell'Aquila in Abruzzo.\nGeografia fisica.\nTerritorio.\nLa cittadina, circondata dai monti Carseolani, \u00e8 situata al confine dell'Abruzzo marsicano con il Lazio, sul versante settentrionale della piana del Cavaliere alle pendici del monte Fontecellese ( ). Il nucleo urbano si articola in due zone, la parte pi\u00f9 antica che sorge a circa sul colle Sant'Angelo, dove si trova il castello medievale, e la parte moderna a poco pi\u00f9 di \nA ridosso del casello \"Carsoli-Oricola\" dell'autostrada A24 si sviluppa l'area artigianale, industriale e commerciale della piana del Cavaliere lungo la strada statale 5 Via Tiburtina Valeria.\nIdrografia.\nIl nucleo urbano di Carsoli \u00e8 attraversato dal fiume Turano che forma nel confinante territorio reatino l'omonimo lago artificiale. Il corso d'acqua \u00e8 alimentato da due torrenti, il Rio Sant'Antonio e il Rio Valle Mura, le cui sorgenti si trovano sul monte Bove. In localit\u00e0 Valle Mura, non distante da Tufo Basso, \u00e8 stata realizzata una diga artificiale dotata di vasche di laminazione circondate da terreni in servit\u00f9 di allagamento, onde evitare esondazioni a valle del Rio Valle Mura e del fiume Turano.\nClima.\nUna delle caratteristiche climatiche pi\u00f9 interessanti del luogo, e che si verifica in tutte le stagioni, \u00e8 la forte escursione termica diurna: in condizioni di cielo sereno, calma di vento ed elevata umidit\u00e0 relativa si arriva fino a 20\u00a0\u00b0C di variazione, complici la forte vegetazione e il verde preponderante che amplificano gli scambi termici ed igrometrici giornalieri, consentendo una forte e rapida evapotraspirazione.\nLa media pluviometrica annuale si attesta intorno ai \u00a0mm ed \u00e8 tra le pi\u00f9 elevate della provincia dell'Aquila, grazie soprattutto all'apertura verso ovest della valle, che cos\u00ec beneficia al meglio delle correnti umide occidentali. Con aria fredda al suolo, in inverno, si raggiungono con facilit\u00e0 i \u221210\u00a0\u00b0C anche in centro paese. In generale il clima \u00e8 fresco nelle stagioni intermedie, non eccessivamente freddo in inverno e non eccessivamente caldo in estate.\nCon perturbazioni occidentali il luogo beneficia di abbondanti precipitazioni, mentre con afflusso di aria fredda da oriente, le giornate sono tipicamente serene, con bassa umidit\u00e0 relativa e vento anche forte di caduta dai monti posti alle spalle del paese, determinante un moderato riscaldamento dell'aria. La neve cade in quantit\u00e0 modesta, a causa della quota non elevatissima, e principalmente con perturbazioni di matrice occidentale.\nOrigini del nome.\nIl toponimo deriva dal termine latino \"Carsiolis\" (o \"Carseolis\") relativo all'antica citt\u00e0 popolata dagli Equi e presa dai Romani nel IV secolo a.C.; ha attestazioni in Ovidio, Livio e Strabone; deriva dalla base prelatina *\"kar\"(\"s\") \u2018roccia\u2019.\nUn'ipotesi fantasiosa che fa derivare il toponimo da un termine ebraico, con significato di \"citt\u00e0 della volpe\" o \"del lupo\", trova un riscontro in Ovidio, che nel libro IV dei \"Fasti\" (come riportato da Anton Ludovico Antinori nel I volume degli \"Annali degli Abruzzi\") riferisce di un leggendario episodio accaduto a Carsoli cui fece seguito l'istituzione della \"corsa delle volpi\" ai giochi cerealici che avevano luogo a Roma il 20 maggio di ogni anno.\nStoria.\nOrigini.\nL'antica Carsioli (o Carseoli) era situata sulla via Tiburtina Valeria a circa 63 chilometri da Roma e tre chilometri a ovest rispetto al contemporaneo centro urbano di Carsoli, in localit\u00e0 Civita, dove sono stati rinvenuti numerosi resti dell'antica citt\u00e0. Carsioli fu sottomessa dai Romani alla fine del IV secolo a.C. e rappresent\u00f2, insieme ad Alba Fucens, un importante avamposto fortificato, in area equa, contro gli attacchi del popolo antico dei Marsi. All'inizio del II secolo d.C., con la divisione dell'Italia in 17 province e la riorganizzazione amministrativa voluta da Adriano, entr\u00f2 a far parte della provincia Valeria nella Samnium Regio.\nMedioevo.\nLa caduta dell'Impero Romano d'occidente porta Carsioli, con tutta l'area marsicana, sotto il controllo dei Longobardi: le loro continue incursioni, anche qui, provocano devastazioni e distruzioni. Nonostante ci\u00f2 ancora nel VII secolo, Paolo Diacono nell'opera \"Historia Langobardorum\", parla di \"Carseoli\" come di una delle citt\u00e0 principali della provincia Valeria, zona annessa al ducato di Spoleto.\nLa successiva comparsa dei Franchi sul territorio italiano caus\u00f2 una forte riduzione dei possedimenti degli aristocratici longobardi; in particolare il ducato spoletino fu notevolmente ridimensionato. Si costitu\u00ec cos\u00ec la contea dei Marsi, tra la fine del IX e l'inizio del X secolo. Tra il X e l'XI secolo Carsioli venne indicata anche con il nome di \"Sala\", per concessione fatta dalla allora potente abbazia di Subiaco.\nNel 993 quando il conte dei Marsi Rainaldo scelse di risiedere a Carsoli, con il figlio Berardo e il fratello Gualtiero, don\u00f2 al monastero sublacense notevoli territori carseolani fra cui la chiesa di Santa Maria in Cellis.\nDurante l'episcopato di Pandolfo, nel 1048, a causa della rivalit\u00e0 fra i conti dei Marsi, uno di questi, Attone, si cre\u00f2 una propria diocesi con sede nella chiesa di Santa Maria in Cellis. Lo scisma dur\u00f2 fino al 1057, quando il sinodo romano di quell'anno riconobbe Pandolfo come unico vescovo dei Marsi.\nIn seguito al rafforzamento del sistema difensivo di colle Sant'Angelo e alla costruzione del castello che, sotto i Normanni, Carsoli divenne sede comitale dell'omonima contea. Il toponimo \"Cellis\", rimasto a indicare la chiesa di Santa Maria, nella forma di Celle Carsolarum o pi\u00f9 semplicemente Celle, \u00e8 riportato dai documenti pi\u00f9 antichi che riguardano l'aggregato urbano che si andava formando sulle pendici di colle Sant'Angelo intorno al castello-recinto. Il colle pi\u00f9 tardi avrebbe definitivamente preso il nome di Carsoli.\nI successori di Berardo e Oderisio si spartiranno il territorio, abitando uno nel castello di Oricola, l'altro a Colli di Monte Bove, il terzo nel castello di Sant'Angelo alle Celle. Gradualmente molte terre verranno donate, dagli stessi conti, ai principali monasteri dell'Italia centrale, in particolare a Farfa, Subiaco e Montecassino. I monaci si sostituiranno cos\u00ec ai legittimi feudatari, almeno fino all'epoca sveva, quando, sotto Federico Barbarossa, Celle venne assediata e di nuovo occupata militarmente; nel 1176 il re di Sicilia, Guglielmo il Buono, sub\u00ec in questi luoghi una pesante sconfitta contro gli svevi.\nNel XII secolo il territorio carseolano, secondo una tradizione del luogo, ospit\u00f2 san Francesco d'Assisi.\nVerso la fine del secolo, il paese vide il passaggio di Corradino di Svevia e di Carlo I d'Angi\u00f2.\nA quest'ultimo sarebbe da attribuirsi, secondo alcuni studiosi, la costruzione della chiesa di Santa Vittoria che per\u00f2, secondo altri storici, sarebbe pi\u00f9 antica.\nEt\u00e0 moderna e contemporanea.\nPassata sotto il ducato di Tagliacozzo, unitamente alla baronia carseolana e alla contea di Albe, anche Carsoli divenne un feudo degli Orsini, per passare stabilmente durante la seconda met\u00e0 del XVI secolo sotto i Colonna, restando sede baronale fino all'abolizione dei feudi attuata a cominciare dal 1806. La peste del 1656 decim\u00f2 la popolazione residente che in pochi mesi pass\u00f2 da 1600 a 300 unit\u00e0. La seconda met\u00e0 del Seicento fu caratterizzata dal dispotismo di un \"signore\" del luogo, Giovanni Festa De Leoni, contro il quale nel 1686 scoppi\u00f2 a Carsoli e nei centri limitrofi, una violenta sollevazione popolare. La tirannia del feudatario termin\u00f2 nel 1690 quando questi accusato di connivenza con gli Orsini venne ucciso sotto l'arco di Sbarrino, nei pressi della cinta muraria del borgo fortificato.\nCarsoli, situata alla frontiera del Regno delle Due Sicilie con lo Stato Pontificio, \u00e8 stata inevitabilmente coinvolta in tutte le principali vicende politiche e sociali del Settecento e dell'Ottocento.\nLa cittadina, devastata durante la Seconda guerra mondiale dai bombardamenti aerei degli Alleati, a cominciare dagli anni Sessanta ha fatto registrare uno sviluppo urbanistico ed economico, agevolato grazie all'apertura dell'autostrada A24 e alla conseguente creazione del distretto industriale della piana del Cavaliere.\nSociet\u00e0.\nLingue e dialetti.\nIl dialetto di Carsoli e del suo territorio si inserisce nel gruppo carseolano (o sublacense) del dialetto sabino, che appartiene ai dialetti italiani mediani. \u00c8 parlato attorno a Carsoli fra la Marsica e la valle dell'Aniene.\nTradizioni e folclore.\nIl 23 agosto si svolge annualmente la festa patronale di santa Vittoria, patrona del comune di Carsoli.\nGeografia antropica.\nFrazioni.\nNel territorio comunale si trovano le seguenti frazioni:\nEconomia.\nAgricoltura.\nL'agricoltura e l'allevamento sono da sempre importanti fonti dell'economia carseolana. Prodotti tipici di Carsoli sono i latticini, i salumi e le carni ovine e bovine.\nIndustria.\nTra Carsoli ed Oricola, nei pressi dell'area autostradale della A24, venne istituito negli anni settanta il distretto industriale della piana del Cavaliere. Si tratta di una delle aree industrializzate dell'Abruzzo montano in cui operano diverse aziende del settore manifatturiero dell'editoria, grafica, ottica ed elettronica e tante altre operanti nei settori del legno, ceramica, della metallurgica, della chimica, dell'abbigliamento e degli alimentari. Molte le aziende note a livello nazionale e internazionale che hanno operato e che operano nel distretto carseolano: Il Sole 24 Ore, Rotosud Gruppo Espresso, Italpneumatica, Coca-Cola HBC, Mael, Lilli petroli ed Olivetti.\nTurismo.\nCarsoli fa parte dell'associazione nazionale \"Borghi autentici d'Italia\". \u00c8 un ideale punto di partenza verso i borghi antichi situati sui monti Carseolani che circondano la piana del Cavaliere e i numerosi sentieri naturalistici dell'alta valle dell'Aniene e dei territori limitrofi del sublacense e del turanense.\nInfrastrutture e trasporti.\nStrade.\nCarsoli rappresenta un nodo viario importante tra il Lazio e l'Abruzzo. Lungo l'autostrada A24, vicino al confine tra le due regioni, c'\u00e8 lo svincolo di Carsoli-Oricola, che serve la piana del Cavaliere. Un secondo svincolo nel territorio comunale, quello di Tagliacozzo, si trova nei pressi della frazione di Pietrasecca; raggiungibile tramite la strada statale 5 quater Via Tiburtina Valeria, \u00e8 accessibile in uscita solo in direzione Teramo e in ingresso solo in direzione Roma. \nLa strada statale 5 Via Tiburtina Valeria attraversa il tratto urbano di Carsoli collegando Roma ad Avezzano e Pescara.\nFerrovie.\nLa ferrovia Roma-Pescara attraversa il comune di Carsoli servendolo con due stazioni: quella principale del capoluogo e quella di Colli di Monte Bove, a servizio dell'omonima frazione.\nAmministrazione.\nElenco dei sindaci di Carsoli dal 1985.\nSport.\nCalcio.\nIl Real Carsoli \u00e8 la principale societ\u00e0 calcistica del comune, milita nei tornei dilettantistici abruzzesi. Raccoglie l'eredit\u00e0 del Carsoli Calcio prima e dell'A.S.D. Piana del Cavaliere poi, realt\u00e0 nata dalla fusione delle societ\u00e0 sportive di Carsoli ed Oricola. I colori sociali sono il bianco e l'azzurro.\nLo stadio comunale in erba sintetica in cui la squadra carseolana disputa le gare casalinghe \u00e8 stato intitolato ab antiquo a Cesare De Angelis e dal 2019 a Edoardo Marcangeli.\nAviazione sportiva.\nA Carsoli \u00e8 ubicata l'aviosuperficie \"Il Pratone\", utilizzata per il volo sportivo e ultraleggero."}
{"id": "26911", "revid": "124743588", "url": "https://it.wikipedia.org/wiki?curid=26911", "title": "Castel di Ieri", "text": "Castel di Ieri \u00e8 un comune italiano di abitanti della provincia dell'Aquila, in Abruzzo. Fa parte della Comunit\u00e0 Montana Sirentina.\nGeografia fisica.\nSi trova nella valle Subequana a 519 metri sul livello del mare, sull'antica via Tiburtina Valeria. Il paese \u00e8 costruito su un cocuzzolo e la sua maestosa Torre quadrangolare, a base piramidale (spessore dei muri di circa tre metri) e alta circa venti metri, domina il borgo antico consentendo una visione panoramica a 360\u00b0.\nLa principale via Roma parte dalla chiesa Santa Maria Assunta in Cielo e si snoda, \"a spirale\", fino alla chiesa di Santa Croce, proprio sotto la torre, mentre le altre vie sono organizzate \"a raggiera\" dentro l'abitato antico protetto dalle mura. Le abitazioni \"fuori le mura\", edificate dalla fine dell'Ottocento, sono basse e a villetta, site lungo la via Nazionale, via della Fonte, via San Pio e via Sanguineto.\nL'area agricola \u00e8 prevalentemente collinare, con al centro la pianura della \"Wcenna\" (verso Goriano Sicoli), nome derivato da Vecellanus. L'area agricola \u00e8 circondata dal monte Ventola-Urano col passo \"Le Cese Piane\" (a est) e, a ovest, dal monte della Selva col passo di Forca Caruso e dal monte Ventrino con il colle di Narola/Le castagne. Sullo sfondo, a nord-ovest, si staglia la catena del Monte Sirente con i suoi 2.349 metri di altezza.\nClima.\nIl clima del paese \u00e8 da considerare \"temperato fresco\" per effetto del venticello che soffia da est - denominato Vento Curino - lungo l'isobara mediterranea che passa dal monte Ventola - Passo Le Cese Piane/Monte Urano in direzione nord. Nella valle l'aria \u00e8 asciutta e gradevole mentre, scendendo nella valle Peligna (Sulmona/Raiano), l'aria diventa umida e pesante. Sotto il profilo paesaggistico, tutta la Valle Subequana pu\u00f2 essere considerata un'isola felice per avere \"vacanze di relax\" e approfondire la cultura archeologica con il Tempio Italico ed altri siti.\nAccessibilit\u00e0.\nVi si arrivada Roma attraverso l'Autostrada A25 con uscita a Celano e percorrendo poi la Tiburtina Valeria verso Collarmele attraversando il passo di Forca Caruso. Partendo da Pescara si percorre la stessa autostrada fino a Pratola Peligna, raccordandosi quindi con la Tiburtina Valeria. Vi si pu\u00f2 arrivare anche in treno (linea Roma-Pescara), con qualche difficolt\u00e0 per le coincidenze con altri treni provenienti da Napoli.\nStoria.\nLe origini.\n, per l'assonanza dei toponimi, che Castel di Ieri fosse il \"castrum Deberium\"(Marco Acilio Glabrione), un luogo fortificato in prossimit\u00e0 di \"Superaequum\", . La prima menzione del nome (\"castellum Ildegerii\") risale al 1112. .\nDal Quattrocento all'Ottocento.\nNel comune di Castel di Ieri - circondario di Acciano - si procedette al censimento l'8 settembre 1810: risultarono n. 151 \"focolari\" con 890 cittadini: segui anche la conta di tutti gli animali. Fu altres\u00ec emanato un avviso per l'assegnazione dei terreni - coltivabili - di propriet\u00e0 del demanio del Regno di Napoli - previo accertamento dell'Agrimensore - PENTILIA- coadiuvato da due aiutanti.\nIl Novecento.\nIl 6 aprile 2009 \u00e8 stato colpito da un violento terremoto, facendo registrare danni nel centro storico e in alcuni edifici pubblici.\nInfrastrutture e trasporti.\nIl centro abitato si \u00e8 sviluppato, nei secoli, lungo la via Tiburtina Valeria, che ancora oggi rappresenta la via di comunicazione principale per raggiungere il paese. La strada si collega poi all'autostrada A24 tramite il casello di Aielli-Celano, quindi a Roma. Da Pescara, Castel di Ieri \u00e8 invece raggiungibile passando per Pratola Peligna e attraverso la via Tiburtina Valeria."}
{"id": "26912", "revid": "1748167", "url": "https://it.wikipedia.org/wiki?curid=26912", "title": "Castel di Sangro", "text": "Castel di Sangro (\"Ca\u0161ti\u00e9ll\u00eb\" in dialetto castellano) \u00e8 un comune italiano di abitanti della provincia dell'Aquila, in Abruzzo. Tradizionalmente parte integrante del Sannio, costituisce il principale centro dell'Alto Sangro, attivo centro turistico data la vicinanza agli impianti sciistici di Roccaraso, Pescocostanzo e Rivisondoli.\nGeografia fisica.\nTerritorio.\nLa citt\u00e0 sorge sul limitare di una valle molto ampia, sulla riva destra del Sangro, nel bacino dell'Alto Sangro. Le sorgenti di questo corso d'acqua si trovano nei pressi della cittadina di Pescasseroli, nel Parco nazionale d'Abruzzo, Lazio e Molise. Prima di raggiungere il territorio comunale di Castel di Sangro, il Sangro si immette nel Lago di Barrea, un bacino artificiale creato nel 1951. Dopo aver attraversato l'abitato di Castel di Sangro, il Sangro riceve l'acqua di altri affluenti e pu\u00f2 essere considerato non pi\u00f9 \"torrente\" ma \"fiume\". Presso Villa Santa Maria, in provincia di Chieti, il Sangro si immette nel Lago di Bomba, un altro bacino artificiale. Il Sangro termina il proprio percorso sfociando nel Mar Adriatico.\nClima.\nCastel di Sangro \u00e8 caratterizzata da un clima appenninico, reso pi\u00f9 rigido dagli influssi di aria fredda provenienti dall'Adriatico e dalla vicinanza ai massicci montuosi del Greco e delle Mainarde. Le estati sono secche e ventilate, con temperature che possono superare i 30 gradi. Rispetto al resto dell'Alto Sangro, gode di un clima pi\u00f9 gradevole e relativamente meno nevoso.\nStoria.\nEt\u00e0 antica.\nIn seguito alla scoperta, ad opera di Antonio De Nino alla fine del XIX secolo, della vasta necropoli di Campo Consolino, presso la vicina Alfedena, \u00e8 possibile affermare che le prime testimonianze certe di popolazioni stanziali nell'area di Castel di Sangro risalgono al VII secolo a.C.\nLa posizione della necropoli non \u00e8 casuale poich\u00e9 nelle sue vicinanze sorgeva l'antica Aufidena, un abitato di et\u00e0 italica, descritto nelle fonti antiche come uno dei principali insediamenti sanniti dell'intera area. Probabilmente, questo insediamento preromano si trovava sul monte dove successivamente \u00e8 stata edificata la parte pi\u00f9 alta e antica di Castel di Sangro. Nel 298 a.C., nel periodo conclusivo delle guerre sannitiche, \"Aufidena\" venne conquistata dai romani. Cos\u00ec, l'Alta Valle del Sangro sub\u00ec la romanizzazione, con tutti i mutamenti sociali, politici ed economici che questo processo comportava. Successivamente, il territorio di \"Aufidena\" venne inserito nella IV regione augustea \"Sabina et Samnium\" ed attribuito alla trib\u00f9 rustica Voltinia.\nEt\u00e0 medievale.\nIl lungo periodo di pace interna assicurato dalla conquista romana si interruppe tra gli ultimi decenni del VI secolo e la met\u00e0 del VII secolo, quando il territorio corrispondente all'attuale Abruzzo fu diviso fra i due ducati longobardi di Spoleto e di Benevento. Per tutto l'alto Medioevo, nonostante il territorio di Castel di Sangro facesse parte del ducato di Benevento, fu l'ordine benedettino, rappresentato dal monastero di San Vincenzo al Volturno, a costituire l'unico vero centro di potere nella zona. Verso la met\u00e0 dell'XI secolo l'abitato di Castel di Sangro si trovava nell'attuale sito e per indicarlo comparirono le prime attestazioni del nome \"Castrum Sari\".\nIn questo periodo su Colle San Giovanni fu eretto un castello sui resti di fortificazioni preesistenti, probabilmente di et\u00e0 antica. \nCon il periodo normanno l'Alta Valle del Sangro venne unificata al resto del Mezzogiorno, del quale condivider\u00e0 l'assetto politico nei secoli a venire. Sul finire dell'XI secolo \u00e8 uno dei principali castelli della \"Terra Borellense\", cio\u00e8 il vasto feudo della famiglia Borrello, di probabili origini franche ma legata in questo periodo ai Normanni pugliesi. Mentre nel XII secolo pass\u00f2 sotto il controllo dei Di Sangro. Per quanto riguarda il XIII secolo, nel 1228 le truppe del cardinale Colonna incendiarono e distrussero il borgo e il castello di \"Castrum Sari\" per punire l'appoggio dato da Rinaldo II di Sangro all'imperatore Federico II di Svevia.\nNel frattempo, sul trono del Regno di Sicilia, alla dinastia normanna segu\u00ec quella sveva che regn\u00f2 fino al 1266, quando venne sconfitta da Carlo I d'Angi\u00f2. Nel 1273, il primo re angioino spezz\u00f2 l'unit\u00e0 amministrativa del \"Justitiaratus Aprutii\" creando due nuove province: l'Abruzzo Ulteriore e l'Abruzzo Citeriore. L'Alto Sangro, trovandosi a sud del fiume Pescara, venne inserito nell'Abruzzo citeriore con capitale Chieti. Intanto la dinastia dei Di Sangro si estingueva nella linea maschile e tra il XIII secolo e il XVI secolo furono le famiglie dei d'Aquino, dei d'Avalos, dei d'Afflitto e dei Caracciolo a contendersi il dominio di Castel di Sangro e degli altri feudi alto sangrini.\nNella seconda met\u00e0 del XV secolo l'industria armentizia, in seguito al riordino attuato dall'amministrazione aragonese, rappresentava la principale fonte di reddito per le popolazioni dell'Abruzzo montano. Castel di Sangro, difatti, trovandosi lungo i percorsi di due importanti tratturi, quali il Pescasseroli-Candela e L'Aquila-Foggia, costituiva uno dei principali centri attraversati dalla \"Via degli Abruzzi\", l'asse commerciale che attraverso gli altipiani e le valli fluviali dell'Abruzzo interno collegava Napoli alle fiorenti citt\u00e0 dell'Italia centrale come Perugia e Firenze. Nonostante a Castel di Sangro si fosse sviluppata, grazie ai commerci, una piccola borghesia, la maggior parte della popolazione viveva di un'economia prevalentemente di sussistenza che ne rendeva omogenee le condizioni di vita.\nEt\u00e0 moderna.\nNel 1656, gli abitanti di Castel di Sangro furono colpiti da un'epidemia di peste che per\u00f2 non spense la vivacit\u00e0 della piccola borghesia castellana tanto che quasi un secolo pi\u00f9 tardi, nel 1744, Carlo III di Borbone insign\u00ec Castel di Sangro del titolo di \"citt\u00e0\". Nel 1647 ci furono anche sommosse masanelliane a Castel di Sangro e nella vicina Alfedena, che furono represse.\nEt\u00e0 contemporanea.\nCastel di Sangro non benefici\u00f2 dell'annessione del Regno delle Due Sicilie al Regno d'Italia. Inoltre, la generale crisi della fine del XIX secolo contribu\u00ec al declino della pastorizia transumante. Nel 1799 Castel di Sangro fu al centro di una battaglia scatenata dall'occupazione francese dell'Abruzzo. Il generale abruzzese Giuseppe Pronio, capo della milizia filoborbonica, organizz\u00f2 la repressione contro i francesi del Generale Thi\u00e8bault a Castel di Sangro, posta a met\u00e0 strada dalla via degli Abruzzi per Isernia e Capua. La resistenza popolare fu sanguinosa, lo stesso Thi\u00e8bault annota nelle sue memorie che i francesi dovettero sostenere ripetuti assalti alle mura e alle case, fortificate dalla popolazione, e migliaia di francesi perirono, non distruggendo per vendetta il paese perch\u00e9 dovettero acquartierarsi, e ripartire il giorno seguente; molti dei quali perirono lungo la strada a causa del gelo.\nNuovamente con l'unit\u00e0 d'Italia, Castel di Sangro continu\u00f2 a prosperare, grazie alla costruzione della ferrovia Sulmona-Isernia, e all'allargamento del perimetro urbano fuori Porta Napoli. Quando nel primo ventennio del Novecento Roccaraso assurse a centro scelto d'Abruzzo per le poste da sci, Castel di Sangro per la vicinanza, divenne meta sempre pi\u00f9 frequentata.\nPer quanto riguarda il XX secolo, le dirette conseguenze della Seconda Guerra Mondiale furono sofferte dai castellani a partire dal 1943, quando, nei pressi delle loro case, si assest\u00f2 il fronte della linea Gustav, a cui segu\u00ec, il 7 novembre dello stesso anno, la distruzione dell'intero centro abitato compiuta dalle truppe tedesche per rallentare l'avanzata delle forze alleate. Il primo dicembre 1943 un caccia tedesco, colpito da proiettili di una pesante contraerea atterr\u00f2 nella Piana Santa Liberata, armato con una bomba da cinquecento chilogrammi.\nLe sofferenze subite dalla popolazione castellana durante il periodo bellico vennero riconosciute mediante il conferimento alla cittadinanza della medaglia di bronzo al merito civile. Attualmente Castel di Sangro \u00e8 una citt\u00e0 a vocazione turistica per gli arrivi, durante la stagione estiva e invernale, nella vicina Roccaraso.\nMonumenti e luoghi d'interesse.\nArchitetture religiose.\n\u00c8 la Chiesa principale del paese. Di origini medievali, fu riedificata in forme barocche tra il 1695 e il 1725 dall\u2019architetto Francesco Ferradini con pianta a croce greca. Conserva l'originaria impostazione basilicale semi ottagonale con tre navate. In seguito al terremoto del 1706, fu l'architetto Giovan Battista Gianni a lavorare al consolidamento della struttura. L'impianto \u00e8 costituito da un vano centrale a ottagono coperto da una cupola rialzata con quattro ambienti di forma rettangolare. Ha una facciata con un portico a due ordini. Quest' ultima \u00e8 abbellita da logge di santi e da due campanili gemelli laterali. Il pregevole loggiato quattrocentesco che la circonda \u00e8 stato recuperato dalla precedente chiesa demolita. All\u2019interno \u00e8 possibile ammirare il gruppo bronzeo del Battesimo del Cristo sulla sommit\u00e0 del Battistero, attribuito alla scuola del Cellini, e otto grandi tele settecentesche di importanti artisti appartenenti alla scuola napoletana settecentesca: Vaccaro, De Mura, De Matteis, Cirillo.\nFu costruita nel 1430 per volere della famiglia Marchesini. Nel XVII secolo sub\u00ec rimaneggiamenti barocchi che andarono in parte perduti con il bombardamento del 1943. La chiesa fu ricostruita fedelmente al progetto originale, con facciata monumentale in pietra prospettante su Piazza Plebiscito, animata da due ordini di lesene. Tripartita verticalmente da quattro paraste a capitello dorico, conserva questa porzione originale, che testimonia la realizzazione della stessa seconda i dettami del tardo romanico abruzzese dell'area Peligna: il portale centrale ha la lunetta a semicerchio, e in origine vi era un affresco nello spazio bianco, mentre altri due portali laterali minori, sono sormontati da piccole finestre rettangolari. Sopra il cornicione marcapiano, si sviluppa la facciata barocca ricostruita, sempre tripartita da lesene, con i due lati estremi caratterizzati dal profilo ondeggiante a semicerchio, che termina in due volute a ricciolo. Al centro si trova un finestrone rettangolare con la cornice a semicerchio. Il campanile turrito \u00e8 originale, a pianta quadrata, con un concerto di 5 campane. L'interno barocco rifatto \u00e8 a tre navate, con l'oratorio rinascimentale del Santissimo Rosario. Vi sono dipinti dei Misteri del Rosario risalenti al XVIII secolo.\n\u00c8 una cappella dell'XI secolo. Venne edificata accanto al \"castello del Re\", sopra la roccia che sorveglia la cittadina, con pietre prelevate sul luogo di costruzione. Ha una pianta rettangolare con abside posteriore e campanile turrito, di aspetto tipicamente romanico, con un elegante portico di accesso al portale lunettato a tutto sesto, caratterizzato da arcate sestoacute, del XIV secolo ca. L'interno, in stile romanico, \u00e8 molto sobrio a navata unica, con delle statue laterali. La parte posteriore della chiesa \u00e8 stata rimaneggiata di molto, a causa di terremoti e distruzioni, e possiede tre absidi semicircolari.\nVenne edificata nel 1736 per volont\u00e0 della Confraternita che con la bolla papale del 1683, aveva preso sede nella chiesa di Sant'Antonio abate. La prima testimonianza della nuova costruzione \u00e8 data dalla visita del vescovo di Trivento Fortunato Palombo il 28 ottobre del 1736. La chiesa ha una pianta centrale semi-rettangolare, con una navata unica provvista di scanni lignei destinati alle riunioni della confraternita. A scandire lo spazio del vano sono i pilastri che sostengono la cupola e che portano a formare delle piccole cappelle con dipinti su tela. La decorazioni in stucchi \u00e8 della met\u00e0 del Settecento, l'esterno \u00e8 preceduto da una scala a doppia rampa che d\u00e0 uno slancio all'edificio. Essendo innalzata rispetto al piano stradale, era provvista di cripta per la sepoltura dei confratelli. L'interno infatti \u00e8 pieno di decorazioni che richiamano al tema della morte, con la presenza di teschi sul portale, sulla balaustra della scalinata, e sui pennacchi. Anche le pitture abbracciano questo tema, e si ricordano \"Il martirio dei sette fratelli di Antioco e Giuda Maccabeo\" e \"La guarigione del paralitico di Gerusalemme\".\nSi trova a poca distanza dal fiume Sangro, e fu convento Frati Minori Osservanti, sorto nella met\u00e0 del XV secolo. Si racconta che fosse sorto sopra un piccolo romitorio fondato dal pontefice Celestino V, quando nella met\u00e0 del Duecento, ancora frate Pietro Angelerio, and\u00f2 a peregrinare tra Palena e Castel di Sangro. La struttura del convento posta su due livelli, si sviluppa attorno al chiostro quadrato sul quale si apre un portico ad arcate a tutto sesto e pozzo centrale, mentre gli affreschi sulle pareti sono del XVII secolo, riguardanti la vita di San Francesco d'Assisi e Sant'Antonio di Padova. Fino al 1860 rimase un convento, soppresso con le leggi piemontesi, nel 1878 divenne scuola elementare, poi nel 1901 carcere distaccato da Sulmona. Dopo le vicende alla seconda guerra mondiale, la chiesa \u00e8 stata restaurata, ma spogliata degli antichi arredi, e nel 1999 nell'ex convento \u00e8 stato allestito il Museo civico aufidenate che raccoglie reperti archeologici degli antichi Sanniti Pentri, della trib\u00f9 di \"Aufidena\", ossia del comune di Alfedena. La chiesa ha sulla facciata un rosone lavorato in pietra con lo stemma della famiglia d'Avalos del Vasto, e un portale a tutto sesto con lunetta, nello stile tardo romanico. L'interno a navata unica ha nove altari dedicati alla Madonna del Carmine, San Matteo, San Francesco, all'Immacolata Concezione, a San Diego, San Pasquale Baylon, alla Madonna degli Angeli e Sant'Antonio di Padova. Prima del 1943 la chiesa era impreziosita anche da un soffitto a cassettoni lignei dorati e intagliati.\nIn via Riviera, all'ingresso del corso Vittorio Emanuele. La chiesa \u00e8 una delle pi\u00f9 antiche di Castel di Sangro insieme alla cappella di Santa Lucia, un tempo grancia dell'ordine dei Cavalieri di Malta di San Tommaso a L'Aquila. La chiesa ospit\u00f2 l'eremita Pietro da Morrone ossia Celestino V durante le prime fasi della sua peregrinazione tra Palena e la Maiella, prima di giungere a Sulmona. Nel 1294 durante il viaggio con Carlo II d'Angi\u00f2 a L'Aquila per essere incoronato pontefice a Collemaggio, Pietro Angelerio vi si ferm\u00f2 una seconda volta. La chiesa oggi presenta vistosi restauri del dopo-guerra, anche se conserva l'aspetto romanico, con una facciata scandita da un portico non sporgente a tre arcate. L'impianto \u00e8 rettangolare, con un'abside posteriore semicircolare, e un campanile in cemento armato posticcio. L'interno \u00e8 a navata unica, con trabeazione che corre lungo tutto il perimetro, ed ha ornamenti in stucchi settecenteschi\nSi trova lungo il corso Vittorio Emanuele, e risale al dopo sisma del 1456. Molto semplice nell'esterno, ha l'entrata laterale, segno che la chiesa fu ampiamente rimaneggiata dopo evidenti distruzioni, e forse quella del terremoto del 1706 fu fatale per l'antico edificio. L'ingresso \u00e8 dato da un portale con forti strombature, che ricorda il passaggio dal romanico al gotico abruzzese tipico de L'Aquila, sormontato in alto da tre finestre quadrotte. L'interno a navata unica \u00e8 poco pi\u00f9 che una cappella, con pochi arredi, e un altare in marmo policromo per la Madonna.\nCappelle e chiese secondarie.\nSi trova nella campagna ad est del centro. Si tratta della chiesa pi\u00f9 antica di Castel di Sangro dopo l'abbazia di Santa Maria di Cinquemiglia (oggi distrutta), e risale all'XI secolo. La semplicit\u00e0 della costruzione, la facciata a coronamento a capanna, il piccolo campanile a vela, conferiscono alla chiesetta un aspetto di austerit\u00e0, favorito dai contrafforti laterali. Presenta un interno angusto a navata unica, impreziosito da altare in muratura sovrastato da una nicchia con la statua della santa. Un vano modesto funge da sacrestia. Nel 1132 fu donata da Ruggero II di Sicilia all'arcipretura di Santa Maria Assunta, e fino al XX secolo era usata per il cimitero delle fosse comuni degli ammalati.\nin via Monte Greco, incrocio con via Porta Napoli, la chiesa risale al XVII secolo, anche se si presume che la cappella risalga all'epoca rinascimentale. Vari sono i rimandi all'interpretazione abruzzese della corrente cinquecentesca con il tipico portico sporgente ad arcate a tutto sesto come quello di questa chiesa. La facciata \u00e8 settecentesca, con finestra centrale, e coronata da due campanili a vela gemelli. L'impianto \u00e8 rettangolare, con un interno a navata unica ornato da stucchi e trabeazione che corre lungo tutto il perimetro.\nSi trova nella periferia est della cittadina, in via della Croce. La chiesa \u00e8 stata realizzata negli anni '50, rispettando il tipico impianto romanico delle chiese abruzzesi. La chiesa ha pianta rettangolare, con la facciata monumentale quadrata, scandita da cornicione marcapiano, che divide la prima parte con il portale a sesto acuto, incassato all'interno di un grande arco. La lunetta \u00e8 decorata da un rilievo ritraente Ges\u00f9 che guarisce l'infermo, mentre nel secondo piano di facciata, lo spazio \u00e8 occupato da un grande oculo rotondo. Su ambedue i lati ci sono dei quadri in piastrelle di ceramica maiolicata policroma, ritraenti San Giovanni Battista, la Sacra Famiglia, e Nostra Signora di Fatima. L'interno \u00e8 molto semplice, a navata unica.\nNella frazione Roccacinquemiglia, prima della distruzione della chiesa di San Giovanni Battista in cima al borgo nel 1943, era una chiesa secondaria, situata alle porte del borgo medievale. La chiesa \u00e8 stata ampiamente restaurata, con una facciata ornata da un portale pseudo-romanico posticcio, e un campanile a vela superiore con tre arcate. Della vecchia chiesa di San Giovanni resta solo l'alta torre campanaria quadrangolare, priva di copertura sulla cima.\nSi trovano tra Roccacinquemiglia e Castel di Sangro, presso il fiume Sangro. L'abbazia era una delle pi\u00f9 antiche dell'Abruzzo, fondata nel IX secolo circa, dipendente dall'abbazia di San Vincenzo al Volturno, poco distante, ed aveva i feudi dell'alto Sangro, contendendoseli con i possedimento della diocesi di Valva, presso Sulmona. Con la fondazione nel XIII secolo dell'arciprepositura di Santa Maria Assunta (l'attuale basilica mariana di Castel di Sangro), l'abbazia di Santa Maria inizi\u00f2 a perdere potere, anche per via della crisi di San Vincenzo al Volturno, e nel 1421 entr\u00f2 direttamente nella giurisdizione della nuova parrocchia di Santa Maria a Castel di Sangro. Dopo il terremoto del 1456, l'abbazia and\u00f2 sempre pi\u00f9 in decadenza, fino a scomparire del tutto, con il terremoto catastrofico del 1706, salvo alcuni ruderi ancora oggi visibili.\nSi trova nel bosco di Scodanibbio. Anche questa chiesa \u00e8 molto antica, quasi quanto la cappella campestre di Santa Lucia, ed esisteva gi\u00e0 prima del terremoto del 1456, quando venne ricostruita. La cappella \u00e8 divisa in due edifici: il santuario del dopo sisma 1706, e la cappella medievale con arco ogivale come nartece e affreschi rinascimentali. Il santuario ha un aspetto molto semplice, con facciata a capanna ornata da portale e finestrone centrale. L'altare \u00e8 posto verso Oriente secondo il costume cristiano, e dietro vi si trova la statua lignea della Madonna. Il santuario fu molto frequentato durante la grande stagione secolare della transumanza lungo il tratturo che portava a Isernia e Napoli, di cui Castel di Sangro era una delle stazioni principali per il collegamento dell'Abruzzo alla capitale del Regno.\nLa Civita e il castello medievale.\nLa Civita \u00e8 il quartiere pi\u00f9 alto ed antico della citt\u00e0 dove si trova la Basilica di Santa Maria Assunta. \u00c8 costituita da case fortificate risalenti al XVI secolo. Si distingue il \"Palazzo De Petra\", all'interno del quale oggi si trova la Pinacoteca Patiniana. Il palazzo ha mantenuto l'originario aspetto risalente al XV secolo. Ha arcate gotiche e una torretta merlata.\nIl castello \u00e8 stato costruito nell'XI secolo su Colle San Giovanni, sui resti di fortificazioni preesistenti, probabilmente di et\u00e0 antica. Infatti presso il forte si trova la cosiddetta Porta Osca, accesso al, la cinta fortificata dei Sanniti, con le mura ciclopiche, e l'elemento di collegamento della fortezza degli italici con quella medievale sarebbe proprio il mastio maggiore delle tre torri, che presenta evidenti strati di fortificazioni succedutesi nei secoli. Il restante borgo, invece, si svilupp\u00f2 nel XIII secolo. Il castello di Castel di Sangro serviva da presidio militare, fu conteso da varie famiglie, a partire dai Longobardi, fino ai Normanni. Appartenuto ai Di Sangro, venne soprannominato il \"Castello del Re\", fu poi conquistato da Jacopo Caldora, distrutto da Braccio da Montone nel 1421 ed abbandonato nel XVI secolo, quando inizi\u00f2 a svilupparsi sempre pi\u00f9 a valle il paese, dove sorse il palazzo feudale baronale, dove si insedi\u00f2 la famiglia Caracciolo, che acquist\u00f2 il feudo. Il terremoto della Maiella del 1706 dette il colpo di grazia al castello, che croll\u00f2 in molte parti. Del castello rimane la pianta quadrata irregolare, delimitata dalle basi di tre torrioni circolari, di cui la maggiore, detta mastio, \u00e8 la pi\u00f9 antica, usata come presidio di guardia dai Longobardi e prima ancora dai Sanniti, e testimonia la tipica funzione del castello nel IX secolo circa, quando fungeva da cittadella di controllo e riparo dagli assalti per la popolazione, con il torrione maggiore che era la residenza del barone. In mezzo alle torri si trova la chiesa dei Santi Cosma e Damiano, usata come cappella privata.\nPiazza Plebiscito.\nSi tratta del cuore pulsante di Castel di Sangro, anche se si trova alla periferia del centro storico medievale. La piazza, dove si trovava anticamente Porta Napoli, era usata per il mercato, e nel XIX secolo divenne il nuovo salotto cittadino. Nel 1898 venne realizzata una fontana monumentale per le lavandaie, restaurata nel 1974, e prima dei bombardamenti del 1943-44, era dotata da ampi loggiati rinascimentali che correvano lungo tutto il perimetro della stessa e del Corso Vittorio Emanuele, fino alla chiesa di San Giovanni Battista. Tra questa chiesa e l'attuale Ufficio Servizi vi era la caserma della Gendarmeria Francese, installata nel periodo dell'occupazione 1799-1806, e poi dei Reali Carabinieri, mentre opposta alla chiesa v'\u00e8 la scalinata di via De Petra, dove si trova il palazzo omonimo. Gran parte del loggiato rinascimentale con gli archi ogivali \u00e8 andato perduto, tranne che in un pezzo, perch\u00e9 gli edifici dopo la guerra sono stati ricostruiti in forme moderne, anche se ripropongono dei porti e dei loggiati senza contrastare troppo con l'antico assetto dello slargo.\nBorgo medievale di Roccacinquemiglia.\nIl borgo si trova lungo la strada statale che collega Castel di Sangro a Roccaraso. \u00c8 adagiato sopra uno sperone roccioso, e nacque nell'XI secolo, quando fu costruito a protezione della locale abbazia dipendente dal monastero di San Vincenzo al Volturno. Il borgo, nel corso dei secoli, ha mantenuto la struttura circolare formatasi attorno al castello, dove pi\u00f9 tardi venne costruita la chiesa di San Giovanni. Nel 1943, il paese venne distrutto dalle truppe tedesche in ritirata. A testimonianza di tali fatti d'armi resta la diruta chiesa di San Giovanni.\nSi tratta di un borgo fortificato posto tra Castel di Sangro e Roccaraso, edificato in zona Serra di Monaco, dove si trovavano delle mura ciclopiche sannitiche. Il borgo fu costruito per proteggere il sottostante monastero di Santa Maria delle Cinquemiglia (703 d.C.), di cui oggi restano ruderi, edificato proprio presso il Sangro. Il paese inizialmente fu comune a s\u00e9, e poi fu assoggettato a Castel di Sangro, tra i feudatari ci furono i Marchesani (XVI-XVIII secolo). La rocchetta sorgeva presso la punta del colle, e oggi di essa si conserva solo la torre campanaria della chiesa di San Giovanni Battista, che fino al 1944 era parrocchia del paese, quando venne distrutta dai nazisti. Prima della devastazione della seconda guerra mondiale, il paese aveva ancora il tipico aspetto fortificato circolare, con case-mura di cinta. Oggi la civita \u00e8 stata destinata a zona archeologica, e la chiesa parrocchiale si trova ai piedi della salita, dedicata a San Rocco.\nPalazzo De Petra.\nIl palazzo oggi ospita la Pinacoteca Patiniana dedicata al pittore castellino Teofilo Patini. Si tratta di una dimora rinascimentale gotica, con di interesse un leone \"Marzocco\", realizzato in pietra grezza, presso il cortile, simbolo araldico della famiglia. Il palazzo \u00e8 diviso in due corpi di fabbrica, uno pi\u00f9 antico con archi gotici dei portali e le finestre bifore, e l'altro con decorazioni rinascimentali del loggiato superiore.\nL'antica famiglia nobile \"De Petra\" possedeva beni feudali in Campania, Abruzzo e Molise fin dal tempo della dominazione normanna dell'Italia meridionale. Il Palazzo \u00e8 abbellito da un leone in pietra, detto il \"Marzocco,\" che con la zampa destra artiglia un capo mozzato. Il leone compare anche sul blasone nobiliare dei De Petra. Vengono qui di seguito elencati i personaggi importanti della famiglia:\nSociet\u00e0.\nEtnie e minoranze straniere.\nAl 31 dicembre 2019 gli stranieri residenti a Castel di Sangro sono 404, pari al 6,02% della popolazione.\nLe nazionalit\u00e0 maggiormente rappresentate sono:\nLingue e dialetti.\nIl dialetto di Castel di Sangro rientra pienamente nei dialetti centro-meridionali secondo la pi\u00f9 moderna classificazione dei dialetti italiani. Vengono qui di seguito elencati i fenomeni linguistici che il castellano possiede in comune con il resto del sistema centro-meridionale: vocalismo di tipo \u00abnapoletano\u00bb, le cui caratteristiche pi\u00f9 evidenti sono il sistema vocalico a quattro gradi di articolazione e il dittongamento metafonetico, generale scadimento nell'indistinta [\u0259] delle vocali atone, betacismo, assimilazione consonantica dei nessi -ND- &gt; [nn], -MB- &gt; [mm] e -LD- &gt; [ll], lenizione postnasale, palatalizzazione dei nessi consonantici con [l] come secondo elemento, uso del possessivo enclitico con i nomi di parentela e l'uso dei continuatori del verbo TEN\u0112RE in luogo dei continuatori del verbo HAB\u0112RE (quando non svolge la funzione di ausiliare ma quella di possedere).\nTradizioni e folclore.\nUna tradizione castellana ormai caduta in disuso \u00e8 quella della Maitunata: il giorno di Capodanno, i giovani castellani giravano casa per casa cantando una canzone, detta \"la Matunata\", con la quale chiedevano delle offerte.\nCultura.\nArte.\nNella storia il paese non si \u00e8 particolarmente distinto nel campo artistico, se non recentemente. A cavallo tra Medioevo ed epoca moderna, si ha la testimonianza di un tal \"Maestro di Castel di Sangro\", come lo ha definito la critica, il quale realizz\u00f2 nel XV secolo un rilievo per il convento della Maddalena della \"Flagellazione\", ispirato all'opera omonima di Lorenzo Ghiberti, che orna una delle formelle della Porta nord del Battistero di Firenze. L'opera venne copiata anche dall'abruzzese Nicola da Guardiagrele, per la realizzazione del Paliotto del Duomo di Teramo (prima met\u00e0 del '400). L'opera del Maestro si trova oggi nel Museo dell'Opera del Duomo di Firenze, e ripropone schematicamente la scena della flagellazione di Cristo, con il Messia legato a una colonna, e ai suoi fianchi due aguzzini con le fruste.\nSempre nel Medioevo, Castel di Sangro video fiorire l'arte della lavorazione dei metalli, l'oreficeria si svilupp\u00f2 per tutta la Piana delle Cinque Miglia fino a Sulmona e Guardiagrele, ma Castel di Sangro diventer\u00e0 famosa nel panorama nazionale grazie alla figura di Teofilo Patini (1840-1906).\n L'attivit\u00e0 di Patini, considerato uno dei capisaldi del nuovo realismo italiano, si svolse a Napoli e in Abruzzo, nella parte aquilana. Frequent\u00f2 abruzzesi contemporanei quali l'archeologo Antonio De Nino, che gli dedic\u00f2 alcuni articoli, poi i pi\u00f9 famosi Francesco Paolo Tosti, Francesco Paolo Michetti e Gabriele d'Annunzio, venendo ospitato nel tardo Ottocento nel convento di Michetti a Francavilla al Mare. Il recupero dell'immagine e dell'attivit\u00e0 di Patini \u00e8 arrivato nella seconda met\u00e0 del Novecento grazie a Cosimo Savastano, che ricorda il convenzionalismo patiniano, impostato sui modelli classici, veicolata dalla tradizione paesaggistica dell'Abruzzo e delle sue genti. Legatosi al gruppo di pittori abruzzesi quali Domenico Morelli e Filippo Palizzi, da quest'ultimo apprese la lezione del ritrarre il vero, con l'amico Cammarano frequent\u00f2 la Scuola di Posillipo, apprese da Courbet l'uso della cromatura scura e grezza per ritrarre le brutture della fatica e della realt\u00e0 dei ceti sociali meno abbienti. A Napoli, Patini apprese il naturalismo d'ispirazione barocca, e a questo periodo risale \"La rivolta di Masaniello\" (1863), conservato nel Municipio di Castel di Sangro, \"Il sacco di Roma\" (1864), nella Collezione d'arte del Municipio di Napoli.\nNel 1873 espose alla Mostra Promotrice \"Ilo ciabattino\", e all'Universale di Vienna \"Nello studio di Salvator Rosa\". Dopo la nomina alla Direzione della Scuola d'Arte e Mestieri de L'Aquila nel 1882, Patini fu anche incaricato di dipingere un'importante opera per la sala maggiore del Convitto Nazionale \"Domenico Cotugno\", nel palazzo dell'ex convento di San Francesco, in pieno centro aquilano.\nL'opera oggi si trova all'interno della biblioteca provinciale Salvatore Tommasi, sempre dentro il palazzo, e ritrae \"Il volo dell'Aquila\", in ossequio alla mitologia classica, e all'orgoglio della citt\u00e0 abruzzese. Patini, di partito socialista, dopo l'Unit\u00e0 d'Italia denunci\u00f2 le condizioni miserevoli in cui versava la maggior parte della popolazione di ceto basso, ispirandosi a modelli soprattutto abruzzesi, e si ricordano le opere \"Bestie da soma\" (1886), conservato nella Collezione d'arte della Prefettura de L'Aquila, poi \"Vanga e latte\" (1884) e \"L'erede\" (1880), nella Galleria nazionale d'arte moderna di Roma. I soggetti delle tele rappresentano una denuncia artistica della condizione miserevole delle classi rurali dell'Italia centro-meridionale ottocentesca, prendendo a campione le emergenze di indigenza e sottosviluppo colpevolmente diffuse, ed esasperate lungo la dorsale appenninica dell'Italia post-borbonica. Dopo questo periodo, Patini si riavvicin\u00f2 al tema religioso, lavorando soprattutto a L'Aquila, per varie committenze. Nel 1888 realizz\u00f2 il \"San Carlo Borromeo\" per la Cattedrale di San Massimo, purtroppo gravemente danneggiato col terremoto del 2009, che rappresenta una sintesi dello studio dei polittici crivelleschi presenti nelle chiese della citt\u00e0, e raccolti poi nel Museo Nazionale d'Abruzzo. Per la cittadina di Corfinio, Patini realizz\u00f2 il \"Crocifisso\" (1896), situato nella Basilica valvense, un Ges\u00f9 messo in croce dai tratti aspramente realistici, ispirato ai nudi di Giuseppe de Ribera.\nTra il 1898 e il 1900, Patini realizz\u00f2 una serie di dipinti noti, collaborando con Amedeo Tedeschi, in special modo per la costruzione del monumentale Santuario di Nostra Signora della Libera presso Pratola Peligna. Patini realizz\u00f2 le tele di \"Sant'Antonio abate - Santissima Trinit\u00e0 - Visione di Sant'Antonio - Quattro Evangelisti\". In sostanza, Patini non si occup\u00f2 della ricerca del dettaglio, ma del messaggio sociale del soggetto ritratto, ci\u00f2 \u00e8 filtrato dall'esperienza del preraffaellismo ottocentesco, tutti elementi presenti soprattutto nella tela della \"Visione\" a Pratola Peligna, con soluzioni tipiche del simbolismo, con cenni di eclettismo, in riferimento alla nuova corrente artistica del liberty, che si stava affacciando in Abruzzo nei primi anni del Novecento. Questo rinnovamento dell'arte antica, \u00e8 evidente soprattutto nell'esempio della Sala Baiocco a L'Aquila, dipinta da Patini nel 1900, con toni sinuosi e delicati, putti giocosi, e allegorie campestri abruzzesi, gli stucchi policromi che si rifanno a quelli barocchi, realizzati in collaborazioni con Carlo Petrignano e il Tedeschi. La morte del 1906, non permise a Patini di attendere all'ultimo lavoro: l'affrescatura dell'Aula Magna dell'Universit\u00e0 de L'Aquila, per cui aveva presentato gi\u00e0 dei bozzetti al Concorso Nazionale del Ministero della Pubblica Istruzione.\nOspitata permanentemente nello storico Palazzo De Petra, nel centro storico Castellino, la \"Pinacoteca Patiniana\" \u00e8 dedicata al pittore di Castel di Sangro. Si tratta di una raccolta di quadri dell'artista, voluta dal sindaco Siro Pietro Gargano negli anni Ottanta, acquistando varie tele e opere da riunire in un solo museo. La raccolta propone un viaggio nella storia artistica di Patini dalle origini sino alla maturit\u00e0, mediante la collocazione in ordine cronologico delle opere, con aggiunta di materiale di studio e di documentazione per studi pi\u00f9 approfonditi. Tra le opere pi\u00f9 importanti c'\u00e8 \"Bestie da soma\", spostato temporaneamente a Castel di Sangro da L'Aquila dopo il terremoto del 2009.\nMedia.\nCastel di Sangro \u00e8 sede del quotidiano online \"TeleAesse.it\". In passato, la citt\u00e0 \u00e8 stata sede di due televisioni private: \"Rete Sangro TV\" e \"TeleAesse\", quest' ultima non pi\u00f9 attiva dal 2012. Esisteva anche \"Radio Antenna Sangro,\" un'emittente radiofonica privata oggi non pi\u00f9 in funzione.\nGeografia antropica.\nContrade.\nCastel di Sangro pu\u00f2 essere diviso in otto contrade:\nCivita.\n\u00c8 la parte pi\u00f9 alta e antica della citt\u00e0. Si sviluppa attorno alla Basilica di Santa Maria Assunta, seguendo i diverticoli di via Civita Alta, via Neviera, piazza Santa Maria, fino al colle San Giovanni seguendo via Paradiso (dipinta anche dal Patini), con le rovine del castello e dell'remo dei Santi Cosma e Damiano. Le case sono pressoch\u00e9 antiche, alcune anche medievali, disposte seguendo la strada, in maniera disordinata. Era accessibile da 3 porte: Porta Santa Maria, presso la basilica, lato via Petrarca, dove si trovava l'oratorio di Santo Stefano, distrutto dalla guerra; porta Antonaccio, in via Mancini (ex via San Rocco), e porta Neviera.\n\u00c8 il quartiere della stazione ferroviaria. Vi si trova l'ospedale. Costruito di recente, dopo la guerra, i palazzi si sviluppano lungo le strade di viale XX Settembre, via Stazione, via Panoramica, via Sangritana.\nQuartiere residenziale di recente fondazione. Nel 2019 \u00e8 stato oggetto di riqualificazione, si sviluppa da via Michetti per poi arrivare a via L'Aquila, via Pescara, via Chieti e Via Teramo, le quattro arterie principali.\n\"La Cudacchiola\", quartiere posto a valle rispetto a quello della \"Civita\". Sviluppatosi nel XVII-XIX secolo, si trova al di sotto della basilica dell'Assunta, lungo le strade di via Mancini, via Leone, corso Vittorio Emanuele, via Chiassetto. Di interesse il palazzo de Petra, sede della Pinacoteca Patiniana, e altri palazzi rinascimentali, alcuni dei quali con i portici ad archi ogivali.\nVi si trova lo stadio Patini e il palazzetto dello sport. Si trova sulla sponda sinistra del fiume Sangro, delimitato da viale Porta Napoli, via Vittoria Colonna, via Giardini del Rio, via Peschiera, piazza Mercato. Il quartiere \u00e8 di moderna costruzione, sorge attorno alla villa comunale Vittoria Colonna.\nLa piazza prospiciente il Comune. Delimitato da piazza Plebiscito, era accessibile anticamente dal circuito murario di Porta Napoli, che stava nell'area del moderno palazzo municipale, tra corso Vittorio Emanuele e piazza Plebiscito. Delimitato dal corso, da via XX Settembre, Piazza Teofilo Patini, conserva alcuni palazzi antichi, alcuni moderni, ricostruiti sopra le rovine dei precedenti a causa della guerra; di interesse il fontanone in ghisa e la chiesa di San Giovanni.\nIl quartiere dove sono ubicate gran parte delle scuole secondarie di secondo grado della citt\u00e0. Si trova nella zona sud, delimitato da viale Porta Napoli, via Caraceni, via Ponte Nuovo.\nArea agricola attraversata dal fiume \"Zittola\", prende il nome dall'omonima cappella; \u00e8 accessibile dalla strada statale 17, o via di Porta Napoli.\nFrazioni.\nRoccacinquemiglia.\nSorge su un colle a 5\u00a0km dall'abitato di Castel di Sangro. \u00c8 posta a 1.121 m. s.l.m. e conta 335 abitanti. Antico castello di guardai della scomparsa abbazia benedettina di Santa Maria di Cinquemiglia, dipendente da San Vincenzo al Volturno, sorge su uno sperone roccioso tra Castel di Sangro e Roccaraso. Nel 1943-44 fu quasi interamente distrutto dai tedeschi, tanto che oggi sono poche le tracce superstiti, tra cui la chiesa di San Giovanni col campanile, lasciata volutamente a rudere.\nTorre di Feudozzo.\n\u00c8 una localit\u00e0 situata all'estremo sud del territorio comunale, in prossimit\u00e0 del confine con la regione Molise. Ospita il Centro per la Biodiversit\u00e0 del Corpo Forestale dello Stato dove sono allevate rare razze bovine ed equine.\nLocalit\u00e0.\n\"Il Pontone\" \u00e8 una localit\u00e0 situata nella parte settentrionale del territorio comunale.\nLocalit\u00e0 \"Sant'Angelo\", \u00e8 una zona residenziale, ubicata a sud, lungo la strada statale 652.\nEconomia.\nArtigianato.\nTra le attivit\u00e0 tipiche \u00e8 possibile annoverare quella della tessitura. A Castel di Sangro vengono prodotti tappeti e arazzi di pregio, arricchiti con figure geometriche. Oggi Castel di Sangro viene visitata anche per le sue bellezze artistiche, specialmente per la figura di Teofilo Patini, ma durante le festivit\u00e0, \u00e8 interessata da arrivi provenienti dalla Campania e dal sud Italia, per la sua vicinanza al comprensorio sciistico di Roccaraso.\nInfrastrutture e trasporti.\nPer via della sua posizione, Castel di Sangro \u00e8 definito la \"porta d'Abruzzo\".\nStrade.\nLe principali strade sono:\nFerrovie.\nLa stazione di Castel di Sangro era connessa con due linee ferroviarie oggi non pi\u00f9 in funzione:\nSport.\nA Castel di Sangro ha sede la societ\u00e0 di calcio Associazione Sportiva Dilettantistica Castel di Sangro che ha militato in Serie B dal 1996 al 1998, oltre ad aver disputato 14 campionati di Serie C.\nImpianti sportivi.\nA Castel di Sangro si trovano lo stadio di calcio intitolato a Teofilo Patini, un palazzetto dello sport e il Centro Federale Tennis."}
{"id": "26913", "revid": "1543377", "url": "https://it.wikipedia.org/wiki?curid=26913", "title": "Castellafiume", "text": "Castellafiume \u00e8 un comune italiano di abitanti della provincia dell'Aquila in Abruzzo.\nGeografia fisica.\nIl paese \u00e8 situato alle pendici del monte Aurunzo sul versante settentrionale della valle di Nerfa, nella Marsica. Il suo territorio \u00e8 percorso dal fiume Liri e include anche la frazione di Pagliara dei Marsi abitata da poche decine di residenti, distante circa quattro chilometri dal capoluogo comunale. Sulle pendici del monte Girifalco si trovano i ruderi del castello di Pagliara.\nIl comune di Castellafiume confina a sud con il territorio di Capistrello, a nord con quello di Cappadocia, ad est con il borgo di Corcumello e ad ovest con la localit\u00e0 turistica di Camporotondo.\nStoria.\nIl nome di Castellafiume deriva dal nome latino \"Castrum fluminis\", ovvero castello sul fiume Liri situato all'altezza della confluenza con il torrente Rio Sonno (o Riosondoli). Lo storico Muzio Febonio riport\u00f2 nella \"Historiae Marsorum\" che il castello venne edificato in prossimit\u00e0 di una chiesetta dedicata a san Benedetto in localit\u00e0 Pascusano (o Pesculano). In alcuni antichi documenti ecclesiastici l'edificio di culto risulta essere stato donato nella seconda met\u00e0 dell'XI secolo da Gregorio, probabilmente un abate, ai monaci di Montecassino. Il possedimento di Pascusano da parte dei benedettini sarebbe per\u00f2 quasi certamente localizzato nei pressi dei casali sorti intorno al castello di Meta, al centro della valle Roveto. Tuttavia la presenza benedettina \u00e8 stata accertata nel territorio di Castellafiume. Attorno all'incastellamento medievale, sviluppatosi a monte rispetto al corso del fiume Liri, si riunirono i pastori e gli abitanti della valle di Nerfa che edificarono il nucleo urbano originario.\nNel XII secolo Castellafiume divent\u00f2 un centro abitato di un certo rilievo tanto che nel catalogo dei Baroni viene citato come feudo di ben quattro militi. Padroni del feudo, diviso in due parti, erano Oderisio da Verrecchie e Bonaventura di Tagliacozzo. \nProbabilmente nello stesso periodo doveva essere stata costruita la chiesa di San Nicola, mentre intorno al vicino castello di Girifalco si svilupp\u00f2 il nucleo urbano di Pagliara.\nIntorno al 1278, circa dieci anni dopo aver sconfitto Corradino di Svevia nella famosa battaglia di Tagliacozzo, Carlo I d'Angi\u00f2 don\u00f2 la chiesa di Castellafiume alla bad\u00eca cistercense di Santa Maria della Vittoria a Scurcola Marsicana, il cui abate aveva poteri assai simili a quelli di un vescovo. \nNel XIV secolo Castellafiume pass\u00f2 alla famiglia Orsini, rimanendo assoggettata al loro potere per oltre cento anni, dopo di che pass\u00f2 sotto il dominio della famiglia Colonna, come gran parte dei centri dell'area marsicana.\nDal 1806, anno dell'abolizione dei feudi, Castellafiume divenne frazione del comune di Cappadocia. Fu nel 1830 che il paese ottenne l'autonomia amministrativa aggregando anche la piccola frazione di Pagliara dei Marsi. In epoca contemporanea il terremoto della Marsica del 1915 colp\u00ec gravemente il comune causando danni e diciotto vittime.\nSociet\u00e0.\nTradizioni e folclore.\nDurante il mese di maggio si svolgono annualmente le feste patronali in onore dei compatroni san Nicola di Bari e Madonna del Rosario.\nAmministrazione.\nSul sito del Ministero dell'interno sono disponibili i dati di tutte le elezioni amministrative di Castellafiume dal 1985 ad oggi."}
{"id": "26914", "revid": "1450446", "url": "https://it.wikipedia.org/wiki?curid=26914", "title": "Castelvecchio Calvisio", "text": "Castelvecchio Calvisio \u00e8 un comune italiano di abitanti della provincia dell'Aquila in Abruzzo. Faceva parte, fino al 2008, della Comunit\u00e0 montana Campo Imperatore-Piana di Navelli. Parte del territorio del comune rientra nel territorio del Parco nazionale del Gran Sasso e Monti della Laga costituendone di fatto una delle porte di accesso nella sua parte meridionale.\nGeografia fisica.\nIl borgo \u00e8 situato nell'entroterra abruzzese, nella parte meridionale del massiccio del Gran Sasso d'Italia, a mezzogiorno del vasto altopiano di Campo Imperatore, in posizione panoramica sulla valle del Tirino da una parte e la bassa Conca Aquilana dall'altra, ad un'altitudine di poco superiore ai 1000 m s.l.m.. Il comune possiede un'exclave sulla piana di Campo Imperatore.\n\u00c8 raggiungibile dalla strada statale 17 svoltando in prossimit\u00e0 di Barisciano o, in alternativa, di San Pio delle Camere, oppure da Ofena-Capestrano. Da nord \u00e8 inoltre possibile arrivare al paese attraversando Campo Imperatore e superando il valico di Capo di Serre oppure da Vado di Sole (passando poi per Capo di Serre) provenendo da Castelli o Farindola.\nStoria.\nSi ha notizia del primo castello e delle prime chiese dal \"Chronicon Vulturnense\" nel 779. L'attuale borgo fortificato, raro esempio di pianificazione medievale, nacque invece nel XII secolo. Il borgo fece parte della famosa baronia di Carapelle, che prese il nome dal \"Demanium Carapelle\", comprendente anche il limitrofo comune di Carapelle Calvisio e che incluse successivamente i castelli di Calascio, Rocca Calascio e Santo Stefano di Sessanio. Feudo della famiglia Pagliara, il borgo pass\u00f2 nell'ordine alle famiglie Colonna, Celano, Caldora, Accrocciamuro, Piccolomini Todeschini, Del Pezzo, Cattaneo, Medici e Borbone.\nNumerose testimonianze epigrafiche romane e preromane indicano che il territorio fu popolato da tempi remoti e in epoca romana pare certa la presenza di una Villa Calvisia detta nel periodo altomedievale Villa Magna, situata nella valle tra Castelvecchio e Carapelle Calvisio.\nSempre nel 779 abbiamo la prima notizia dell'importantissima chiesa di San Cipriano, antica parrocchiale del paese che testimonia con i suoi reperti tutte le varie fasi storiche.\nCastelvecchio nel XV secolo era detto Castello Vecchio della Baronia, dal XVI secolo \u00e8 documentato come Castelvecchio Carapelle e infine assunse l'attuale denominazione con \"R.D. del 30/07/1883 n. 1546\".\nAggregato al Governo di Capestrano dal 1807 al 1811, riunito amministrativamente al comune di Capestrano dal 1811 al 1816 e poi al vicino comune di Carapelle, ottenne l'autonomia comunale con \"Legge n. 377 del 15/07/1906\".\nIl borgo rimase nel resto dei secoli legato all'economia agricola e pastorale, finch\u00e9 non si increment\u00f2 lo spopolamento nel primo Novecento per via dell'emigrazione.\nIl borgo negli anni 2000 \u00e8 diventato un piccolo centro turistico, parzialmente danneggiato nel 2009 dal terremoto.\nAmministrazione.\nA causa del mancato raggiungimento del quorum alle elezioni amministrative del 31 maggio 2015 da parte dell'unico candidato sindaco in corsa, il dottor Rinaldo Pezzoli \u00e8 stato nominato commissario prefettizio del comune sino alla prossima tornata.\nA seguito delle elezioni amministrative del 6 giugno 2017, \u00e8 stata eletta, con 60 voti, la candidata sindaco della lista civica \"Ricominciamo insieme\", Luigina Antonacci, ad oggi ancora sindaco."}
{"id": "26915", "revid": "2176804", "url": "https://it.wikipedia.org/wiki?curid=26915", "title": "Castelvecchio Subequo", "text": "Castelvecchio Subequo \u00e8 un comune italiano di abitanti della provincia dell'Aquila in Abruzzo. \u00c8 gemellato, in virt\u00f9 della comune tradizione corale \"a cappella a voci pari\", con Dorgali (NU) (\"Coro Padre Mario\" e \"Coro Istelotte\").\nGeografia fisica.\nSorge ai piedi del monte Sirente, adagiato su uno sperone di roccia del monte Putano. \u00c8 un centro di piccole dimensioni che, purtuttavia, pu\u00f2 vantare un cospicuo patrimonio di monumenti e lasciti medievali, rinascimentali e barocchi nonch\u00e9 una serie di siti archeologici di vivo interesse storico/culturale.\nStoria.\nDi antichissima origine, Castelvecchio conserva il patrimonio archeologico che fu della antica \"Superaequum\", una delle tre capitali dei Peligni, con le attuali Corfinio e Sulmona. Numerose sono le testimonianze archeologiche relative alle epoche peligna, romana e paleocristiana, come pavimenti musivi, resti di un tempio dedicato ad Ercole Vincitore, resti di terme, acquedotti e fortificazioni, innumerevoli reperti scultorei, monete, anfore e gioielli, oltre al pregevole cimitero catacombale del IV secolo, tra le pi\u00f9 antiche testimonianze di religiosit\u00e0 cristiana in Abruzzo.\nProprio la presenza del complesso ipogeo in localit\u00e0 Colle Moro, al confine dell'area denominata Macrano, avvalora l'ipotesi che i ritrovamenti quivi effettuati siano da ricondursi alla civitas di Superaequum.\nIn et\u00e0 longobarda il borgo assunse il nome di \"Onuffolo\" o \"Nuffoli\" per riprendere il proprio appellativo in et\u00e0 normanna.\nLa tradizione vuole che in territorio subequano si mosse san Francesco (1216) e che vi sostasse anche papa Celestino V nel 1294.\nFu feudo dei conti di Celano, poi assunto il definitivo nome di Castelvecchio (1484) fu dei Piccolomini, dei Colonna (1633), dei Baroni Pietropaoli (1712), dei Colabattista e del principe Urbano Barberini (1789).\nMonumenti e luoghi d'interesse.\nArchitetture religiose.\nMonastero di San Francesco d'Assisi.\nCampeggia sull'intero abitato il complesso monumentale Francescano costituito da chiesa, convento e chiostro. All'interno della chiesa si possono osservare rari e pregevoli affreschi trecenteschi di scuola giottesca che illustrano, con una sequenza di riquadri, gli episodi salienti della vita di san Francesco. Nella parte centrale del paese si evidenzia il palazzo medioevale con bifore, detto \"Palazzo Giorgi\", mentre nella parte pi\u00f9 alta si trova la porta del Castello Medioevale appartenuto ai conti di Celano.\nPalazzi.\nDanneggiato dal sisma del 2009, il commissario delegato per la Ricostruzione, Gianni Chiodi, ex presidente dell'Abruzzo, ha firmato nel 2011 il decreto n. 64 con realizzazione di 36 interventi localizzati nei comuni del cratere, tra cui quello di Castelvecchio. Per il recupero del palazzo sono stati stanziati 1.695.662 euro.\nSociet\u00e0.\nTradizioni e folclore.\nFesta patronale di sant'Agata, celebrata il 4 e 5 febbraio.\nInfrastrutture e trasporti.\nStrade.\nIl territorio comunale \u00e8 attraversato dalla Strada statale 5 Tiburtina, che lo collega ad Avezzano, L'Aquila e Sulmona, e da diverse strade provinciali della provincia dell'Aquila, tra cui la n. 11 \"Sirentina\".\nFerrovie.\nLa parte bassa del territorio comunale \u00e8 attraversata dalla ferrovia Sulmona-L'Aquila, linea secondaria a binario unico e trazione diesel, che serve il comune con la piccola stazione di Molina-Castelvecchio Subequo, posta a circa 2,2\u00a0km dal paese."}
{"id": "26918", "revid": "1934238", "url": "https://it.wikipedia.org/wiki?curid=26918", "title": "Civitella Alfedena", "text": "Civitella Alfedena (\"La Ciuv\u00ebt\u00e9lla\" IPA: [la t\u0283\u0289v\u0259\u02c8tella] in dialetto civitellese) \u00e8 un comune italiano di abitanti della provincia dell'Aquila in Abruzzo.\nGeografia fisica.\nTerritorio.\nIl comune sorge nel bacino dell'Alto Sangro, in mezzo al gruppo montuoso dei Monti Marsicani, ai piedi di Monte Sterpi d'Alto (\u00a0m), prospiciente al lago di Barrea, nel parco nazionale d'Abruzzo, Lazio e Molise e comprendente la riserva naturale integrale della Camosciara. Il principale corso d'acqua della zona \u00e8 costituito dal fiume Sangro, che nel territorio comunale di Civitella Alfedena riceve uno dei suoi primi affluenti, lo Scerto.\nStoria.\nEt\u00e0 antica.\nIl territorio dell'Alto Sangro fu abitato sin dal Paleolitico superiore, come attestato dai ritrovamenti archeologici effettuati nella grotta \"Achille Graziani\". \u00c8 probabile che i primi abitanti del territorio fossero gruppi di cacciatori provenienti da quote pi\u00f9 basse, i quali raggiungevano periodicamente queste montagne alla ricerca di selce e di grosse prede. Inoltre, alcune antiche necropoli testimoniano la presenza, almeno dal primo millennio a.C., di popolazioni stanziali che praticavano sia l'agricoltura che l'allevamento.\nInfatti, sono numerosi i luoghi di sepoltura rinvenuti nelle vicine localit\u00e0 di Val Fondillo e di Colle Ciglio, tutti riconducibili ad un periodo compreso tra il VI secolo a.C. e il V secolo a.C.. Con il processo di romanizzazione che segu\u00ec le guerre sannitiche, nell'Alto Sangro si afferm\u00f2 la pastorizia transumante verso l'odierna Puglia settentrionale.\nEt\u00e0 medievale.\nL'origine dell'abitato di Civitella Alfedena fu coeva allo spopolamento di \"Rocca Intramonti\", antico centro abitato sorto ai piedi della Camosciara, abbandonato dai suoi abitanti tra la fine del XIV secolo e l'inizio del XV secolo.\nA trainare l'economia della zona in questa fase storica fu la ripresa dell'industria armentizia promossa da Alfonso I di Napoli, il quale, istituendo nel 1447 la Regia dogana della mena delle pecore di Puglia, riapr\u00ec i tratturi.\nEt\u00e0 contemporanea.\nCivitella Alfedena, avendo una popolazione inferiore ai abitanti, fu accorpata al comune di Villetta Barrea fino al 1853. Inoltre, la crisi della pastorizia transumante, insieme all'incremento demografico, contribu\u00ec ad accrescere il fenomeno dell'emigrazione oltreoceano, che ebbe il suo apice tra gli ultimi anni del XIX secolo e i primi anni del XX secolo.\nDurante la seconda guerra mondiale, a soli 9\u00a0km da Civitella Alfedena, si assest\u00f2 il fronte della linea Gustav.\nAlla fine della guerra, i civitellesi si ritrovarono in una condizione di miseria assoluta e, con il declino dell'economia tradizionale, l'emigrazione riprese.\nInfrastrutture e Trasporti.\nAccessibilit\u00e0.\nCivitella Alfedena \u00e8 raggiungibile dalla Marsica orientale (uscita di Pescina dell'A25) e dall'area sangrina attraverso la Strada statale 83 Marsicana che attraversa il Parco Nazionale d'Abruzzo da nord a sud-est toccando anche altri centri turistici come Pescasseroli, Opi, Villetta Barrea, Barrea e Alfedena. Accessi secondari provengono da Cocullo (A25) attraverso la Strada statale 479 Sannite passando per la Valle del Sagittario e Scanno-Passo Godi, e dal territorio laziale attraverso il valico di Forca d'Acero e l'omonima Strada Statale 509 passando per Opi."}
{"id": "26920", "revid": "1543377", "url": "https://it.wikipedia.org/wiki?curid=26920", "title": "Cocullo", "text": "Cocullo \u00e8 un comune italiano di 222 abitanti della provincia dell'Aquila in Abruzzo. Situato su un colle, estrema propaggine meridionale del monte Catini (1.319 metri s.l.m.), al confine tra valle Peligna e Marsica, \u00e8 un centro agricolo dell'alta valle del Sagittario.\nEtimologia.\nSull'origine del toponimo non ci sono certezze.\nUn'ipotesi sull'etimologia di Cocullo \u00e8 quella di farlo risalire all'abitato di et\u00e0 romana \u201cKoukolon\u201d citato anche da Strabone.\nStoria.\nOrigini.\nEssendo situato al confine ancora attuale tra l'area peligna e quella marsicana, il paese deve essere stato fondato da uno o da entrambi i popoli italici (Marsi e Peligni): pertanto risulterebbe esser stato sottoposto, in et\u00e0 preromana, all'influsso di entrambe le culture, che forse ebbero modo di mescolarsi. Definito da Strabone \"Koukolon\" (paese di confine della popolazione sannita peligna di \"Superaequum\" con la Marsica), in latino il paese era noto come \"Cuculum\", e il nucleo originario \u00e8 oggi visibile presso contrada Casale. Il villaggio fu conquistato da Roma durante la guerra sociale nell'89 a.C. e poi ricostruito come importante stazione di passaggio nel valico dei monti che separano la Marsica dalla val Peligna.\nOltre a testimonianza di necropoli italiche rinvenute tra Anversa e Casale, sono state trovate presenze di strutture murarie di et\u00e0 romana con pavimenti a mosaico, mura e sporadici rinvenimenti del periodo imperiale. Dei bronzetti ritraenti il dio Ercole, segno della presenza di un santuario, sono conservate nel Museo civico di Sulmona, nei pressi di Casale. Non si hanno pi\u00f9 notizie riguardo al periodo del tardo impero romano, fatto sta che Cuculum sub\u00ec le invasioni gotiche e bizantine nel V-VI secolo d.C., e il pagus venne lentamente abbandonato per arroccarsi sopra il colle dove sorge l'abitato medievale, eretto dai Longobardi.\nIn riferimento alla famosa festa patronale dei Serpari, si attribuiscono le origini al culto marsicano della dea Angizia, che sapeva dominare il fuoco e i serpenti. La credenza e la tradizione italica era cos\u00ec forte che i Romani affibbiarono a questo popolo il nome di guaritori e di maghi che usavano il veleno del serpente. Probabilmente questo rito era praticato anche nel villaggio romano di Cocullo, e con l'arrivo del cristianesimo, la figura di San Domenico abate venne associata a questa tradizione gi\u00e0 millenaria, venendo purificata dal paganesimo per assumere un simbolico valore taumaturgico cristiano.\nMedioevo.\nRifondato dai Longobardi come piccolo presidio fortificato, dotato di una torre centrale di guardia, quella della chiesa di San Nicola, Cocullo fu incluso nel IX secolo nella Contea di Valva (di Corfinio), che era inclusa nel ducato di Spoleto, dotata di un sistema governativo proprio, che rispondeva tuttavia alle esigenze della dinastia sassone degli Ottoni, almeno sino all'XI secolo. In seguito Cocullo entr\u00f2 sempre di pi\u00f9 nelle mire espansioniste del Conte dei Marsi di Celano, che inglob\u00f2 praticamente tutti i territorio romani della Marsica con un sistema speciale di fortificazioni e torri di avvistamento. Il castello di Cocullo, che vi fu costruito nel Medioevo sopra la torre longobarda, appartenne ai conti di Celano, e successivamente nel XV secolo ai Piccolomini (Antonio Maria Piccolomini nel 1463 e poi Alfonso). \nNumerose furono le famiglie che vennero dopo la rovina dei Piccolomini nel XVI secolo: i Peretti, i Savelli, i Barberini che avevano anche il feudo vicino di Gagliano Aterno e i Colonna, che conquistarono la Marsica dopo la cacciata degli Orsini. Nel 1591 il paese pass\u00f2 a Donna Camilla Peretti, nel 1806 invece con l'abolizione bonapartista del feudalesimo, Cocullo divenne comune autonomo.\nAll'epoca tardo longobarda (X secolo) si fa risalire la presenza a Cocullo del santo Domenico Abate di Sora, ritenuto protettore contro le tempeste, la febbre, il mal di denti, la rabbia e il morso dei cani e dei serpenti. Il santo recandosi in Abruzzo, pass\u00f2 per il borgo di Villalago, meditando presso una grotta che oggi porta il suo nome. L\u00ec avrebbe compiuto un prodigio intimando a un lupo che aveva rapito un infante dalla famiglia per mangiarselo, di tornare col fagotto dai genitori per restituire il bambino. Tuttavia Domenico venne minacciato di morte, e fugg\u00ec da Villalago raggiungendo Cocullo, frapponendo all'ingresso delle porte un orso, in modo che Cocullo non subisse il saccheggio. Rimanendo 7 anni nel borgo, San Domenico volle essere riconoscente presso i paesani donando alcune sue reliquie: un molare ancora conservato nel santuario contro il mal di denti, e il ferro della sua mula. Tali reliquie servirono ai cittadini per proteggersi dal morso dei serpenti velenosi, molto presenti in queste terre, e per curare il mal di denti avvalendosi del molare.\nInfatti \u00e8 usanza dei cittadini, il giorno della festa, suonare la corda della campanella della chiesa, proprio con i denti, per proteggersi dal demonio, inoltre nella grotta con l'eremo presso Villalago si trova della terra benedetta, raccolta dai fedeli per avere il campo rigoglioso, per favorire prosperit\u00e0 in famiglia.\nDal XVII secolo a oggi.\nNon si hanno notizie di rilievo riguardante Cocullo nel XV-XVII secolo. Nel 1706 fu danneggiato dal terremoto nella Majella, e ugualmente nel 1915 dal forte terremoto di Avezzano, tanto che la torre di San Nicola porta ancora gli evidenti segno di distruzione della cima. Durante la seconda guerra mondiale Cocullo non fu direttamente coinvolta, dato che le operazioni militari si concentrarono nella sottostante Conca Peligna dove passava la ferrovia, con la creazione del campo d'internamento di Fonte d'Amore. Tuttavia ci furono dei bombardamenti aerei alleati, che minacciarono seriamente il paese, e la grotta di San Domenico a Villalago.\nIl paese negli anni a seguire, in via di spopolamento, ha concentrato tutta la sua forza sulla tradizionale \"Festa dei serpari\" che si tiene ogni primo maggio, in onore di San Domenico abate. Infatti il santo approd\u00f2 a Cocullo nel suo lungo peregrinare nel X secolo, dopo aver compiuto un miracolo a Villalago, ammansendo un lupo che aveva rapito un neonato. La tradizione cristiana si mescol\u00f2 ai rigurgiti di paganesimo, della venerazione dei serpenti dedicati alla dea Angizia, costituendo il rito contemporaneo.\nMonumenti e luoghi d'interesse.\nArchitettura sacra.\nLa torre medievale e la chiesa di San Nicola.\nTra le principali opere del centro storico di Cocullo vi \u00e8 la torre medievale in muratura, costruita con blocchi di pietra di base quadrata.\nQuesta torre \u00e8 stata adattata poi come campanile della chiesa di San Nicola. Si trova nella parte alta del borgo, poich\u00e9 la torre di guardia longobarda fungeva da avvistamento.\nLa torre fu edificata nel XII secolo, quando Cocullo fu conquistata dai Normanni, e venne convertita a campanile gi\u00e0 in questo secolo, esistendo gi\u00e0 la cappella del palazzo baronale o castello, citata nella bolla di papa Lucio III (1181) e nella visita pastorale del vescovo dei Marsi nel 1356. Fu danneggiata con i terremoti del 1706 e del 13 gennaio 1915 con epicentro nei pressi di Avezzano, che tronc\u00f2 quasi tutta la muratura superiore a merlature e beccatelli, ornamento fatto realizzare nel XV secolo, probabilmente dal feudatario Antonio Piccolomini. La torre \u00e8 a pianta quadrata con grandi blocchi di pietra squadrati, sistemati a realizzare una solida struttura muraria: nel XIX secolo fu aggiunto l'orologio civico. La torre si trova staccata dalla chiesa ricavata dalle rovine del palazzo baronale: il prospetto anteriore presenta una singola cella campanaria, al livello superiore due piccole monofore. La porzione maggiormente conservata \u00e8 posteriore all'ingresso della chiesa, sono presenti ancora i beccatelli sporgenti, pi\u00f9 in basso lungo la parete verticale si intravede l'orologio. I vani che alloggiano le campane furono realizzati nel XV secolo si presume, o pi\u00f9 tardi, dopo il 1706.\nLa chiesa come detto risale al XII secolo, ma l'attuale \u00e8 frutto della trasformazione del vecchio castello, raggiungendo l'impianto attuale, almeno per quanto concerne l'interno, dopo il 1706, mentre la facciata \u00e8 anteriore. La facciata primitiva \u00e8 chiusa da lesene angolari, restano tracce del coronamento orizzontale e al centro un piccolo portale romanico architravato, chiuso da lunetta che conserva tracce di affresco rinascimentale della Madonna col Bambino. In asse col portale, al centro di facciata c'\u00e8 un oculo privo di colonnine, e in alto lo stemma del duca Sarchia, leggendario signore di Cocullo, che impose lo \"ius primae noctis\", venendo ucciso per questo dai paesani. Ai secoli successivi sono da ascriversi le aperture delle finestre superiori, del portale laterale con la cornice aggettante, sostenuta da mensola a voluta (XVII secolo). L'interno a pianta rettangolare \u00e8 diviso in tre navate, ricoperte da intonaco in stile neoclassico, con la trabeazione che corre lungo il perimetro, la volta a botte lunettata, e l'arco trionfale che introduce al presbiterio, con copertura a volta circolare riccamente affrescata, lo stesso tipo di volta a calotta ricorre nei brevissimi bracci laterali del transetto. Sul lato sinistro si trova il pulpito ligneo, l'abside semicircolare \u00e8 stata rifatta seguendo lo stile romanico, con ordine di aperture (5 in tutto) che rispecchia lo stile romanico delle basiliche romane.\nChiesa della Madonna delle Grazie.\nLa chiesa di Santa Maria delle Grazie si trova nella parte centrale del paese, in Piazza Madonna delle Grazie. La chiesa risale al XIII secolo, costruita sopra un tempio romano (il santuario di Giove), e forse inizialmente intitolata a San Panfilo di Sulmona, il santo patrono della diocesi Valvense insieme a San Pelino da Brindisi. La chiesa attuale, almeno per gli interni, \u00e8 frutto di rimaneggiamenti del XVIII secolo, che hanno cambiato l'aspetto medievale in tardo barocco. Dal 2009 per l'inagibilit\u00e0 del santuario di San Domenico e per i lavori di restauro molto ritardati dalla burocrazia, le funzioni della festa patronale di San Domenico si tengono in questa chiesa, in attesa della riapertura del santuario.\nLa chiesa ha impianto rettangolare, ha la facciata trecentesca che mostra lo stile gotico internazionale italiano, ripartita in tre fasce da due cornici orizzontali marcapiano. Al centro della base si trova il portale in pietra ad arco ogivale, poggiante sopra uno zoccolo, con architrave sostenuto da mensole angolari, decorato al centro della lunetta da un rilievo dell'Agnus Dei. Il portale \u00e8 sormontato da una lunetta ogivale in origine affrescata, sostenuta da colonne e capitelli ed elementi vegetali di foglie, affiancate da mensole d'imposta di cui la destra conserva la decorazione a carattere antropomorfo. Ai lati del portale sono presenti due lesene del XVI secolo, con edicole rettangolari contenenti statue di santi, un elemento del tutto simile al portale monumentale di Nicola Salvitti del Duomo di San Panfilo a Sulmona. In asse col portale al centro di faccia si trova il rosone a raggiera, con 8 colonnine e arcatelle trilobate a sesto acuto, collocate dentro una cornice ornata in foglie di palma intagliate.\nSulla destra si trova il portale secondario datato 1552, con architrave decorato da una scultura zoomorfa, che immette nelle campata del presbiterio. L'interno della chiesa \u00e8 a navata unica, diviso in quattro campate a sesto ribassato, e presenta il presbiterio poco rialzato: la struttura risale alla met\u00e0 del XVIII secolo, lungo le pareti laterali in corrispondenza ci ciascuna campata ci sono una coppia di altari, nell'abside sono poste simmetricamente ai lati dell'altare coppie di nicchie con statue di santi. Di pregio i resti di affreschi rinascimentali presso il lato destro della navata, mostranti le scene della Crocifissione, delle Dolenti e delle Deposizione; vicino all'entrata laterale si trova un trittico ritraente Sant'Antonio, la Maddalena e Sant'Amico.\nChiesa santuario di San Domenico.\nCaratterizzato dalla grande cupola a tamburo e del campanile a cuspide piramidale, la chiesa fu edificata nel XVI secolo dedicata prima a Sant'Egidio e poi a Domenico di Sora, la festa del santo si teneva ogni primo gioved\u00ec di maggio. Nel '700 l'arciprete don Crescenzo Arcieri pens\u00f2 bene di universalizzare la festa del santo, poich\u00e9 le serpi dell'antico culto di Angizia venivano portate in mostra in una vicina osteria, e l'arciprete dispose che venissero condotte direttamente nella chiesa, cristianizzando il rito pagano. La solennizzazione ufficiale avvenne con la disposizione comunale del 24 aprile 1818, con la prima processione della statua del santo inghirlandata di serpi. La maggior parte dei documenti riguardo alla chiesa provengono dall'archivio comunale. Nel 1863 la chiesa appariva in cattivo stato e minacciava il crollo, sicch\u00e9 per il prestigio della festa e del santo, si propose l'abbattimento e la ricostruzione ex novo.\nNel 1865 inizi\u00f2 la raccolta dei fondi, da parte delle 4 confraternite della Madonna delle Grazie, del Sacramento, di San Domenico e del Pio Monte dei Morti. I lavori iniziarono nel 1867, e nell'arco di tre anni la chiesa fu nuovamente consacrata. Ai fondi parteciparono anche le mani del pontefice, del governatore dell'Abruzzo e del Principe Alessandro Torlonia di Avezzano. I lavori tuttavia, non essendo ancora terminati, ripresero nel 1897 a tutti gli effetti, portati avanti dall'impresa di Francesco Piccirilli di Pescina, poi da Ferdinando Passacantando di Chieti, che ricostru\u00ec la cupola che era crollata nel 1902, e il campanile. Gli affreschi interni vennero eseguiti per volere di don Loreto Marchione dai fratelli aquilani Giovanni e Berardino Feneziani, mentre il sito veniva visitato dagli intellettuali Francesco Paolo Michetti e Gabriele d'Annunzio, il primo immortalando i riti delle serpi in alcune sue tele, conservate nel Museo di Francavilla al Mare, il secondo parlando del rito delle serpi nella tragedia \"La fiaccola sotto il moggio\" (1905).A causa dei danni del sisma del 6 aprile 2009, il santuario \u00e8 chiuso, le funzioni si svolgono nella chiesa delle Grazie.\nLa facciata del santuario \u00e8 in conci di pietra, realizzata nel XX secolo, caratterizzata da un'alta zoccolatura racchiusa ai lati da due paraste che arrivano a toccare le falde della copertura a capanna. Al centro il portale architravato in pietra a cornice modanata, inquadrata da coppia di lesene che sostengono il fregio liscio, sormontato da lunetta a profilo ribassato. In asse in cima vi \u00e8 una finestra rettangolare conclusa da arco cieco a tutto sesto. Il pregevole portale settecentesco, rimontato lungo il fianco destro, presenta una cornice in pietra sagomata, arricchito da lesene decorate e architrave scolpito a motivi floreali, che si conclude con timpano spezzato, sostenuto da mensole binate, al centro del quale si trova un timpano minore. Le ante lignee sono a cassettoni intagliati, molto rovinate. La cupola poggia su un alto tamburo cilindrico, coronata da una lanterna centrale, e il campanile laterale quadrato ha una cuspide, dei primi decenni del Novecento.\nL'interno \u00e8 a navata unica con abside semicircolare, coperta da catino decorato con stucchi dipinti, al centro della quale si trova l'altare maggiore. Nella superficie muraria alle spalle dell'altare si alternano nicchie con statue e lesene scanalate, con capitelli compositi, che scandiscono anche le pareti perimetrali. Sul lato di destra dell'aula c'\u00e8 il pulpito ligneo riccamente decorato e intagliato, e a sinistra si apre la cappella di San Domenico: nella nicchia sopra la mensa si trovava la statua del santo, ai lati dell'altare maggiore a tabernacolo, con statue di santi e angeli che suonano trombe, opera di Giovanni Feneziani (1912), due aperture retrostanti immettono in una piccola grotta naturale, nella quale i fedeli prelevano la \"terra benedetta\" di San Domenico per essere sparsa nei campi e preservarli dai danni. Nella stessa cappella si trova la campanella che i fedeli tirano con i denti il giorno della festa patronale.\nChiesetta di Santa Maria in Campo.\nSorge nella frazione di Casale presso la via che porta ad Anversa degli Abruzzi. Sembrerebbe risalire al XII secolo, o anche prima, poich\u00e9 era citata come grancia della chiesa di San Giovanni in Campo, chiesa dipendente dall'abbazia di San Vincenzo al Volturno. Pass\u00f2 sotto la giurisdizione del monastero di San Pietro de Lacu presso Villalago (di cui oggi si conservano rovine lungo la strada di Anversa), e poi ancora all'abbazia di Montecassino. Dopo i danni del terremoto del 2009, \u00e8 stata riaperta nel 2011.\nL'esterno conserva ancora le tracce romaniche, la facciata mostra cantonali in pietra viva e terminazione a capanna. Al centro il portale ogivale della prima fase gotica del XIII secolo, in pietra lavorata, costituito da doppia ghiera su piani sfalsati, poggiante su capitelli sostenuti da piedritti. A sinistra dell'ingresso la piccola finestra rettangolare, con mensola aggettante, \u00e8 sormontata da una croce: in asse col portale un'altra aperture pi\u00f9 grande. Il muro perimetrale sinistro \u00e8 in pietra a vista, con piccolo contrafforte per garantire sostegno alla struttura. L'interno \u00e8 a navata unica, con la copertura a capriate lignee: di pregio \u00e8 il presbiterio con l'altare, dove si trova l'altare originario in lapide, sormontato da nicchia con la cornice in pietra. Vi si trova la statua della Madonna Assunta, portata in processione il 15 agosto.\nArchitettura civile.\nIl borgo di Cocullo \u00e8 percorribile seguendo il tracciato stabilito dalla processione di San Domenico, partendo dal santuario. Vicino a questo c'\u00e8 la Casa Marano, palazzo signorile con finestre e portali del XVII secolo arricchiti da decorazioni floreali. Architetture di interesse si trova anche lungo la strada della Rua Santa, lungo il lato destro della chiesa, con i portali e i rilievi a carattere vegetale, floreale, giungendo da qui a Porta Renovata, piccolo passaggio coperto e recentemente riaperto e restaurato, che si affaccia sulla valle. Dalla chiesa si sale lungo via Porta Ruggeri, sul lato sinistro del santuario si trova un piccolo edificio con portale ad arco e due parapetti laterali, tipica struttura delle botteghe medievali e rinascimentali del borgo.\nAl di sopra dell'arco \u00e8 visibile un bassorilievo barocco, anche se rovinato, rappresentante due amorini che sorreggono uno stemma contornati da girali vegetali. Il retro della casa conserva la muratura medievale e resti di portali murati, visibili da via Rua Sacco, la strada in discesa verso la valle, che ha mantenuto l'aspetto originario. Tra questi edifici c'\u00e8 da notare casa Squarcia, palazzetto signorile settecentesco. Porta Ruggeri che rende il nome dalla famiglia di Celano che ebbe il feudo di Cocullo, \u00e8 dotata di un grande arco esterno che conserva le mensole d'imposta e il piedritto; prima di questa porta c'\u00e8 un vicolo che porta alla salita di San Nicola: inseriti nelle mura medievali si vedono gli edifici del borgo fortificato superiore, con i portali rifatti nel XVI secolo. Da Porta Ruggeri si entra nel borgo medievale vero e proprio, percorrendo via Sant'Orsola, con imponenti edifici laterali ricavati forse dalle mura del palazzo baronale. da notare infatti una bifora quattrocentesca durazzesca dell'ultimo palazzo di via Porta Ruggeri. La strada prosegue in salita, inoltrandosi nella parte pi\u00f9 antica di Cocullo, con gli edifici decorati da portali a cornice modanata e fregi in chiave di volta. Prima di superare Porta di Manno, a sinistra si trova il rione San Nicola, la parte pi\u00f9 elevata e pi\u00f9 antica. Gran parte del rione \u00e8 stato rifatto dopo il terremoto del 1915, il materiale originale \u00e8 stato usato per la costruzione di nuovi edifici, nelle vicinanze della torre di San Nicola infatti sono riconoscibili le prigioni e le fondamenta del palazzo baronale\nPorta di Manno \u00e8 l'unica ad arco ogivale con le mensole d'imposta e i piedritti originali, che consentono l'accesso alla strada omonima che porta in Piazza Aracella, e da qui in via Orto Magliocco, si notano edifici privati del XVII-XVIII secolo, come un palazzo settecentesco dalla finestra e dagli stipiti a cornice finemente intagliata. Percorrendo via Aracella e via san Domenico si giunge in piazzale Madonna delle Grazie con la chiesa omonima.\nGli edifici della Discesa San Domenico conservano altre lapidi di rilievo, un'epigrafe del XVI secolo con un calice disegnato al centro, nei pressi del santuario si trova inoltre la fontana duecentesca con abbeveratoio. A sud di Cocullo si trova la frazione Casale, anch'esso conservato abbastanza bene nel borgo medievale a caratteristiche agro pastorali. Vi si trova la fonte del Canale.\nMura e porte.\nAncora oggi le mura nella parte pi\u00f9 antica del borgo, a ridosso della torre di San Nicola, sono perfettamente individuabili, nella primitiva cinta del XII secolo attorno la torre e l'ex palazzo baronale, annesse agli edifici fortificati, costruiti in linea di cortina, che avevano analogo carattere difensivo. Le testimonianze sono visibili presso Porta Ruggeri che insieme a Porta di Manno costituisce il principale accesso alla parte vecchia, lungo la ripida scalinata. Successivamente verso il basso c'erano i passaggi coperti ad arco, come Porta Ruggeri in via Sant'Orsola. La muratura comunque si trovava sino ai piedi del borgo, dove sorge il santuario di San Domenico, in via Porta Renovata, recentemente ristrutturata. La muratura segue dunque a strati l'andamento circolare del borgo, che ha aspetto di nido d'aquila, terminando nel vertice in alto della torre.\nParco eolico.\nParco eolico di Cocullo, situato nei pressi del paese.\nCasale.\nLa sua unica frazione di Casale, corrisponde all'antica citt\u00e0 di \"\u039a\u03bf\u03c5\u03ba\u03bf\u03c5\u03bb\u03bf\u03bd\" (traslitterato \"Koukoulon\"), citata da scrittori antichi e identificabile nella localit\u00e0 Triana.\nNella strada per Anversa degli Abruzzi sono state trovate delle tombe del periodo antecedente alla conquista romana.\nNella piccola frazione si trova la chiesetta di Santa Maria in Campo.\nAmministrazione.\nElenco dei sindaci di Cocullo dal 1988.\nInfrastrutture e trasporti.\nStrada.\nCocullo \u00e8 raggiungibile principalmente dall'uscita dell'autostrada A25 (E80) da Sulmona direzione Roma-Avezzano, o viceversa. Oltre al casello autostradale, dalla Marsica il paese \u00e8 raggiungibile dalla Strada provinciale 80 di Ortona dei Marsi, oppure dalla parte di Sulmona percorrendo la strada regionale 479 salendo per Bugnara e attraversando poi Anversa degli Abruzzi mediante contrada Casale. Raggiungibile anche da Scanno percorrendo sempre la strada regionale 479, attraversando Villalago, Castrovalva e Anversa.\nFerrovie.\nLa stazione di Cocullo \u00e8 ubicata lungo la Ferrovia Roma-Sulmona-Pescara, lontana circa dal centro del paese."}
{"id": "26923", "revid": "767487", "url": "https://it.wikipedia.org/wiki?curid=26923", "title": "Collepietro", "text": "Collepietro \u00e8 un comune italiano di abitanti della provincia dell'Aquila in Abruzzo. Faceva anche parte della Comunit\u00e0 montana \"Campo Imperatore-Piana di Navelli\".\nStoria.\n\"Colle Petri\" \u00e8 citato per la prima volta da un documento del 1092, nel periodo di dominio del normanno Ugo Malmozzetto: in un atto di donazione di Ugo del fu Giliberto, di origini franche, con cui egli in punto di morte cede alla Diocesi di Valva il monastero di S. Benedetto in Perillis, tra i possedimenti a questo spettanti cita anche alcuni beni nel castello di Collepietro. In posizione dominante tra la valle del Tirino e la piana di Navelli, autentica porta di ingresso sia verso la Majella che verso Campo Imperatore, diede il nome alla dinastia detta \"Di Collepietro\", dalla quale si diram\u00f2 quella denominata \"Di Pagliara\", celebre stirpe che annover\u00f2 tra gli altri il vescovo Gualtiero di Pagliara, gran cancelliere del Regno di Sicilia tra il XII e il XIII secolo, durante la minorit\u00e0 di Federico II di Svevia.\nEra il castello che proteggeva i monasteri di San Benedetto in Perillis e Picciano. Il potere fu gestito dall'XI secolo dai signori del feudo, forse ramo dei conti di Valva, a loro volta gemmazione dei conti dei Marsi, con Gualtiero capostipite del nuovo casato collepetrano, figlio di Teodino, e presente insieme col fratello Berardo ad una convenzione tra il monastero di San Clemente a Casauria e alcuni Signori dei territori limitrofi, tenutasi nel 1111 nell'Isola della Pescara presso la medesima abbazia per concordare il nuovo assetto geo-politico dell'area. Nel XVI secolo fu amministrato dai capitani spagnoli Francesco Segura e Alfonso de Medina, dacch\u00e9 L'Aquila, amministratrice del feudo, era in mano a Carlo V.\nDopo l'abolizione del feudalesimo, tuttavia Collepietro fin\u00ec in mano ai signorotti locali Caracciolo, e successivamente ai sindaci Gioacchino D'Alfonso, Giuseppe Giustizia e Beniamino de Jorio, che amministrarono discretamente il potere. Dopo la seconda guerra mondiale Collepietro si \u00e8 ridimensionata demograficamente per lo spopolamento.\nDal 1947 la frazione di San Benedetto in Perillis si \u00e8 separata costituendosi in comune autonomo."}
{"id": "26924", "revid": "125725463", "url": "https://it.wikipedia.org/wiki?curid=26924", "title": "Corfinio", "text": "Corfinio (anticamente \"Corfinium\", poi, nel periodo romano, \"Pentima\", indi nel medioevo \"Valva\", ha ripreso il nome classico nel 1928) \u00e8 un comune italiano di 978 abitanti della provincia dell'Aquila in Abruzzo. Fa parte dell'unione dei comuni Terre dei Peligni.\nIn epoca antica fu abitata dai Peligni e durante la guerra sociale del 91-88 a.C. (condotta contro Roma dai popoli della penisola fino a quel momento a lei alleati, dopo che era stata loro rifiutata la concessione della cittadinanza) divenne capitale della Lega italica, venendo ribattezzata \"Italica\".\nGeografia.\nLa citt\u00e0 si trova nella Valle Peligna, appena fuori dalle gole di Popoli. Sulla piana si trovava la citt\u00e0 romana, poi quella attuale, mentre il settore pi\u00f9 alto \u00e8 ai piedi del Monte Rotondo, ossia la seconda cima delle Montagne del Morrone. Il centro \u00e8 lamb\u00ecto dal fiume Aterno che passa in localit\u00e0 Sant'Ippolito, oggi sede di un complesso industriale.\nIl nome.\nFonti da Plinio il Vecchio dimostrano che il nome originale, con cui i romani chiamavano la citt\u00e0 era \"Corfinium\". Durante la guerra sociale, fu la capitale della Lega Italica, assumendo il nome osco di \"Viteli\u00f9\". Dopo la conquista romana nel I secolo a.C. il nome fu cambiato in \"Valva\", in riferimento al territorio, cos\u00ec come sar\u00e0 l'aggettivo nominale della Cattedrale di San Pelino; bench\u00e9 l'abitato vero e proprio dal X secolo d.C. assumer\u00e0 il nome di \"Pentima\". Nel 1928 verr\u00e0 riadattato il nome originale di \"Corfinio\".\nStoria.\nEpoca romana: Corfinium.\nCorfinio era una citt\u00e0 del popolo dei Peligni, sita a ridosso della depressione del fiume Gizio ad est e quella del fiume Aterno a Nord, risalente oltre il IX/X secolo prima di Cristo. Raggiunge un potere economico-culturale gi\u00e0 nel 480 a.C. instaurando, con le popolazioni Marse, Equi e Romani rapporti commerciali e molto spesso conflittuali. Nel 308/302 a.C. i suoi territori furono inglobati nella IV regione di Roma, pur conservando una certa autonomia.\nGuerra sociale e capitale degli Italici.\nCorfinio \u00e8 stata la capitale della Lega Italica durante la guerra sociale contro Roma, venendo temporaneamente rinominata \"Italica\". Qui vi fu coniata una moneta d'argento con la scritta \"Italia\" sulla faccia principale insieme con l'immagine di una donna coronata di alloro, mentre sull'altra faccia recava l'immagine del sacrificio di una scrofa da parte di personaggi in abito militare, simbolo di patto confederato. Il generale Romano Gneo Pompeo Strabone, dopo la sconfitta della citt\u00e0 nell'88 a.C. disse: \"\"At te Corfinium circumdata validis muris\"'\".\nEpoca medievale.\nIl vecchio borgo romano, a partire dal IX secolo, venne ricostruito lentamente sotto forma di planimetria medievale. Fuori dal centro, presso un tempio, venne edificata l'attuale Basilica di San Pelino. Immediatamente il complesso si impose come struttura dominante della zona, e divenne nel 700 concattedrale, insieme con Sulmona: in questo anno, infatti, Papa Sergio I nomin\u00f2 Panfilo Vescovo di Corfinio e Sulmona. Con l'eremitaggio di Pietro da Morrone, nel XIII secolo fu costruito l'Eremo di San Terenziano, posto in alto il paese.\nTerremoto del 1706 e rinascita culturale.\nNel 1706 un terremoto sconvolse la valle Peligna, distruggendo gran parte del borgo medievale di Corfinio. Anche San Pelino fu danneggiata, e ricostruita all'interno in forme barocche. Nel XIX secolo nacque il filologo Antonio De Nino, molto famoso in loco, che si occup\u00f2 di riscoprire il glorioso passato di Corfinio, finanziando campagne di scavo. Furono ritrovati i due Morroni funebri presso San Pelino, e la pianta dell'anfiteatro romano nella piazza del borgo. Numerose statuette furono conservate nella sua collezione privata. De Nino si spost\u00f2 anche a Sulmona e nelle Gole del Sagittario ad Anversa degli Abruzzi nel 1894, stringendo amicizia con Gabriele D'Annunzio.\nMonumenti.\nConcattedrale valvense di San Pelino.\nLa prima basilica sorse sulla tomba di San Pelino, vescovo di Brindisi, martire al tempo di Flavio Claudio Giuliano, nel sepolcreto sito nei pressi della citt\u00e0 di Corfinium, capitale dei popoli italici insorti contro Roma. La citt\u00e0, risorta in et\u00e0 longobarda con il nome Valva, fu poi definitivamente distrutta dalle incursioni di Saraceni e Ungari. L'antica \"Corfinium\" assunse in seguito il nome di Pentima, che conserv\u00f2 fino al 1927; nel 1928 il borgo di Pentima fu ribattezzato Corfinio in onore della gloriosa capitale italica.\nNel 1075 il vescovo Trasmondo (che era anche Abate di San Clemente a Casauria), prediletto del grande pontefice Gregorio VII, come viene attestato nel \"Chronicon Casauriense\", promosse la rifondazione della basilica insieme a quella di S. Panfilo di Sulmona, utilizzando le maestranze che avevano da poco riedificato nelle sue forme romaniche S. Liberatore alla Maiella. Egli fu al centro della politica papale anti-normanna, di cui la chiesa corfiniese venne ad assumere un valore emblematico. Nel 1079 il vescovo Trasmondo venne imprigionato da Ugo Malmozzetto, il capitano normanno che le fonti monastiche ci hanno tramandato come \"il Persecutore di San Clemente\" e quando nel 1080 lo rilascia, Trasmondo abbandona sia l'Abbazia di San Clemente, depredata integralmente dai Normanni e parzialmente distrutta, sia il Vescovato, per rifugiarsi presso il Papa; ma questi rimprovera aspramente il vescovo per aver abbandonato la sua Chiesa, e lo sveste della dignit\u00e0 vescovile, nominando suo sostituto Giovanni detto Il Peccatore, che inizia, tra le altre cose, i lavori di restauro della Cattedrale. I lavori si interruppero nel 1092 con la consacrazione della sola parte realizzata, il transetto monoabsidato del cosiddetto mausoleo di Sant'Alessandro, a fianco del quale sorger\u00e0 pi\u00f9 tardi la nuova cattedrale che ammiriamo oggi.\nLa successione cronologica delle fasi costruttive dell'edificio \u00e8 controversa, ma fonti storiche attendibili sembrano indicare con certezza che il complesso \u00e8 stato eretto tra il 1075 e il 1124, anno in cui il vescovo Gualtiero consacr\u00f2 con rito solenne la basilica di San Pelino. La formulazione dell'impianto a tre navate spartite da possenti pilastri in pietra squadrata, trov\u00f2 nel tempio valvense una delle pi\u00f9 efficaci applicazioni regionali: l'impostazione basilicale, ritmata da pilastri anzich\u00e9 dalle consuete colonne, nacque dall'unione di elementi prettamente meridionali con altri di derivazione lombarda, all'insegna di una grande chiarezza d'insieme e di una notevole armonia delle proporzioni. In questo senso, le fondazioni di Valva e di Sulmona, entrambe realizzate da maestranze benedettine, rappresentarono una vera novit\u00e0 ed un polo di riferimento per gran parte dell'architettura regionale. La felice contrapposizione delle volumetrie del corpo longitudinale e del transetto, risulta evidenziata dalla decorazione, improntata al recupero del repertorio classico, fatta di sequenze di arcatelle cieche intervallate da lesene e rosoncini che ne percorrono i parato murario esterno. L'attuale complesso di edifici si articola in tre corpi principali, di cui la cattedrale vera e propria e l'oratorio di Sant'Alessandro rappresentano il blocco pi\u00f9 antico.\nL'oratorio, che si diparte dal corpo basilicale e termina con una torre di difesa, fu eretto per custodire le spoglie di papa Alessandro I (109-119), anche se il luogo della sepoltura non \u00e8 mai stato identificato. Il massimo apporto decorativo della scarna facciata si concentra nel portale, ornato lungo gli stipiti e nell'architrave da tralci classicheggianti, realizzato durante la pi\u00f9 avanzata fase costruttiva della chiesa, promossa dal vescovo Gualtiero, in carica dal 1104. L'estrema sobriet\u00e0 del prospetto contrasta con la ricchezza formale e decorativa dell'abside maggiore, in cui, sapientemente miscelati, emergono elementi di derivazione classica, bizantina accanto a quelli tipicamente romanici. La medesima essenzialit\u00e0 si ritrova all'interno, dove due teorie di arcate confluiscono verso il presbiterio, rialzato e coperto da una volte a crociera.\nUn riferimento ancora pi\u00f9 evidente al repertorio classico contraddistingue le scelte scultoree, messe a punto dai decoratori abruzzesi nel primo decennio del XII secolo, secondo un atteggiamento culturale rivolto ai modelli antichi che trov\u00f2 nella chiesa valvense una delle sue massime espressioni. Testimonianza eminente di questa tendenza \u00e8 il pulpito che domina nella nave mediana, realizzato al tempo del vescovo Odorisio (in carica dal 1168 al 1188): qui la decorazione, che rinuncia ad ogni contenuto narrativo, per una vivace stesura degli ornati ed il fine intaglio del fogliame, tocca un vertice, per la maestria dell'esecuzione e per la raggiunta armonia generale dell'impianto.\nI murgini.\nSono monumenti funebri romani del II secolo, costruiti a torre con camera mortuaria. Si trovano vicino alla basilica di San Pelino. Sono chiamati \"murgini\" perch\u00e9 in dialetto Corfiniese morgia significa pietra. Ci\u00f2 \u00e8 confermato da una lapide commemorativa presso la seconda tomba minore. I due blocchi in ciottoli di pietra hanno pianta a torre, e il maggiore presenta ancora il vano centrale per la sepoltura, mentre il secondo assume la classica forma di monolite. In origine i due sepolcri dovevano essere assai decorati, ma le spoliazioni compiute dalla caduta di Roma al Medioevo per la costruzione della nuova citt\u00e0, e i vari terremoti, hanno compromesso nei secoli i due monumenti.\nEremo di San Terenziano.\nRisale al XIII secolo, quando giunse in zona Pietro da Morrone. Nel secolo successivo venne ampliato e fortificato in una pianta quadrangolare. Si trova su un'altura sopra Corfinio. Notizie di documenti si hanno nel 1522 e nel 1819 quando fu visitato dal vescovo Tiberi. Nel Novecento \u00e8 stato progressivamente abbandonato, fino a progetti attuali per un recupero. L'edificio ha pianta quadrata con un rialzo al centro usato come torre di controllo. Si articola su tre livelli, il piano terra per la chiesa, il superiore per uso abitativo e il seminterrato per le sepolture rupestri, nucleo originario del romitorio medievale. L'interno \u00e8 ad aula ellittica interrotta da un vano di accesso, con presbiterio rettangolare, in modo che l'area risulti una croce greca con due cappelle laterali. La chiesa interna ha aspetto settecentesco, poich\u00e9 restaurato dopo il 1706, scandita da ordine di paraste binate, fasciata da alta trabeazione. Gli altari interni erano dedicati a Santa Monica e San Martino. La sommit\u00e0, oltre alla torre, \u00e8 coperta da cupola ellittica, celata da un tiburio con finestre a ellisse.\nPiazza del teatro romano.\nLa piazza del Teatro (dove si trova la chiesa di San Martino) conserva la pianta ad ellisse, e agli angoli si trovano i bastioni del teatro, che ora servono come contrafforti delle case medievali. Il teatro fu costruito dopo la conquista di \" Corfinium\" nel I secolo a. C.,aveva un diametro di 75 metri e una capienza di circa 4000 posti. Dopo il terremoto il teatro, in parte ancora esistente, fu smontato e una lapide \u00e8 stata posta all'esterno della basilica vslvense, che recita T. MITTIUS P(ublius) F(ilius) CELER. IIIIVIR QUINQ(ennalis) THEATRUM. MUNDUM. GRADUS. FACENDOSI. CURAVIT.\nChiesa madre di San Martino.\nSorta presso il teatro romano, risale attualmente al restauro del 1489, con lievi modifiche apportate dopo il terremoto del 1706. Il portale tardo romanico della facciata \u00e8 quattrocentesco, costruito seguendo il modello di Casauria, su un piccolo basamento in pietra poggiano gli stipiti, con mostra piegata orizzontalmente in basso. Nella cimasa dei due pilastri compaiono motivi decorativi vegetali e geometrici, come nel portale di San Clemente a Casauria. Sulla trabeazione \u00e8 scolpita una croce a foglie di palma alternate con quattro fiori. L'interno \u00e8 barocco, a navata unica. Il campanile \u00e8 una robusta torre usata anche come orologio, a partire dall'800.\nChiesa di Santa Maria del Soccorso.\nSeconda chiesa del centro, \u00e8 del XVI secolo, anche se oggi \u00e8 quasi completamente tardo barocca dopo i fatti del 1706. La facciata a capanna, con semplice paramento murario, \u00e8 inquadrata da lesene angolari in pietra concia, e in alto da una cornice a architrave triangolare. Il portale \u00e8 del 1540, unico elemento originale, scolpito con stipiti modanati e ornati dallo stemma di San Bernardino e cherubini che reggono festoni di fiori. L'interno a navata unica \u00e8 piuttosto semplice, con abside centrale, e coperto da volta a botte lunettata. Presso l'altare c'\u00e8 una tela settecentesca della Madonna del Soccorso.\nPalazzo De Petris - Galli Zugaro.\nIn Largo de Petris, risale al XVII secolo, costruito come residenza gentilizia dei conti De Petris e in seguito passato alla famiglia dei baroni Galli Zugaro. La facciata intonacata conserva il portale in pietra ad arco, con mensole d'imposta su piedritti e concio sagomato. Sopra vi \u00e8 lo stemma della famiglia Galli Zugaro, a destra \u00e8 presente un passaggio coperto archivoltato, con piedritti a blocchi di pietra squadrati e mensole d'imposta. Alle semplici finestre quadrotte del piano terra, si contrappongono quelle della porzione superiore, con cornici in pietra. L'ingresso interno \u00e8 preceduto da un ampio scalone.\nPalazzo Carusi-Colella.\nL\u2019edificio ottocentesco in Via Valva insiste su una preesistente struttura del tardo XVI secolo, fatta costruire come residenza privata da mons. Francesco Caruso(\"seu\" Carusi), vescovo di Valva e Sulmona dal 1585 al 1593, erudito, poeta ed amico personale di Torquato Tasso. Fu in seguito abitata dalla famiglia del presule e dai loro discendenti, per poi passare al nobiluomo e giureconsulto Giuseppe Colella come dote matrimoniale della consorte Vincenza Carusi. Le armi gentilizie del prelato, riportate anche su un portale adiacente al palazzo della corte vescovile (attuale Municipio), sono visibili sul grande arco stemmato che immette nel cortile interno, come pure sull\u2019architrave in pietra del portone principale.\nArea archeologica \u201cDon Nicola Colella\u201d.\nGrazie alle indagini ottocentesche di Antonio De Nino e del religioso don Nicola Colella, nelle zone di San Giacomo, San Pelino e Sant'Ippolito sono stati rinvenuti reperti provenienti dalla citt\u00e0 italica di \" Corfinium\". \nMuseo civico archeologico De Nino.\nIn Piazza Corfinio, nel Palazzo Colella-Trippitelli del XVII secolo, il museo \u00e8 diviso in due livelli, il primo al piano terra ricostruisce lo studio del famoso archeologo abruzzese, mentre al primo piano ci sono 10 sale espositive che documentano il periodo storico dal Neolitico al Medioevo nel territorio della valle peligna. Dell'epoca italica molte sono le statue e oggetti sacri e privati trovati negli scavi del territorio, e presso anche le zone vestine e del Tirino. Opere di interesse come una fabula \u00e8 stata trovata nel santuario di Ercole presso Sulmona. Altre opere tarde del I secolo sono cammei, raffiguranti l'imperatore Claudio per esempio, mentre di grande valore storico \u00e8 la moneta italica coniata dai peligni, con scritto ITALIA, durante il periodo della guerra sociale contro Roma.\nCultura.\nMuseo archeologico Antonio De Nino.\nIl museo \u00e8 dedicato al filologo pratolano Antonio De Nino che nell'800 si prodig\u00f2 per la cultura romana in Abruzzo, compiendo vari scavi archeologici nella valle Peligna. Il museo conserva i reperti romani rinvenuti presso la basilica di San Pelino, ossia monete e vasi."}
{"id": "26925", "revid": "2014155", "url": "https://it.wikipedia.org/wiki?curid=26925", "title": "Fagnano Alto", "text": "Fagnano Alto \u00e8 un comune sparso italiano di abitanti, della provincia dell'Aquila, in Abruzzo (la cui sede municipale si trova nella frazione di \"Vallecupa\"), il pi\u00f9 settentrionale della Valle Subequana. Fa parte del Parco naturale regionale Sirente-Velino e della Comunit\u00e0 montana \"Sirentina\".\nGeografia.\nSi trova al confine del Parco naturale regionale Sirente-Velino, posto su un declivio della valle dell'Aterno che scende al confine della piana di Navelli, nell'altopiano di Prata d'Ansidonia, dove scorre l'antico Tratturo Magno. Il comune \u00e8 composto da 9 frazioni principali, piccolo borghi rurali di montagna collegati l'uno all'altro dalla Strada statale 261, dei quali la sede del municipio \u00e8 Vallecupa. Le frazioni principali sono:\nStoria.\nDalle origini al Novecento.\nInsediamenti italici sono documentati sin dal IV secolo a.C., presso il colle Ofanianum, dove c'era una roccaforte dei Vestini. Nell'XI secolo inizi\u00f2 a essere costruito il castello ellittico della contrada Castello, in grado di dominare presso l'altopiano di Prata d'Ansidonia, e controllare il traffico delle merci sulla via Valeria. Il castello serviva anche da protezione per gli abitanti, che avevano le case all'interno delle mura, ed era composto in origine da due torri e due porte.Fagnano nel 1254 circa contribu\u00ec con gli altri castelli dell'Aterno a fondare la nuova citt\u00e0 di L'Aquila, e per questo nel 1423 sub\u00ec l'assedio di Braccio da Montone, andato in guerra contro la citt\u00e0 principale. Il castello fu nuovamente assediato da Alfonso I d'Aragona nel 1442 perch\u00e9 L'Aquila abbracciava la causa angioina.\nDal XVI secolo si svilupparono i borghi pi\u00f9 a valle, come Campana e Stiffe. Il castello fu venduto al Commendatore Pignalosa, che documenta la presenza di 10 villaggi del territorio di Fagnano. Nel 1553 il feudo di Fagnano pass\u00f2 a Pietro Gaonzales de Mendoza, nel 1565 a Giuseppe Caraffa, fino all'occupazione francese nel 1799. Il castello pass\u00f2 in mano a diversi signori, tra cui i Capponi di Amatrice e gli Alessndri di L'Aquila, che avevano la residenza di controllo nel Palazzo Dragonetti di Ripa. Nel 1703 anche Fagnano risent\u00ec dei danni del grave terremoto dell'Aquila, e il castello, gi\u00e0 danneggiato da Braccio da Montone, croll\u00f2, venendo in parte riutilizzato per la costruzione di nuove abitazioni all'interno. Tuttavia la pianta ellittica si conserv\u00f2. Fino alla met\u00e0 del Novecento il castello era ancora abitato, caso analogo come il vicino Castel Camponeschi di Prata; anche se per\u00f2 venne abbandonato definitivamente, fino al progetto di recupero degli anni 2000.\nIl terremoto del 6 aprile 2009.\nDurante la notte del 6 aprile 2009 un terremoto di magnitudo 6,2 della scala Richter ha scosso l'Abruzzo causando a Fagnano Alto numerosi danni agli edifici. Tra i pi\u00f9 ingenti si segnalano i crolli a Vallecupa, Pedicciano e a Ripa, la chiesa di S. Antonio Abate del XVI secolo con all'interno affreschi del 1533, 1559 e 1562.\nMonumenti e luoghi d'interesse.\nSantuario di San Rocco di Ripa di Fagnano.\n \nLa chiesa \u00e8 scavata nella roccia di montagna, appena fuori dal borgo di Ripa. All'interno a forma di eremo ha degli affreschi quattrocenteschi. La struttura sporge a pochi metri, a forma di cappella con soffitto a spioventi; presenta finestrelle ai lati d'ingresso, un semplice portale sormontato da timpano interrotto, su cui si apre la finestra quadrata. Sul primo altare a destra c'\u00e8 un affresco di Ges\u00f9 Cristo e Sant'Antonio di Padova; una piccola nicchia al centro sopita una statuetta della Madonna.Nella parte destra c'\u00e8 un affresco pi\u00f9 interessante in due riquadri separati, che mostra i Santi Rocco e Sebastiano. Dietro l'altare c'\u00e8 un ultimo affresco eh mostra la Madonna tra motivi floreali.\nChiesa parrocchiale di Santa Lucia.\nSi trova nella contrada Pedicciano, ed \u00e8 sede della parrocchia, spostata per\u00f2 dopo il 2009. Risale al Medioevo, ma l'aspetto attuale \u00e8 settecentesco, caratterizzato da una robusta pianta rettangolare a navata unica, con il soffitto a capanna a spioventi. La facciata \u00e8 decorata da un semplice portale con architrave scolpita a forma di angelo benedicente con ali spiegate. La finestra principale, presso la cornice dell'architrave, \u00e8 preceduta da una nicchia centrale con la statua della santa. Il campanile \u00e8 una piccola torretta a vela laterale.\nBorgo fortificato di Castello.\nIl borgo, sito in localit\u00e0 Castello, \u00e8 un vero e proprio recinto fortificato composto da muratura a scarpa e da un perimetro ellissoidale. Le case interne sono ben conservate e anche la chiesetta \u00e8 in buono stato. Le mura di cinta risalgono al XIII secolo, e sono accessibili da Via San Pietro. La porta di accesso \u00e8 a sesto acuto, sorvegliata da due torri rompitratta. Altre due torri laterali sono alterate alle mura del perimetro. Un'ultima torre \u00e8 posta presso una seconda porta di accesso. Le torri sono state decorate da merlature nel XIV secolo.\nLa chiesa fuori le mura \u00e8 dedicata a San Pietro Apostolo, ed \u00e8 stata rimaneggiata nel XV secolo. Ha impianto fortificato con campanile medievale ad arcate a sesto acuto.\nChiesa di San Giovanni Apostolo ed Evangelista.\nSituato nella frazione Campana, \u00e8 una chiesa settecentesca a pianta centrale attribuita all'architetto Giovan Battista Leomporri. Allungata nella direttrice dell'ingresso e con due cappelle su ciascun lato lungo, oltre al coro, ha una copertura a cupola ellittica con finestre.\nCultura.\nIstruzione.\nMusei.\nIl centro visita \"prodotti del bosco\", collegato al Parco naturale regionale Sirente-Velino, \u00e8 da visitare, insieme a diverse chiese, ed ai resti di un antico borgo.\nInfrastrutture e trasporti.\nStrade.\nLa principale arteria stradale del territorio comunale \u00e8 la strada regionale 261 Subequana, che attraversa il capoluogo comunale Vallecupa e la frazione di Pedicciano, e collega il comune da un lato a L'Aquila e dall'altro ad Avezzano, Sulmona e Pescara.\nFerrovie.\nLa parte di fondovalle del territorio comunale \u00e8 attraversata dalla ferrovia Sulmona-L'Aquila, linea secondaria a binario unico e trazione diesel, che lo serve con la stazione di Fagnano-Campana, posta a 700\u00a0metri dalla frazione Campana e a 2,3\u00a0km dal capoluogo comunale Vallecupa."}
{"id": "26926", "revid": "106908", "url": "https://it.wikipedia.org/wiki?curid=26926", "title": "Fontecchio", "text": "Fontecchio \u00e8 un comune italiano di abitanti della provincia dell'Aquila in Abruzzo, nella valle dell'Aterno.\nAppartiene alla Comunit\u00e0 montana Sirentina ed al Parco naturale regionale Sirente-Velino.\nStoria.\nCivilt\u00e0 Italica.\nGli albori di questo borgo, seppur di modeste dimensioni e collocato in un luogo ancor oggi ben lontano dalle frenesie della modernit\u00e0, vanno ricercati in epoca remota, al tempo dei popoli italici, cui sono da attribuire i siti archeologici rinvenuti in localit\u00e0 \"\"Il Castellone\" (948 metri s.l.m.) e \"Monte San Pio\"\" (1005 metri s.l.m.).\nNonostante non si sappia con esattezza quale tra i Vestini, Sanniti, Marsi, oppure Peligni, fossero le popolazioni che abitarono anticamente il tratto della valle dell'Aterno oggi parte del Comune di Fontecchio; le tracce in muratura, la necropoli ed altri reperti rappresentano inequivocabilmente esempi ancora pressoch\u00e9 intatti di centri fortificati italici.\nInoltre, non lontano dal sito del Monte San Pio, venne individuato un tracciato carrozzabile, probabilmente di derivazione dell'\"Iter Superequum\", che passava per il Castellone per poi dirigersi verso Opi e poi Peltuinum.\nEpoca Romana.\nNumerose e ben visibili sono le emergenze architettoniche di tipo romano, rinvenibili in gran parte del territorio comunale.\nTra queste possiamo facilmente notare il basamento del tempio dedicato a Giove ove poi venne edificata la Chiesa di Santa Maria della Vittoria (la quale oltretutto conserva anche un'iscrizione che riporta il nome degli \"Aufigenates\", antica popolazione vestina); la cisterna nel cortile e la torre d'angolo del Palazzo Corvi, in pieno centro abitato; la pavimentazione in laterizio disposta a spina di pesce dietro l'abside della chiesa relativa al Convento di San Francesco (probabilmente a testimonianza di un antico manufatto di tipo sacrale).\nTali ritrovamenti evidenziano nettamente l'importanza di tale territorio nell'antichit\u00e0, costituendo un vero e proprio Castrum, ricco di testimonianze e leggende, tra cui quella che vede in San Pio il luogo di ultima dimora (\"Montagna di Pilato\") niente meno che di Ponzio Pilato. Il ritrovamento in tempi recenti di resti di edifici romani ha stimolato ulteriormente questa leggenda.\nDalle invasioni barbariche al XIV secolo.\nLe continue scorrerie da parte delle popolazioni settentrionali all'interno dell'Impero Romano, susseguitesi dal II fino a tutto il V secolo d.C., intaccarono anche i territori circostanti l'attuale borgo di Fontecchio, inducendo cos\u00ec gli abitanti della valle ad aggregarsi e a dar vita a veri e propri centri abitati.\nIntorno all'XI secolo i piccoli vicus di San Giovanni, San Pietro, Sant'Arcangelo, San Felice e \"Fons Tichiae\", si unirono dando vita al \"Castrum Fonticulanum\"; ma, sebbene uniti per ragioni di sicurezza, inizialmente tali piccole realt\u00e0 mantennero ognuna una propria chiesa, fondando solo intorno al 1080-1095 la comune parrocchia di Santa Maria della Pace, tutt'oggi sede parrocchiale del paese.\nGrazie allo storiografo aquilano Anton Ludovico Antinori, si apprendono ulteriori frammentarie notizie collocabili in epoca basso medioevale.\nDue sono i riferimenti principali, di cui l'Arcivescovo Antinori, nel XVIII secolo, ci d\u00e0 menzione: nel 1145 Fontecchio \u00e8 feudo di Gualtiero di Gentile, contribuendo alle milizie dello stesso con due soldati a cavallo; nel 1360, invece, il paese risulta appartenere alla diocesi \"Valvense\", con ben quattro chiese (San Pietro, San Biagio, Santa Maria a Graiano e San Nicola).\nGli assedi del 1425 e del 1648: \"la leggenda dei cinquanta rintocchi\".\nLa storia di Fontecchio sembra entrare bruscamente nel vivo nel XV secolo, quando, a partire dal maggio del 1425, la quasi totalit\u00e0 dei castelli del circondario dell'Aquila vengono cinti d'assedio dallo spregiudicato condottiero mercenario Braccio da Montone, detto \"Fortebraccio\".\nSe per i restanti borghi del circondario la resa fu il naturale epilogo dell'invasione sub\u00ecta, tutto ci\u00f2 non avvenne per Fontecchio.\nAnzi, grazie alle gesta ed al coraggio dei suoi abitanti, il tutto arditamente narrato nel \"De bello Bracciano Aquilae gesto\" dell'illustre Girolamo Pico Fonticulano, il paese riusc\u00ec a respingere l'attacco delle truppe mercenarie, anche attraverso l'aiuto di un altro nobile condottiero fontecchiano del tempo, accorso a dar manforte ai propri concittadini: Rosso Guelfaglione (membro della famiglia Benedetti, originaria del posto, di cui fa parte anche l'astrologo del XVI secolo Giulio Cesare, che predisse il papato al futuro Sisto V).\nL'episodio che per\u00f2 sembra assurgere a simbolo e tradizione di Fontecchio \u00e8 senza dubbio rappresentato dall'assedio del 1648 ad opera delle truppe spagnole, logica conseguenza dei moti popolari che incendiarono il Regno delle Due Sicilie nell'anno 1647.\nNon le fonti pi\u00f9 attendibili (che parlano di un assedio durato una decina di giorni), bens\u00ec fonti frammentarie e popolari ci tramandano una versione dei fatti che ad oggi impernia in maniera cos\u00ec evidente il simbolismo e la ritualit\u00e0 della civilt\u00e0 fontecchiana da non poterne tralasciare il racconto.\nInfatti, si narra, l'assedio dur\u00f2 ben cinquanta giorni ed il paese, ormai allo stremo delle forze, fu liberato dal coraggio della Marchesa Corvi, la quale, dal suo palazzo, spar\u00f2 un colpo di spingarda colpendo a morte il capo degli assalitori e liberando cos\u00ec il borgo.\nAncora oggi ogni sera, a ricordo di tale episodio, l'orologio della Torre batte cinquanta rintocchi, mescolando cos\u00ec storia, leggenda, tradizione, fierezza ma soprattutto respiro di tempi lontani ancora impregnati nei vicoli e nelle mura di Fontecchio.\nTerremoti.\nFontecchio fu gravemente danneggiata dal terremoto dell'Aquila del 1703, ed in seguito anche da quello del 2009.\nMonumenti e luoghi d'interesse.\nAree naturali.\nIl Parco regionale del Sirente-Velino e la media valle dell'Aterno.\nIl territorio del comune di Fontecchio \u00e8 situato all'interno del Parco naturale regionale Sirente-Velino, area naturale protetta, caratterizzata a nord-nordest dalla valle dell'Aterno, ad ovest dalla piana di Campo Felice, a sud dalla conca del Fucino.\nLa grande variet\u00e0 geografica del territorio in questione permette di evidenziare l'alternanza di emergenze geomorfologiche che spaziano dai severi massicci del monte Sirente, del monte Velino, dei monti della Magnola, dalle impetuose Gole di Celano, passando per gli affascinanti tavolati dell'altopiano delle Rocche e dei Piani di Pezza; il tutto contrapposto ai dolci paesaggi della valle dell'Aterno, ove si colloca il comune di Fontecchio.\nScontato appare quindi sottolineare lo stretto collegamento tra variet\u00e0 morfologica e ricchezza del patrimonio fauno-floristico, caratterizzato dalla presenza di rare specie vegetali ed animali. In particolare la Valle, dominata dal fiume Aterno, che nel territorio fontecchiano abbassa sensibilmente il proprio alveo e si presenta limpido riuscendo a smaltire gli scarichi fognari del capoluogo, si presenta come una dolce conca verde chiusa ad ovest da rilievi medio alti morbidi e dalle linee mai severe. Ad una prima occhiata, infatti, il borgo di Fontecchio si svela come adagiato in un letto verde, protetto dalla natura e sorvegliato a distanza dalla maestosit\u00e0 del monte Sirente con il suo carattere prettamente dolomitico. La vegetazione boschiva \u00e8 costituita principalmente da cerro, carpinus e vari tipi di acero.\nNei pressi del centro storico si trova l'Oasi di Fontecchio, con un centro visita ospitata all'interno di una conceria medievale, un'area per la fauna selvatica ed una zona picnic.\nCultura.\nCucina.\nIl comune di Fontecchio rientra fra quelli in cui \u00e8 consentito l'uso della Denominazione di origine protetta dello Zafferano dell'Aquila.\nCinema.\nA Fontecchio \u00e8 stata girata parte del film \"Una ballata bianca\" di Stefano Odoardi (2007).\nGeografia antropica.\nFrazioni.\nL'unica frazione \u00e8 quella di San Pio. Fino alla prima met\u00e0 del XX secolo il comune comprendeva anche la frazione di Santa Maria del Ponte, in seguito passata al comune di Tione degli Abruzzi.\nInfrastrutture e trasporti.\nStrade.\nIl comune di Fontecchio \u00e8 attraversato dalla Strada statale 261 Subequana (oggi strada regionale).\nFerrovie.\nLa parte di fondovalle del territorio comunale \u00e8 attraversata dalla ferrovia Sulmona-L'Aquila, linea secondaria a binario unico e trazione diesel, che lo serve con la fermata di Fontecchio, posta a circa 2,3\u00a0km dal paese."}
{"id": "26927", "revid": "1748167", "url": "https://it.wikipedia.org/wiki?curid=26927", "title": "Fossa (Italia)", "text": "Fossa \u00e8 un comune italiano di abitanti della provincia dell'Aquila in Abruzzo.\nGeografia fisica.\nFossa si trova a circa 644 m s.l.m., ai margini occidentali della valle dell'Aterno, a 12\u00a0km dalla citt\u00e0 dell'Aquila. Confina ad ovest con Ocre, a nord con L'Aquila, a nord-est con Poggio Picenze, ad est con Barisciano e a sud-est con Sant'Eusanio Forconese. Il paese deve il suo nome alla dolina carsica alle pendici orientali del \"Monte Circolo\" nella quale il paese \u00e8 sorto.\nLe frazioni sono tre: \"Le Chiuse\", \"L'Osteria\" e \"Cerro\". Le Chiuse, detta anche in dialetto \"Pej la Madonna\" (ai piedi della Madonna), si trova al di sotto della chiesa di Santa Maria ad Cryptas. L'Osteria deve il suo nome ad una vecchia osteria che si trovava sulla via per l'Aquila, mentre Cerro si trova ai piedi del Monte Cerro, ad est dell'abitato.\nStoria.\nLe prime tracce di presenza umana nella zona in epoca preromana risalgono ai Vestini, con i resti di fortificazioni sul \"Monte Cerro\" e la necropoli del IX secolo a.C.\nIn epoca romana si assiste allo sviluppo di Aveia, citt\u00e0 che sar\u00e0 prefettura e municipio romano della IV regione augustea (Samnium et Sabina) fino alla terza guerra sannitica, per essere poi incomporata a Roma dopo la battaglia del Sentino del 295 a.C. al pari di Peltuinum e Amiternum.\nLe alluvioni che procurarono l'impaludamento delle campagne sottostanti l'attuale Fossa e l'arroccamento del borgo sul monte per esigenze difensive a seguito delle invasioni barbariche fecero sovrapporre all'antica citt\u00e0 romana il nuovo borgo medievale, al quale forn\u00ec molto del materiale edile, come testimoniato dai molti reperti visibili nelle nuove costruzioni.\nL'insediamento originale risale agli inizi del XII secolo ed era essenzialmente costituito dal mastio sulla sommit\u00e0 e dalle abitazioni contenute nel recinto fortificato. A questo periodo risalgono le prime citazioni del nuovo nucleo di Fossa, con il primo documento costituito da una bolla papale del 1204 che include il paese alla Diocesi Forconese ed un altro documento del 1269 che testimonia la partecipazione del comune alla fondazione della citt\u00e0 dell'Aquila. Inizialmente fu feudo delle famiglie Berardi e Fossa (che da esso trasse il nome) e successivamente dei Colonna e dei Barberini.\nL'espansione del borgo inizi\u00f2 alla fine del XIII secolo lungo la dorsale della stessa dolina carsica con un insediamento ad andamento concentrico intorno al recinto fortificato. L'efficienza del castello dur\u00f2 fino a tutto il XVI secolo, superato poi dall'invenzione delle armi da fuoco e dallo sviluppo dei traffici che ruppero la chiusa economia medievale. In una seconda fase il paese si svilupp\u00f2 lungo la strada principale posta al di sopra del declivio del monte.\nIl 6 aprile 2009, alle 3.32, si \u00e8 verificato un sisma di magnitudo 6.3, con epicentro a L'Aquila, in frazione Paganica. A Fossa, il terremoto ha causato cinque vittime, oltre ad aver arrecato danni ad edifici ed al patrimonio artistico, e numerosi crolli. Inoltre fu epicentro di un'importante scossa di assestamento il 7 aprile, con magnitudo 5.4.\nMonumenti e luoghi d'interesse.\nCastello medievale.\nIl castello sovrasta l'abitato, fu costruito nel XII secolo secondo il criterio della fortezza triangolare di sicurezza, con torrione maggiore di vedetta a pianta cilindrica. Nel 1254 partecip\u00f2 alla fondazione di L'Aquila, e cos\u00ec nel 1423 sub\u00ec l'assedio di Braccio da Montone, che lo distrusse, essendo stata una spedizione punitiva per la fedelt\u00e0 aquilana agli Angioini. Oggi del castello, gravato anche dal terremoto del 1703 e mai pi\u00f9 ricostruito, restano parti delle mura e il torrione principale circolare, che sovrasta il borgo.\nCultura.\nEventi.\nOltre alla festa patronale ed alle feste religiose per onorare i Santi del Paese, le associazioni in loco organizzano annualmente, nella prima decade di agosto, la \"Sagra della bistecca\".\nArte: il ciclo di affreschi di Santa Maria ad Cryptas.\nIl grande ciclo di affreschi della chiesa di Santa Maria ad Cryptas di Fossa appartiene al filone di cicli pittorici duecenteschi d'Abruzzo, che comprende anche quelli della chiesa abbazia di San Tommaso Becket a Caramanico Terme e della chiesa di Santa Maria di Ronzano a Castel Castagna. Il ciclo \u00e8 datato agli ultimi anni del XIII secolo, tra il 1264 e il 1283, anno di realizzazione della pala d'altare della Madonna del Latte, conservata nel Museo Nazionale a L'Aquila, opera di Gentile da Rocca, a cui sono attribuiti questi affreschi.Anche questo ciclo ricopre gran parte della navata unica della chiesetta, dall'arco trionfale, al presbiterio, alle pareti laterali e alla controfacciata. Il ciclo \u00e8 molto pi\u00f9 variegato di quello di Bominaco, e si basa sull'accostamento delle scene del Vecchio e Nuovo Testamento: il ciclo della Genesi, quello primario, situato nella parete dell'arco trionfale, per proseguire sulla parete destra. La prima raffigurazione \u00e8 quella di Dio rappresentato come un uomo giovane e imberbe che separa il sole dalla luna, nello stesso riquadro il Creatore \u00e8 in posizione centrale tra le onde da un lato e le spighe di grano dall'altro. La seconda fase della narrazione si svolge nella prima campata della parete destra: le scene sono la divisione del Bene dal male e la Creazione degli animali, poi nel secondo registro la Creazione di Adamo ed Eva, a sinistra poi il monito dell'Eterno contro l'albero della Vita. La presenza di Dio soltanto nella prima scena dimostra lo spirito creativo e originale dell'autore, cos\u00ec come il riquadro del Monito di Dio contro Adamo ed Eva; nel terzo registro della Genesi si trovano il Peccato originale, la Cacciata dal Paradiso Terrestre con la porta dell'Eden custodita da un cherubino (tipico elemento di aggiunta originale abruzzese).\nIl secondo ciclo rappresenta dei personaggi collocati in nicchie, recanti nella destra un cartiglio con messaggi. In base alla posta e ai nomi, alcuni di essi sono i Profeti, altri i santi. La terza campata, articolata in tre registri, presenta in alto due santi cavalieri, a sinistra San Giorgio che uccide il drago, e a destra San Martino che si toglie il mantello. Il committente infatti era esponente dell'ordine cavalleresco, gli affreschi del secondo registro mostrano l'Allegoria dei Sei mesi finali dell'anno, rappresentati attraverso le attivit\u00e0 lavorative. Nel terzo registro si trovano i Tre Patriarchi Abramo, Isacco e Giacobbe che portano in braccio piccole figure che rappresentano gli eletti del Paradiso. Il ciclo della \"Passione di Cristo\" si svolge nel presbiterio, sulle pareti absidali. Sulla parete sinistra nel lunettone ci sono cinque figure con un libro, in basso incomincia la narrazione della Passione con le scene dell'Ultima cena, il Bacio di Giuda. A differenza di Bominaco c'\u00e8 maggior particolarismo nella resa dei volti, e Giuda \u00e8 ritratto separato dagli Apostoli. Presso il lunettone, separate dalle scene della Passione, si trovano il Cristo adulto Pantocratore, a sinistra San Giovanni Battista e San Paolo, a destra San Pietro e San Giovanni Evangelista; il secondo registro della Passione mostrano i riquadri della Flagellazione con scena particolare della decisione di Ponzio Pilato, e poi la figura del Cristo martoriato, poi la scena della Crocifissione con la Madonna e San Giovanni apostolo, poi la Deposizione. Sotto di questa c'\u00e8 l'affresco ritraente il committente con lo scudo crociato, e accanto a lui personaggi vestiti secondo l'uso del tempo, ossia la famiglia del cavaliere, chiamato Guglielmo Amore, come riporta l'iscrizione.\nIl terzo ciclo del \"Giudizio universale\" \u00e8 uno dei pi\u00f9 antichi d'Abruzzo, occupante la controfacciata, e suddiviso in cinque registri. Nel primo in alto c'\u00e8 il Cristo in maest\u00e0 affiancato da angeli con tromba, nel secondo dieci personaggi, e altri pi\u00f9 recenti, aggiunti nel XVI secolo. Nel terzo ci sono le anime elette e quelle dannate. A separare i due gruppi ci sono angeli che portano dei cartigli recanti la sentenza divina.\nInteressante \u00e8 la resa dei personaggi e l'inserimento dei monaci in funzione di rappresentanti della Giustizia Divina. Il quarto registro raffigura la Resurrezione dei morti mediante una fila di sepolcri da cui riemergono figure, infine l'ultimo registro, diviso dal portale d'entrata, mostra San Michele arcangelo che pesa le anime sulla bilancia con la Vergine accanto, e a destra la raffigurazione dell'Inferno con descrizione delle peneQuesti cicli di Santa Maria ad Cryptas rappresentano il grande momento pittorico abruzzese che si colloca tra alla fine del Duecento, coinvolgendo gli artisti di Montecassino. Secondo Matthiae, la direzione dei cantieri era affidata a un solo uomo, che operava secondo schemi bizantini, come dimostrano i dipinti del lunettone di Cristo e gli Apostoli; successivamente altri artisti prendevano posto nel cantiere, ritraendo le scene dell'Antico e Nuovo Testamento. L'introduzione di manierismi, contorni incisivi delle vesti e dei volti, fa parte dell'influenza francese di Carlo d'Angi\u00f2 che conquist\u00f2 l'Abruzzo svevo, cos\u00ec come le pieghe ben pronunciate delle vesti, il contorno degli occhi, affinch\u00e9 questi dipinti trasmettessero all'osservatore spiritualit\u00e0 e sentimento, piuttosto che leziosit\u00e0 e dottrina alla maniera benedettina romanica."}
{"id": "26928", "revid": "713714", "url": "https://it.wikipedia.org/wiki?curid=26928", "title": "Gagliano Aterno", "text": "Gagliano Aterno \u00e8 un comune italiano di abitanti della provincia dell'Aquila in Abruzzo. Fa parte della Comunit\u00e0 montana \"Sirentina\".\nStoria.\nPrime notizie di un pagus di nome \"Balianum\" o \"Boedinus\" si hanno in tarda epoca romana, essendo la valle Subequana abitata dalla popolazione italica dei Peligni.\nNel 1073 il Castello di \"Gallianum\" ed altri territori della valle vengono ceduti dal Conte dei Marsi e di Valva Teodino al Monastero di Farfa, insieme con le Chiese di San Martino e di San Benedetto; questa notizia, conservata nel \"Chronicon Farfense\" e tramandata dagli storici del XVIII secolo, anticipa la fondazione del borgo, legandola alla Contea Marsicana, che all'epoca inglobava anche quella di Valva, e non pi\u00f9 all'arrivo dei Normanni in Abruzzo (come finora ipotizzato dagli storici); va da s\u00e9 che \u00e8 anticipata anche la fondazione della chiesa di S. Martino, e si pone il problema dell'intitolazione originaria del monastero di S. Matteo, che presumibilmente doveva essere nato nei secoli precedenti come monastero di S. Benedetto, in linea con le fondazioni monastiche benedettine dell'area.\nNel 1090 i Conti Valvensi che risiedevano (non sappiamo se tutti o in parte) nel Castello di \"Galliano\" confermarono al Monastero di Farfa la Chiesa di S. Giovanni, a cui afferiva anche il cimitero del Castello e di tutto il territorio circostante.\nNel XIII secolo venne edificata la chiesa conventuale di Santa Chiara. Edificata da maestranze locali e della vicina Sulmona, la chiesa di San Martino \u00e8 una valida testimonianza di arte gotica abruzzese del Duecento. Nel secolo successivo venne ampliato il castello, mentre nel 1424 Gagliano sub\u00ec l'assedio delle milizie di Braccio da Montone, perch\u00e9 fedele alleata di L'Aquila e della causa angioina.\nNei secoli successivi il castello venne trasformata trasformato in residenza gentilizia dai Barberini, anche per via dei terremoti del 1706 e del 1915. \nIl sisma del 2009.\nA seguito del sisma del 6 aprile 2009 nel borgo si sono verificati alcuni crolli e numerose lesioni ad abitazioni private. Numerosi sono i gaglianesi ora residenti a L'Aquila che sono tornati nel borgo per passare il periodo di ricostruzione.\nSimboli.\nLo stemma di Gagliano Aterno \u00e8 stato concesso con decreto del presidente della Repubblica del 9 gennaio 2006.\nMonumenti e luoghi d'interesse.\nArchitetture religiose.\nIl campanile \u00e8 una robusta torre con cuspide.\n\u2022La fontana medievale \u00e8 formata da tre archi molto belli e soprattutto antichi la cui acqua arriva da monte canale la montagna principale del paese consiglio di visitarla e di bere soprattutto l'acqua buonissima\nBorgo fortificato del castello.\nIl castello fu profondamente ristrutturato a partire dal 1328 da Isabella Acquaviva, madre del conte di Celano Pietro I. I lavori del castello andarono avanti per circa 15 anni. Successivamente nel 1462 il castello fu distrutto da Braccio da Montone. Pi\u00f9 avanti il castello come tutta la contea di Celano pass\u00f2 nelle mani dei Piccolomini. Poi nel settecento i Barberini divennero i nuovi proprietari della rocca, e nell'Ottocento pass\u00f2 ai Lazzaroni.\nIl castello \u00e8 rimasto nelle forme quattrocentesche, assumendo per\u00f2 l'aspetto di un palazzo signorile. Sono visibili il corpo centrale con le bifore e un grande portico scandito da due settori di arcate a tutto sesto.\nVerso l'esterno restano tracce delle mura e una torretta circolare."}
{"id": "26929", "revid": "713714", "url": "https://it.wikipedia.org/wiki?curid=26929", "title": "Gioia dei Marsi", "text": "Gioia dei Marsi \u00e8 un comune italiano di abitanti della provincia dell'Aquila in Abruzzo. Il paese rappresenta una delle porte d'ingresso dell'area protetta del parco nazionale d'Abruzzo, Lazio e Molise, nella sua parte settentrionale.\nGeografia fisica.\nTerritorio.\nGioia dei Marsi \u00e8 adagiato sul bordo sud orientale del Fucino, fertile conca dell'Abruzzo montano dove un tempo sorgeva l'omonimo lago prosciugato totalmente nella seconda met\u00e0 del 1800. Posto a quota , confina con i comuni di Bisegna, Lecce nei Marsi, Ortona dei Marsi, Ortucchio, Pescasseroli e Pescina, tutti situati in provincia dell'Aquila. Il territorio gioiese, lungo il versante montano della valle del Giovenco, rappresenta uno degli accessi della Marsica fucense al parco nazionale d'Abruzzo, Lazio e Molise. Al contrario della frazione di Casali d'Aschi, le localit\u00e0 di Gioia Vecchio e Sperone sono situate in altura rispetto al capoluogo comunale, oltre la gola Macrana. Il passo del Diavolo \u00e8 un valico che mette in collegamento l'area marsicana con l'Alto Sangro. A sud, ai confini del territorio leccese, si trova l'area di interesse naturalistico della Cicerana e della faggeta vetusta di Selva Moricento, riconosciuta nel 2017 patrimonio mondiale dell'umanit\u00e0. Non distante dal confine comunale, in localit\u00e0 Bacinetto, \u00e8 collocato il Centro spaziale del Fucino, il pi\u00f9 grande teleporto al mondo per usi civili.\nIdrografia.\nA 1441 nei pressi del passo del Diavolo, alle pendici del monte Morrone del Diavolo (1602 ), ci sono le sorgenti del fiume Sangro, il secondo fiume per lunghezza della regione Abruzzo.\nA 1728 sul monte di Valle Caprara si trova la sorgente Puzza. Nel settore meridionale del territorio comunale si forma la cascata di Acqua Ventilata.\nOrigini del nome.\nSull'etimologia non ci sono certezze. \nNon \u00e8 escluso che il toponimo derivi dal nome \"Iovia\" derivato da un culto italico di \"Giove\"; oppure dal termine dialettale \"Iovo\", ovvero \"giogo\", la cui designazione sarebbe da attribuire ad un traslato geomorfico.\nSecondo una leggenda popolare il toponimo \"Gioia\" deriverebbe dalla felicit\u00e0 degli abitanti dei casali originari che, durante il Medioevo, unendosi decisero di costituire o ampliare il centro situato in altura, pi\u00f9 facile da difendere quindi pi\u00f9 sicuro.\nIn alcuni documenti storici il luogo sarebbe identificabile con il nome di \"Joe\" o \"Joa\", mentre in epoca bassomedievale furono utilizzati i toponimi \"Juge\", XII secolo, e \"Joya\", tra il XIV e il XV secolo; spesso in passato veniva utilizzata la grafia di \"Gioja\".\nStoria.\nOrigini-Medioevo.\nLe tracce e i ruderi dei vici (\"ocres\" in lingua marsa) di epoca preromana e romana di Vico, Rotale, La Castelluccia e Templo sono presenti in pi\u00f9 punti del contemporaneo territorio comunale. Diversi centri fortificati formarono in epoca medievale un sistema difensivo di castelli-recinto. I Marsi, antico popolo italico, stanziarono prevalentemente nella zona sud orientale del lago Fucino in aree generalmente superiori ai 1000 Il centro pi\u00f9 rilevante, nonch\u00e9 municipium di epoca imperiale, fu la vicina Marruvium che, successivamente nota come \"Civitas Marsicana\", mantenne il ruolo di citt\u00e0 principale del territorio per un lungo periodo essendo stata il primo capoluogo della contea altomedievale dei Marsi e avendo ospitato la prima cattedrale della diocesi locale.\nIl centro abitato originario, il contemporaneo borgo di Gioia Vecchio, fu edificato con ogni probabilit\u00e0 dopo l'invasione dei Saraceni durante il X secolo, quando gli abitanti dei tre villaggi di Templo, Campomizzo e Montagnano decisero di unirsi fondando o ampliando il centro ritenuto pi\u00f9 sicuro, perch\u00e9 situato strategicamente in posizione dominante, lungo le vie di comunicazione poste tra il lago Fucino, la valle del Giovenco e l'Alto Sangro.\nNell'Alto Medioevo il borgo fu incluso, unitamente alla contea marsicana, al ducato longobardo di Spoleto. Nel XII secolo, cos\u00ec come attestato dal \"Catalogo dei Baroni\", fece parte della contea normanna di Celano, annessa insieme ad Albe e Carsoli al \"Regnum Sicili\u00e6\", risultando tra i feudi di Simone da Capistrello, signore di alcuni castelli-recinto del territorio insieme al fratello Crescenzio.\nNel 1268 con la sconfitta della battaglia di Tagliacozzo termin\u00f2 il dominio degli Svevi in favore degli Angioini che entrarono in possesso anche della contea celanese e della baronia di Pescina.\nEt\u00e0 moderna.\nNel XV secolo il dominio feudale pass\u00f2 prima sotto il controllo dei Colonna poi dei Piccolomini, mentre dalla seconda met\u00e0 del XV secolo, sotto il dominio degli Aragonesi che regolamentarono l'utilizzo dei tratturi, in particolare del tratturo Celano-Foggia, Gioia acquis\u00ec un'ulteriore importanza strategica per via della posizione geografica e della vicinanza al passo del Diavolo, tanto da svilupparsi a livello socio-economico e demografico. Lo stesso valico fu utilizzato come area di transito dalle truppe degli Orsini che, nei primi anni del XVI secolo, erano intenti a riconquistare le terre del comitato albense e del ducato di Tagliacozzo.\nNel 1592 avvenne il saccheggio di Gioia ad opera di un gran numero di briganti condotti da Marco Sciarra. A cominciare dalla seconda met\u00e0 del Settecento, a causa delle mutate condizioni socio-economiche, gli abitanti decisero di scendere gradualmente pi\u00f9 a valle a circa 750 a ridosso del monte Serrone, nella zona denominata La Panna presso Vico, edificando intorno alla chiesa scomparsa di Sant'Angelo il nuovo borgo di Manaforno. Gli Sforza furono gli ultimi signori del feudo prima dell'abolizione della feudalit\u00e0. Nell'ambito del brigantaggio pre-unitario nel Regno di Napoli il 10 settembre 1807 avvenne l'eccidio di Gioia Vecchio caratterizzato, cos\u00ec come in seguito rivel\u00f2 anche Benedetto Croce, dall'uccisione brutale di quindici proprietari armentari che scaten\u00f2 una dura repressione contro i ribelli filoborbonici messa in atto dal generale incaricato dell'alta polizia, il francese L. Huard. \nEt\u00e0 contemporanea.\nNel 1831 la sede comunale fu spostata dal borgo vecchio a quello nuovo che, detto anche Gioia-Manaforno o Gioia Nuovo, assunse il ruolo di capoluogo di circondario, in seno al distretto di Avezzano, compreso nell'Abruzzo Ulteriore Secondo.\nCon l'Unit\u00e0 d'Italia, formalmente proclamata nel 1861, Gioia mantenne il ruolo di capoluogo del mandamento che incluse anche i comuni di Collelongo, Lecce, Opi, Ortucchio, Pescasseroli e Villavallelonga.\nIl prosciugamento totale del lago Fucino, dichiarato ufficialmente nel 1878 e fatto realizzare da Alessandro Torlonia, caus\u00f2 uno stravolgimento delle condizioni socio-economiche del territorio. I pescatori divennero agricoltori e successivamente imprenditori agricoli, mentre i paesi posti in altura come Gioia Vecchio subirono un ulteriore processo di spopolamento a favore dei centri prossimi all'ex alveo fucense come Gioia-Manaforno.\nIl comune, denominato ufficialmente Gioia dei Marsi dal 1863, fu incluso unitamente ai comuni limitrofi nella riserva reale Alta Val di Sangro, ideata sul modello delle riserve di caccia piemontesi dalla famiglia Sipari, in cui i diritti di caccia tra la fine del XIX e l'inizio del XX secolo furono riservati esclusivamente ai sovrani di casa Savoia. \nIl 13 gennaio 1915 diverse province dell'Italia centro-meridionale furono devastate dal terremoto della Marsica che avvenne alle ore 07:52:48 (dato INGV) con epicentro nella conca del Fucino. Al termine delle procedure di soccorso si contarono oltre vittime. Oltre a Gioia i cosiddetti \"quattro undicesimi della scala Mercalli\" furono rilevati ad Avezzano, Cappelle dei Marsi e San Benedetto dei Marsi, localit\u00e0 dove la distruzione fu pressoch\u00e9 totale e dove si registrarono migliaia di vittime.Il paese di Gioia-Manaforno che era situato nei pressi della faglia del Fucino, la cui terminazione meridionale \u00e8 visibile con l'espressione superficiale di quella che \u00e8 nota come la \"faglia del monte Serrone\", fu raso al suolo. \nIl contemporaneo centro di Gioia dei Marsi venne riedificato poco pi\u00f9 in basso, sul bordo sud orientale della piana fucense. \nIl borgo di Gioia Vecchio fu anch'esso quasi del tutto distrutto; la chiesa di Santa Maria Nova e la chiesuola trecentesca descritta da Ignazio Carlo Gavini subirono danni gravissimi. La ricostruzione parziale avvenne nel corso del XX secolo.\nNel 1922 il comune di Gioia partecip\u00f2 alla costituzione della Condotta forestale marsicana, che fu di fatto il primo consorzio forestale italiano; l'anno successivo venne ufficialmente istituito il parco nazionale d'Abruzzo, di cui fu l'artefice nonch\u00e9 primo presidente Erminio Sipari.\nIl 26 marzo 1946 si verific\u00f2 la strage di Campomizzo: una bomba innescata durante la ritirata dei nazisti caus\u00f2 la morte di sette giovani e il ferimento grave di diversi operai impegnati nella ricostruzione del ponte sul fiume Giovenco fatto crollare dagli Alleati della seconda guerra mondiale e situato lungo la strada provinciale 17 tra Gioia e Bisegna.\nIl territorio comunale si \u00e8 ampliato con l'acquisizione delle frazioni di Sperone, ufficialmente gi\u00e0 dai primi anni dell'Ottocento, e di Casali d'Aschi, quest'ultima fino al 1948 amministrata dal comune di Ortona dei Marsi e storicamente legata ad Aschi Alto.\nSimboli.\nLo stemma ottocentesco del comune, di forma ottagonale e circondato dalla scritta \"Comune di Gioia e Sperone\", raffigurava tre porte a simboleggiare l'unione degli antichi villaggi. Al sigillo ufficiale, sormontato dalla corona muraria, furono successivamente raffigurati i santi patroni, san Nicola di Bari e san Vincenzo, a protezione delle tre torri gioiesi. Con l'avvento di casa Savoia le immagini sacre furono sostituite dalle iniziali dei nomi dei villaggi che formarono il borgo vecchio, T.K.M. ovvero Templo, Campomizzo e Montagnano.\nMonumenti e luoghi d'interesse.\nMonumenti.\nNella villa comunale intitolata a Francesco Santoro \u00e8 collocato il monumento ai caduti e ai dispersi di tutte le guerre. Lungo la strada statale 83 Marsicana, oltre l'abitato di Gioia dei Marsi in direzione Pescasseroli, \u00e8 situata l'ottocentesca Fonte Vecchia, realizzata nel 1877 e restaurata nel 1986.\nSiti archeologici.\nNel contemporaneo comune di Gioia dei Marsi sono presenti diversi siti d'interesse archeologico come le aree che conservano le tracce di vici, necropoli, ville romane, zone cultuali e dei castelli-recinto, fortificazioni di epoca medievale risalenti perlopi\u00f9 tra l'XI e il XII secolo. In particolare nei pressi di Casali d'Aschi, in localit\u00e0 Colle La Croce a circa 910 , era collocato l\"ocre\" di Vico, divenuto successivamente un importante centro fortificato; a 1470 sono conservate le tracce di Castelluccio di Templo (\"Temple\" o \"Templum\"). Altri villaggi di epoca preromana e romana sono localizzati nelle localit\u00e0 di San Nicola in Vallo, Culla del Diavolo (\"Joa\" a 1441 ), Civita delle Bianche, San Veneziano-Colle delle Cerese (\"Rotale\") e La Castelluccia (\"Giurlanda\"). Necropoli, santuari e ville romane furono edificati in aree sparse dalle sorgenti del fiume Sangro a Sperone e nelle localit\u00e0 denominate Alto le Tombe, Alto le Ripe, Fonte di Sant'Antonio, Campomizzo e Santa Vittoria.. \nL'ara funeraria di Poppedia Secunda, legata con ogni probabilit\u00e0 al condottiero marso Quinto Poppedio Silone e alla gens Poppedia del Giovenco fu rinvenuta nel 1814 in localit\u00e0 Le Rosce tra i territori montani di Gioia e Ortona dei Marsi, non distante dal sito della citt\u00e0 antica di Milonia, e successivamente donata al lapidarium di Avezzano dove \u00e8 esposta all'Aia dei Musei.\nAree naturali.\nLe aree naturali di maggiore interesse sono quelle che attraverso i sentieri della valle del Giovenco e la strada statale 83 Marsicana conducono verso i monti del parco nazionale d'Abruzzo, Lazio e Molise. In particolare le localit\u00e0 Valico di Gioia Vecchio, Gola Macrana, Passo del Diavolo, Cicerana, Rocca Genovese, anello di Sperone e i monti Turchio, Marcolano e di Valle Caprara rappresentano le maggiori mete degli amanti dell'escursionismo e del parapendio.\nSociet\u00e0.\nTradizioni e folclore.\nLa prima domenica di settembre di ogni anno si celebra la festa patronale in onore di san Vincenzo martire, patrono del comune di Gioia dei Marsi. Il primo venerd\u00ec di maggio i fedeli di Gioia dei Marsi effettuano il pellegrinaggio a Pratola Peligna in occasione della festa della Madonna della Libera.\nCultura.\nCucina.\nLa tradizione culinaria locale si caratterizza per i piatti tipici della cucina povera rinascimentale propria delle realt\u00e0 contadine abruzzesi. Tra le ricette locali figurano le sagne e la panzanella speziata con il piliero di Casali d'Aschi.\nInfrastrutture e trasporti.\nStrade.\nIl casello autostradale pi\u00f9 vicino \u00e8 quello di Pescina situato lungo l'autostrada A25.\nLa strada statale 83 Marsicana collega Gioia dei Marsi a Pescasseroli e alle altre localit\u00e0 del parco nazionale d'Abruzzo, Lazio e Molise; il valico di Gioia Vecchio \u00e8 situato a In direzione nord l'arteria collega il territorio comunale a Pescina, Celano e Avezzano. La provinciale 21 Magoranese attraversa i territori di Casali d'Aschi, Gioia, Lecce nei Marsi e Ortucchio. La strada provinciale 17 collega Pescina a Ortona dei Marsi, Bisegna e Gioia dei Marsi fino al ricongiungimento con la strada statale 83 Marsicana, in localit\u00e0 Campomizzo.\nAmministrazione.\nSul sito del Ministero dell'interno sono disponibili i dati di tutte le elezioni amministrative di Gioia dei Marsi dal 1985 ad oggi.\nSport.\nCalcio.\nLa squadra principale di calcio di Gioia dei Marsi \u00e8 stato il T.K.M. Gioia che ha militato nei tornei dilettantistici della regione Abruzzo prima di modificare la denominazione in \"Gioia Lecce Calcio\".\nParapendio.\nLe montagne che sovrastano Gioia dei Marsi rientrano nella mappa degli amanti del parapendio. L'area di volo, oltre il valico della Forchetta, \u00e8 situata sul monte Tricella e offre la possibilit\u00e0 di cross verso i monti del Matese e il massiccio della Maiella."}
{"id": "26930", "revid": "933835", "url": "https://it.wikipedia.org/wiki?curid=26930", "title": "Goriano Sicoli", "text": "Goriano Sicoli \u00e8 un comune italiano di 513 abitanti della provincia dell'Aquila in Abruzzo. Situato nella parte sud della Valle Subequana a 720 metri sul livello del mare, fa parte della Comunit\u00e0 montana \"Sirentina\".\nGeografia fisica.\nTerritorio.\nIl borgo presenta un tipico aspetto medioevale, dominato dalla torre campanaria che sorge insieme alla chiesa parrocchiale su quello che un tempo era l'antico castello feudo di Rinaldo conte di Celano. Molte delle costruzioni sono tutt'oggi agglomerate sul declivio del colle ove sorgeva il castello: le origini medioevali del paese sono testimoniate dalle architetture esterne e dalle massicce mura che circondano la chiesa e dalle quali spuntano ancora alcune feritoie e saiettiere. Nei dintorni \u00e8 presente un ampio bosco pubblico di 50 000 metri quadrati circa, il bosco de \"I Cerri\".\nClima.\nGoriano Sicoli \u00e8 un paese tendenzialmente freddo, anche se le temperature estive risultano spesso abbastanza elevate superando i 30\u00b0.\nGli inverni, infatti, sono piuttosto rigidi arrivando nei momenti peggiori anche a -12\u00b0 (dicembre - febbraio). Il paese, pur vicinissimo alla Valle Peligna con un dislivello di circa 400 metri, \u00e8 da questa separato dalle montagne di Ventola/Monte Urano da sud a nord dove passa l'isobara del clima mediterraneo. Infatti, nella valle di Raiano si coltiva l'ulivo che non attecchisce a Goriano e nella sottostante valle Subequana (paesi: Castel di Ieri, Castelvecchio Subequo, Gagliano Aterno, Secinaro) e, verso nord, nella Valle dell'Aterno (paesi: Molina Aterno, Acciano, Succiano, Fontecchio...fino a L'Aquila). Il riferimento climatico \u00e8, quindi, \"Temperato fresco \" influenzato da queste zone e dal massiccio del Sirente che si erge proprio di fronte a Goriano Sicoli.\nGli inverni freddi sono tipici delle zone montuose, in cui Goriano rientra pienamente. Paradossalmente le piogge non sono frequenti, e i sistemi nuvolosi spesso sembrano arrestarsi nella sottostante valle Subequana o intorno al Sirente. Il paese infatti \u00e8 posto al centro di un ferro di cavallo montuoso, un po' pi\u00f9 in alto rispetto alla valle Subequana, che pu\u00f2 bloccare le correnti temporalesche. Nel tempo per\u00f2 non sono mancati Temporali disastrosi, quali quello del 1888 sul monte Ventola e quello del 1948 su Goriano stesso e sul monte della vicinissima Selva verso il passo di Forca Caruso.\nA riprova della relativa siccit\u00e0 che avrebbe caratterizzato il paese sin dall'antichit\u00e0, esistono mappe territoriali del XVII secolo conservate negli archivi della citt\u00e0 di L'Aquila in cui Goriano Sicoli risulta denominato \"Gordianum Siccum\". Le nevicate non sono rare, anche se negli ultimi anni sono diminuite soprattutto nell'intensit\u00e0. Le estati, sebbene calde, risultano secche e piacevoli grazie alla relativa altitudine di cui gode il paese (720\u00a0m).\nOrigini del nome.\nSecondo alcune fonti, \"Goriano\" viene dal latino \"Cordianus\" (\"relativo al cuore\", da \"cordius\", \"cuore\"), mentre \"Sicoli\" viene da un nome longobardo, \"Sikilo\".\nStoria.\nGoriano \u00e8 posto sull'antica Via della Transumanza (Tratturo) che sin da tempi remoti, anche preistorici, conduceva greggi di pecore verso i pi\u00f9 ricchi pascoli della Puglia.\nLa provenienza da Goriano Sicoli \u00e8 registrata per alcuni reperti di bronzo, tra cui fibule (spille di sicurezza) ad arco serpeggiante, della fine dell'et\u00e0 del bronzo pervenuti al Museo Pigorini di Roma da collezioni private.\nNei territori circostanti sono stati trovati i segni delle civilt\u00e0 che hanno popolato la zona, come un santuario italico preromano dedicato a (Giove Curino) IOVI QUIRINUS, posto sul valico del Monte Ventola -localit\u00e0 \"Cese Piane\" dove fu rinvenuto Un bollo dal DE NINO nel 1885 - tra Goriano Sicoli ed il vicino paese di Castel di Ieri (6\u00a0km); nelle campagne adibite fino a non molti anni fa a vigneti e frutteti, nella zona considerata pi\u00f9 fertile tra il Colle Berardo e la localit\u00e0 Statule, sono presenti i segni di strutture romane probabilmente destinate alla sosta dei viaggiatori e delle bestie da traino lungo la non lontana strada consolare Tiburtina.\nInfatti, sono state ivi rinvenute monete romane che dimostrano la presenza di scambi commerciali. Dove si colloca Statulae? Flebonio scrive: \"sed, statulae potius fuit castellum diructum in vertice collis ad ipsum divertiginum viae Corfinium et Sulmo\". Statulae \u00e8 collocato a VII miglia antiche da Corfinium (km. 10,750), lungo un oblungo altopiano a ovest dopo l'uscita dal paese, incuneandosi per la stessa via diretta sl passo di Forca Caruso. Di certo i Sulmontini seguivano questa via, ma I corfiniensi non passavano per Statulae costruita dopo l'avvento del cristianesimo Il nome Goriano deriva da \"Gordiano\" antico signore del paese e da sicoli da \"siccum\" perch\u00e9 arido e secco.\nIl Medioevo ha sicuramente contribuito allo sviluppo del paese. Infatti, tale periodo \u00e8 caratterizzato dallo sviluppo delle zone interne tipico di un'et\u00e0 cosiddetta \"oscura\", durante la quale si costruivano nuclei abitati impervi e fitti per difendersi meglio e per esorcizzare le paure dell'epoca.\nI secoli seguenti sono stati caratterizzati da diverse influenze e dominazioni, da quella del Ducato di Celano e della famiglia nobiliare dei Piccolomini (durante la quale nasce e si svolge la storia di santa Gemma, protettrice del paese e festeggiata nei giorni 11, 12, e 13 maggio di ogni anno) fino all'ultimo lungo periodo di appartenenza al Regno delle Due Sicilie con capitale Napoli. Si sviluppa anche un relativo brigantaggio, sulla scia del fenomeno tipico di quei tempi nelle regioni pi\u00f9 meridionali, soprattutto su quel pezzo di Tiburtina che collega la Valle Subequana alla Valle del Fucino, precisamente nei pressi del passo denominato Forca Caruso, spartiacque tra l'altro del versante tirrenico ed adriatico della penisola italiana.\nIl XIX secolo e l'inizio del XX sono stati segnati dall'immenso fenomeno dell'emigrazione, durato fino a tutti gli anni '50 e '60 del Novecento, soprattutto verso Stati Uniti, ma anche in Argentina, Brasile, Canada e Nord Europa (Francia, Svizzera, Belgio e Germania). Gi\u00e0 la prima emigrazione verso le Americhe fu particolarmente intensa, tanto che numerose famiglie hanno lontani parenti che a partire dalla fine dell'Ottocento erano stati a New York e su tutta la costa occidentale o addirittura in California. Gli imbarchi erano effettuati nei porti di Napoli o di Genova e molti non fecero pi\u00f9 ritorno. Altri, invece, preferirono lavorare oltre oceano per anni, ma tornare poi a Goriano e costruire la propria casa e comprare le terre. Riuscire ad essere proprietari di questi beni immobili equivaleva a non essere pi\u00f9 poveri, sebbene l'economia fosse prevalentemente agricola e pastorale quindi non si pretendeva un elevato livello di benessere.\nAnche le due guerre mondiali hanno lasciato delle profonde cicatrici in molte famiglie e quindi nell'intera comunit\u00e0. La Seconda Guerra Mondiale, oltre la presenza delle truppe Naziste nel paese ed i bombardamenti in zone adiacenti, ha lasciato la triste storia dei mutilati e dispersi durante la ritirata dalla campagna di Russia, come il giovane Landino Ferrini, anni 22.\nGoriano \u00e8 stato anche luogo di passaggio di antichi artisti come E. Lear e Maurits Cornelis Escher, il quale cre\u00f2 nel 1929 la sua prima litografia proprio su Goriano e la intitol\u00f2 \"Veduta di Goriano Sicoli\".\nIl dopoguerra ha visto, oltre all'emigrazione verso USA, Canada e Nord Europa, anche un relativo spostamento di famiglie e individui verso le regioni settentrionali d'Italia, soprattutto Piemonte.\nOggi Goriano Sicoli \u00e8 un paese abbastanza popolato rispetto alla media degli altri piccoli centri abruzzesi e vanta diverse attivit\u00e0 commerciali ed anche una realt\u00e0 industriale. \u00c8 ben collegato con l'Autostrada A25. La citt\u00e0 pi\u00f9 vicina \u00e8 Pescara, a circa 70\u00a0km di distanza, raggiungibile anche in treno. Anche Roma \u00e8 comunque non distante, raggiungibile in poco meno di due ore. L'Aquila, invece, pur essendo il relativo capoluogo di Provincia oltre che di Regione, risulta meno fruibile a causa della non velocit\u00e0 del collegamento sia stradale sia ferroviario. Pur mantenendo maggiori rapporti con la Valle Peligna e la Val Pescara perch\u00e9 pi\u00f9 vicine, Goriano rimane geograficamente e storicamente un paese della zona Sirente-Monte Velino, denominazione del relativo Parco naturale regionale Sirente-Velino istituito nel 1989: \u00e8 l'area in cui si incrociano Marsica, Valle Subequana, Valle Peligna e Gole del Sagittario.\nMonumenti e luoghi d'interesse.\nArchitetture religiose.\nFu costruita nei pressi della cella monacale della santa nel 1613, sulle rovine di una chiesa preesistente, dedicata a San Giovanni Battista. La facciata fu rimaneggiata nel XVIII secolo, suddivisa in tre sezioni verticali da robuste lesene in pietra, cui si aggiunge a sinistra il volume del campanile; il portale \u00e8 arricchito da una cimasa con volute a fregi; ai lati si aprono due portali laterali, di dimensioni minori. All'interno della chiesa presso l'abside si trova un ciclo di affreschi che rappresentano le scene di vita della santa, e uno ritraente Sant'Antonio, tutto opera di Teofilo Patini.\nFu edificata nel XIII secolo, inizialmente dedicata a San Donato. L'edificio \u00e8 il risultato di numerosi interventi nel corso dei secoli: nel 1304 fu ampliato in occasione dell'annessione al convento delle Clarisse. Pi\u00f9 tardi nell'interno furono scoperti antichi dipinti celati da uno strato di calce, uno dei quali risalenti al XV secolo; il prospetto principale della chiesa \u00e8 a coronamento orizzontale romanico, con un portale a cornice rinascimentale, e un oculo in alto privo di traforo, rifinito in pietra modanata. L'interno \u00e8 a navata unica con copertura del soffitto a capriate lignee, e di interesse vi si trovano la statua di San Donato, con le altre lignee di Santa Chiara e Sant'Antonio di Padova del XIV secolo. Dietro l'altare c'\u00e8 un affresco ritraente la \"Deposizione\" del XV secolo, ed altri affreschi nelle lunette del \"Cristo risorto tra San Donato e San Sebastiano\" (XVI secolo ca.)\nCasa abitata dalla beata, \u00e8 il centro delle manifestazioni dedicate a Santa Gemma l'11 e 12 maggio.\nArchitetture civili.\nSi tratta di un valico di montagna verso la Marsica e la Valle Peligna, dove si trovano resti di fortificazioni italiche, fatte erigere dalle popolazioni di \"Marruvium\" e \"Corfinium\".\nVenne edificata durante il regno di Umberto I, sotto l'amministrazione comunale di Giovanni Paolucci. Inaugurata il 28 ottobre 1888 come testimoniato dalle epigrafi nel prospetto, la fonte \u00e8 ornata da due delfini poggianti su alghe marine che sorreggono uno scudo medievale ai lati, del quale \u00e8 situato lo stemma gentilizio di casa Paolucci, e lo stemma civico. Nel prospetto sono collocate inoltre delle mensole dalle quali si attinge l'acqua che sgorga dalle bocche di quattro mascheroni leonini in ghisa. La fontana presenta un impianto simmetrico a C, articolata da due grandi portici laterali in pietra bianca lavorata a scalpello, ognuno composto da una fila di quattro campate con archi a tutto sesto, affiancate da due vasche rettangolari usate come lavatoi.\nLe prime notizie del castello di Goriano si hanno nell'XI secolo. A quest'epoca la fortificazione si trovava in cima al colle del paese, e si raggiungeva da diverse porte urbiche: Porta Bagliucci, Baracca e Murro, fornite di saracinesche e saettiere. La Porta di Murro \u00e8 l'unica rimasta, del XV secolo, il suo arco ogivale doveva essere anticamente a tutto sesto, come gli altri. Conserva una targa di marmo mutila, sorretta da due figure femminili, e riproduce la sagoma di un leone in gualdrappa, di incerta attribuzione araldica.\nGeografia antropica.\nGoriano Sicoli \u00e8 suddiviso in 12 quartieri qui sotto elencati:\nInfrastrutture e trasporti.\nFerrovie.\nLa stazione di Goriano Sicoli \u00e8 lungo la ferrovia Roma-Sulmona-Pescara e vi si fermano circa 18 treni al giorno.\nIl tratto della ferrovia Roma-Pescara (promosso da Giovanni Paolucci con l'intento di porre il paese in contatto con il versante tirrenico e adriatico) \u00e8 interamente elettrificata ed invece di sorgere a valle si trova a monte (756 s.l.m.). La sua costruzione \u00e8 stata per l'epoca - fine Ottocento - un'opera ingegneristica imponente, con gallerie (notevoli, come quella che da localit\u00e0 Orfecchio arriva a Cocullo) e ponti ad archi molto alti in pietra, alcuni dei quali sovrastano Goriano Sicoli. Ha un tracciato particolarmente irregolare, sinuoso e pendente, adatto a collegare zone interne, in particolare il tratto che attraversa Goriano Sicoli. Complessivamente \u00e8 una linea lenta ed un po' superata, soprattutto nei tratti montuosi. La ferrovia \u00e8 stata riconosciuta, in alcuni tratti, monumento di rilevanza nazionale, sia dal punto di vista architettonico sia da quello storico, avendo subito i bombardamenti della Seconda guerra mondiale.\nLa stazione \u00e8 attiva e costituisce l'unica fermata dei treni a lunga percorrenza tra le stazioni di Sulmona e Celano. La realizzazione di quest'opera alla fine del XIX secolo provoc\u00f2, inoltre, dei cambiamenti urbanistici importanti: venne costruita la strada che collega la fontana monumentale (eretta nello stesso periodo storico) con il piazzale della stazione situato ad una maggiore altitudine rispetto al paese; sorsero quindi nuovi edifici lungo questa nuova arteria (intitolata a Don Giovanni Paolucci, sindaco e nobile del luogo, promotore del passaggio della ferrovia e della costruzione della fontana monumentale), adibiti soprattutto a stalle e di rado a private abitazioni.\nCome in tanti altri paesi dell'area pastorale abruzzese, caratterizzata da montagne alte e poco boscose, le stalle spesso costituiscono pregevoli opere architettoniche realizzate con tecniche oggi difficili da porre in essere, o comunque poco convenienti (es. le volte a crociera). Spesso il materiale da costruzione necessario (pietre, travi, ecc.) veniva concesso dallo stesso cantiere della ferrovia, fornito anche del raro e prezioso ferro.\nSport.\nLa squadra di calcio a 5 locale, l'ASD Goriano Sicoli, gioca nel campionato di Serie C2 abruzzese.\nLa squadra di calcio a 11, il Goriano Sicoli, gioca invece nel campionato di Promozione abruzzese"}
{"id": "26931", "revid": "2101912", "url": "https://it.wikipedia.org/wiki?curid=26931", "title": "Introdacqua", "text": "Introdacqua (\"Ndr\u0259d\u00e0cqu\u0259\" in dialetto locale) \u00e8 un comune italiano di abitanti della provincia dell'Aquila in Abruzzo.\nIntrodacqua \u00e8 un paese situato nella Valle Peligna, in provincia dell'Aquila. Sorge su un colle posto sulla confluenza di due valli che lo racchiudono, quella di Contra e Sant'Antonio.\nGeografia fisica.\nTerritorio.\nIl paese \u00e8 situato nella Valle Peligna, al di sotto della vetta del Rognone (2089 m), a 642 m s.l.m., quest'ultimo facente parte del massiccio del Genzana. \u00c8 posto sulla confluenza di due valli, quella di Contra e di Sant'Antonio, le quali sono racchiuse a loro volta dal monte Plaja (864 m) e dal monte Cerrone. Il territorio \u00e8 situato in una zona ad elevato rischio sismico, a breve distanza dalla faglia del Morrone.\nStoria.\nIl nome.\nIntrodacqua \u00e8 anticamente denominata \"Interaquas\", o \" Interaquis\", cio\u00e8 paese costruito tra le acque \"inter aquarum cursus\", data anche, soprattutto in passato, l'immensa quantit\u00e0 d'acqua.\nLe origini.\nIl documento pi\u00f9 antico nel quale per la prima volta si parla di Introdacqua reca la data 983. Esso riguarda un \"Judicatum de Intredaque,\" cio\u00e8 una sentenza emessa nei confronti di un Anso, figlio di Teuderamo, e di un Ferualdo, figlio di Oderisio, usurpatori di terre di propriet\u00e0 del Monastero di S. Clemente a Casauria. Altro documento di poco pi\u00f9 recente \u00e8 quello che reca la data del 1024, contenente un altro \"Judicatum de Intredaque,\" nel quale compaiono, questa volta, dieci usurpatori di terre del Monastero.\nIl primo centro urbano, di et\u00e0 preromana, era collocato presso la cima del Monte Plaja, luogo che fu nominato da Antonio De Nino \"Piano della Civitella\". Con la venuta dell'et\u00e0 medievale, la popolazione del luogo si stabil\u00ec presso l'attuale locazione. Con lo scorrere del tempo infine, con l'ingentilimento delle terre introdacquesi da parte dei monaci dell'Abbazia di San Clemente a Casauria, l'allora pago, o villa, crebbe fino a divenire un borgo fortificato.\nDunque l'origine di Introdacqua, nell'attuale locazione, non va oltre il IX secolo.\nI Conti Di Sangro (1173-1239) - I primi feudatari.\nIntrodacqua sub\u00ec le invasioni di Longobardi, Franchi, Saraceni e Normanni, e fu proprio con l'occupazione dei Normanni, nel 1173, che il paese fu affidato ai Conti Di Sangro. Durante la signoria Di Sangro Introdacqua era popolata da 48 fuochi (famiglie), e calcolando una media di 5 persone per famiglia, il numero degli abitanti si aggirava sui 240. Scarso era lo sviluppo demografico, ma al contrario lo era lo sviluppo nella via della civilt\u00e0 e del progresso, visto l'elevato numero di chiese esistenti entro e fuori dall'abitato.\nIl dominio dei Di Sangro dur\u00f2 oltre mezzo secolo (1173-1239), tra i fatti di notevole importanza durante questo periodo vi sono le numerose chiese costruite, molte delle quali sono andate distrutte, ma soprattutto \u00e8 stata molto importante la costruzione del Castello, la cui torre centrale svetta tuttora sulla sommit\u00e0 del paese, la costruzione del Palazzo marchesale, dei due bastioni e del torrione, ancora esistente e ben conservato prospiciente la Piazza Cavour.\nI Conti d'Aquino (1318-1548).\nDopo i Conti Di Sangro, si sono susseguiti una serie di feudatari minori, fino ai Conti d'Aquino, i quali hanno avuto grande importanza per Introdacqua. Un episodio importante si verific\u00f2 durante la loro signoria: nel 1310 un loro Vicario, Francesco de Insula, mosse da Introdacqua con 700 fanti e 40 cavalieri alla volta di Bugnara al fine di devastarne le campagne sradicando alberi, rubando masserizie e animali. Consapevole di ci\u00f2, il Giustiziere d'Abruzzo Guglielmo di Tre Salici si rec\u00f2 di persona ad Introdacqua. Ma quando vi giunse, le truppe del Vicario si erano dileguate. Soltanto 25 di esse si barricarono nel Castello.\nDopo il terremoto del 1349, il feudo pass\u00f2 a Tommaso d'Aquino, e successivamente a Francesco, personaggio di grande importanza durante la guerra tra Angioini e Aragonesi. Egli ospit\u00f2 Giovanni Quatrario, Maestro razionale, umanista e poeta insigne di Sulmona, cresciuto nella scuola di Marco Barbato, familiare di Petrarca. Quando, intorno al 1379, a Sulmona scoppiarono tumulti tra le nobili famiglie dei Merlini e dei Quatrario, Giovanni si diede alla fuga cercando rifugio nel Castello di Introdacqua presso Francesco D'Aquino. E il poeta da Roma esprime la sua riconoscenza nei confronti del Conte Francesco dedicandogli un carme:\n\"Quo vivit redeo morte revulsus atra rupta sinoneum pus vomuovere foras. Caritate tua nescio que mediter munere digna tuo.\"\nI D'Aquino non vessarono i loro sudditi con le tasse e i balzelli che adottarono gli altri feudatari, particolarmente i Trasmondi. Tuttavia, per mezzo di speciali riscuotitori riscossero le sole decime, cio\u00e8 la decima parte di ciascun prodotto agrario, industriale e zootecnico. Tutto ci\u00f2 sta a dimostrare che ci fu una profonda trasformazione, da una parte si form\u00f2 una nuova classe di feudatari, dall'altra ci fu pi\u00f9 ampio respiro per la nascente borghesia.\nIn quest'epoca vissero due importanti personaggi a Introdacqua, ossia Odorisio Di Naldo e Giovanni Severini.\nL'invasione degli Aragonesi (1443-1516).\nS'ignora la serie dei feudatari che in questo periodo ebbero il dominio di Introdacqua, si sa soltanto che furono parecchi e che il loro dominio fu una concessione fatta dal Re con l'obbligo di un censo, oppure un passaggio dall'uno all'altro o per eredit\u00e0 o per acquisto. A causa di ci\u00f2 le condizioni della popolazione erano peggiorate per i molti tributi e le molte prestazioni dovute al feudatario. Il periodo degli Aragonesi fu anche dannoso allo sviluppo e al progresso delle industrie e del commercio della popolazione, costretta ad alloggiare e mantenere a proprie spese le milizie straniere di passaggio, le quali non erano che compagnie di ventura, bande di malfattori e ladri, dedite soltanto al saccheggio e alla distruzione dei paesi e delle campagne. Tra gli avventurieri che riuscirono ad avere il dominio di Introdacqua va ricordato il Capitano di ventura Conte Jacopo Piccinino.\nDopo l'avvento degli Aragonesi, esattamente nel 1494, Carlo VIII Re di Francia scendeva in Italia per conquistare il Regno di Napoli. Fedeli a questo Re, per le molte promesse ricevute, gli Aquilani senza opporre resistenza gli aprirono le porte. Consapevole e sorpreso di ci\u00f2 Ferrante II Vicer\u00e9 di Napoli esort\u00f2 i sulmonesi a serbarglisi fedeli, ma ebbe un netto rifiuto. Nel settembre 1495 francesi ed aquilani, con a capo Claudio di Lenoncourt, Vicer\u00e9 di Carlo VIII, marciarono su Goriano Sicoli, Castelvecchio Subequo, Castel di Ieri, Raiano e Prezza, quindi mossero su Introdacqua nel tentativo di invaderla per assoggettarla al partito di Carlo VIII. Sconfitti per\u00f2 dai balestrieri di Fabrizio Colonna, Connestabile del Regno di Napoli, i quali si stanziarono a Introdacqua per Ferrante, furono costretti a ripiegare lasciando sul terreno numerosi feriti e 15 prigionieri. \u00c8 di questo periodo la costruzione o ricostruzione o ampliamento della Parrocchia, detta della SS. Annunziata o di S. Maria Matrice tra il 1474 e il 1510, e la costruzione di un Corritore delle Caselle che, annesso alla Parrocchia e adibito prima a vari usi, divenne in seguito il Quartiere della XII Compagnia della Guardia Nazionale Mobile di stanza ad Introdacqua, successivamente Municipio, Carcere mandamentale e Sala per i concerti musicali, per essere trasformato nel XX\u00b0 secolo in Palazzo comunale. Cade pure in questo periodo uno dei pi\u00f9 dannosi terremoti che vede l'Abruzzo come vittima: quello del 4-5 dicembre 1456, che decim\u00f2 notevolmente la popolazione. A causa di quel terremoto tutti i paesi della Valle Peligna, specialmente quelli in localit\u00e0 montane, rimasero fortemente danneggiati. Forse a causa di questo terremoto dovette cadere la sommit\u00e0 del Castello di Introdacqua, la quale rimase quella visibile attualmente, forse per le difficolt\u00e0 dei lavori di restauro, forse anche perch\u00e9 non pi\u00f9 necessario il Castello per le operazioni di difesa del paese.\nLa dominazione spagnola (1516-1700).\nAl periodo della dominazione spagnola si riferiscono le scorrerie del bandito Marco Sciarra, il quale con 600 banditi evasi dalle prigioni degli Stati della Chiesa invase la Terra di Lavoro e dopo aver saccheggiato parecchi centri, invase l'Abruzzo. Qui vi pose il suo quartier generale, assumendo il titolo di \"Re della Campagna,\" e ne terrorizz\u00f2 le popolazioni approfittando del disordine che allora funestava il Regno di Napoli conteso da spagnoli e austriaci. Il Consigliere di Chieti Carlo Gambarotta scacci\u00f2 Sciarra dall'Abruzzo catturando molti banditi, ma Sciarra insieme ai non catturati torn\u00f2 in Abruzzo invadendo il circondario di Sulmona dove, tra il 1587 e il 1588, saccheggi\u00f2 e dette alle fiamme Introdacqua, Bugnara e Vittorito, e nel 1589 pi\u00f9 volte anche Scanno. E da questi avvenimenti si diresse nelle Puglie.\nI Marchesi d'Avalos e il ritorno dei Di Sangro (d'Avalos 1548-1649; con un'interruzione dei Di Sangro 1598-1607).\nEsattamente nel 1548 Carlo V confer\u00ec a Maria d'Aragona, Marchesa del Vasto, e a suo figlio Francesco Ferdinando d'Avalos, Conte di Loreto, cinque Castelli detti della Montagna, i quali furono: Scanno, Introdacqua, Opi, Castrovalva e Pescasseroli. Per ci\u00f2 che riguarda Introdacqua, \u00e8 storicamente accertato che Francesco Ferdinando d'Avalos ne ebbe il dominio senza che i naturali del luogo avessero a soffrirne soprusi o violenze di sorta. La concessione era il riconoscimento dei meriti suoi personali, del padre Alfonso e del nonno Innico.\nNon molti anni dopo il dominio dei d'Avalos fu interrotto dal ritorno dei Di Sangro. Nel 1598 Lavinia della Rovere, balia e tutrice della Marchesa di Pescara Isabella d'Avalos, vendette Introdacqua ed altri feudi ad un Giovan Giacomo Di Sangro. Nel 1607 quest'ultimo mor\u00ec, e lo successe il fratello Ottavio, che dopo due anni fu a sua volta sostituito dalla sorella Andreana, morta nel 1631 senza lasciare eredi. Per tale motivo Introdacqua torn\u00f2 al Fisco, fu messa in vendita, e pot\u00e9 essere riacquistata per 21.000 ducati da Ferdinando Francesco d'Avalos, Marchese del Vasto. Ma data la frequente assenza nel feudo per impegni militari, il 20 settembre 1649, con rogito del Notaio Medea di Napoli, Ferdinando Francesco effettuava la vendita del suo Feudo di Introdacqua (allora numerato per 329 fuochi) al Barone Trasmondo Trasmondi di Sulmona per 20.000 ducati.\nFatto di rilievo del periodo fu la costruzione del Campanile, iniziata e terminata nel 1600, la costruzione della Porta della Terra rivolta a nord, e la Via Piana, consistente in un vasto caseggiato, poi trasformato in diversi palazzi, detto \"Corritore seu forno con granaio\".\nL'invasione dei Borbone e dei Bonaparte (Borbone 1708-1798; Bonaparte 1798-1799 e 1806-1815).\nQuando Napoleone fu spedito in Italia, fond\u00f2 la Repubblica Cisalpina. Nella certezza di essere assalito e confidando dell'aiuto dell'Austria e della Russia, Ferdinando IV scese per primo in campo contro i Francesi (1798), ma il Generale Championnet piomb\u00f2 sui napoletani e li disperse. Ferdinando fugg\u00ec in Sicilia, mentre Championnet entr\u00f2 a Napoli instaurandovi la Repubblica Partenopea (1799). Poco dopo, avendo gli eserciti alleati sconfitto ripetutamente i francesi, Ferdinando tornava a Napoli, e fu allora che, auspice il Cardinale Ruffo, furono istituiti i \"Visitatori generali delle Province\" con il compito apparente di ristabilire l'ordine, ma con l'intenzione segreta di colpire duramente coloro che avevano fatto buon viso ai francesi.\nQuesto in generale \u00e8 un periodo di importanza per Introdacqua: qui si fece notare Giuseppe Pronio, che da capomassa divenne Generale Comandante dei Tre Abruzzi, e Paolo Pronio, suo figlio e anch'esso generale.\nSi sono inoltre verificati numerosi fatti: la costruzione della \"Fontavecchia\"; venne edificata la Confraternita della SS. Trinit\u00e0; venne eretta la Confraternit\u00e0 del SS. Sacramento; la creazione della Cappella ed Ospedale di S. Antonio Abate; la formazione del Catasto onciario; la traslazione delle ossa di S. Feliciano dalle Catacombe Ponziane a Introdacqua; la nascita del Teologo Giovanni Tommaso Maria Ventresca, tuttora sepolto nella Cattedrale di S. Panfilo a Sulmona; l'istituzione del Tribunale di Giustizia; venne eretto un nuovo altare nella Chiesa campestre di S. Antonio Abate, poi dedicato a S. Antonio di Padova; la creazione della Banda di Introdacqua; l'erezione nell'interno della Cappella di S. Nicola di Bari di un altare marmoreo per collocarvi l'urna del protettore S. Feliciano; l'eccidio della famiglia del Giudice Lancia per mano di quattro banditi del luogo, di cui solo due ne furono giustiziati.\nI Marchesi Trasmondi (1649-1806).\nPrecedentemente il 1649 i Trasmondi risiedevano a Sulmona, ove rivendicarono la loro nobilt\u00e0 per una controversia la quale negava loro alcuni diritti. La loro nobilt\u00e0 \u00e8 provata da due ipotetiche origini, ossia la discendenza dai Duchi di Spoleto, oppure la discendenza da Trasmondo figlio di Genserico Re dei Vandali. I Marchesi possedevano la giurisdizione criminale e civile di Pentima (Corfinio) e lo \"jus sigilli\" dell'intero Abruzzo: essi avevano molti possedimenti, tra cui la Baronia di Introdacqua, trasformata il 18 luglio 1700 in marchesato da Re Carlo II di Spagna.\nDurante la loro dominazione ci furono numerosi dissapori tra i marchesi e la popolazione del paese, il pi\u00f9 eclatante fu la demolizione di un molino e di una gualchiera, e la rivendicazione delle acque provenienti dalla Rupe di S. Nicol\u00f2.\nCon la legge 2 agosto 1806 sull'abolizione della Feudalit\u00e0 e di quella del 1\u00ba settembre, Introdacqua non fu pi\u00f9 un marchesato, ed essendo la situazione svantaggiosa per i Trasmondi, quest'ultimi ritornarono a Sulmona, vendendo ogni loro possedimento del paese. Cessa cos\u00ec la lunghissima serie dei feudatari di Introdacqua.\nIl Risorgimento.\nNel paese in questo periodo della storia, come del resto in tutt'Italia, vi si crearono delle societ\u00e0 segrete per il sempre pi\u00f9 crescente senso di nazionalit\u00e0 e data l'impossibilit\u00e0 per la popolazione di combattere direttamente il Governo borbonico.\nFra i nomi memorabili del periodo ricordiamo: Croce Susi, Emanuele D'Eramo, Raffaele D'Eramo, Giuseppe Tamburrini e Giuseppe Tiberi.\nIl rimboschimento, i siti archeologici e le cave (1880-1920 circa).\nAlla fine del XIX secolo il monte Genzana fu coinvolto in un'operazione di rimboschimento per scongiurare i pericoli di frane dovuti al terreno cedevole.\nSempre nello stesso periodo Antonio De Nino scopr\u00ec alcuni reperti e siti archeologici, fra cui il rinvenimento sulla cima del monte Plaja (864 m) nel 1891: furono scoperti resti di un tempio a pianta circolare di 8 metri di diametro, con apertura di 1,8 metri e con una profondit\u00e0 d'apertura di 2 metri. Sempre sul monte Plaja, furono scoperte mura megalitiche.\nLa Seconda guerra mondiale.\nNel 1943 il paese, nonostante la vicinanza alla linea Gustav, non fu coinvolto direttamente nel conflitto. Fu per un certo periodo sede di un comando tedesco.\nDal dopoguerra in avanti.\nNel dopoguerra la popolazione diminu\u00ec a causa dei grandi flussi migratori dell'Abruzzo interno, che spinsero molti abitanti verso la costa abruzzese, il Lazio e i paesi esteri. Negli anni '50 il paese fu protagonista della pellicola \"Signorinella\". Nel corso del tempo il paese ha conosciuto una moderata crescita demografica, con un ripopolamento nelle frazioni.\nMonumenti e luoghi d'interesse.\nArchitetture religiose.\nChiesa Madre Maria S.S. Annunziata: \u00e8 la Chiesa Madre del paese, vi sono conservate le spoglie del patrono di Introdacqua, san Feliciano Martire, la chiesa ha una struttura interna basilicale a tre navate e custodisce affreschi medioevali e rinascimentali, fra i quali quello dedicato a San Cristoforo;\nCampanile della Chiesa Madre Maria S.S. Annunziata: il campanile seicentesco in stile romanico \u00e8 costruito in pietra locale;\nChiesa della Madonna Addolorata: la chiesa della S.S. Addolorata, di fronte alla chiesa Madre, all'interno conserva le statue di Cristo Morto e dell'Addolorata che il venerd\u00ec santo vengono portate in processione. Chiesa della S.S. Trinit\u00e0: fu costruita sui resti di una chiesa diruta a causa di un'alluvione. Restaurata dopo il terremoto del 1706, conserva la statua della \"Madonna che V\u00e8le\", Madonna che corre verso il figlio risorto durante la rappresentazione allestita nel giorno di Pasqua.\nChiesa di Sant'Antonio: situata a 735 metri s.l.m., ed edificata nell'XI secolo, la chiesa conserva affreschi del XV e XVI secolo; all'esterno della struttura \u00e8 situato l'antico cimitero del paese.\nChiesa di San Giovanni: realizzata intorno all'XI secolo, conserva affreschi medioevali.\nChiesa della Madonna delle Grazie: realizzata intorno al XV secolo, conserva una tela ottocentesca.\nChiesa della Madonna di Loreto.\nArchitetture militari.\nDongione di Introdacqua: la torre medievale del XII secolo sovrasta il paese, si tratta di un dongione a pianta quadrata cintata da mura poligonali;\nCastello: situato nel borgo antico di Introdacqua, comprende le case che circondano la torre fino al palazzo Trasmondi.\nPorte della Terra: a ridosso del palazzo Marchesale vi \u00e8 una di esse. Dette \"Porte della Terra\", che sono l'ingresso al vecchio borgo, sulla chiave dell'arco della porta rivolta a nord compare lo stemma quadripartito della famiglia Trasmondi;\nAree archeologiche.\nPiano della Civitella (700 a.C. - 301 a.C): denominato cos\u00ec da Antonio De Nino, l'area \u00e8 situata sulla cima del monte Plaja.\nI blocchi ancora in sito e l\u2019anello del terrapieno interno hanno permesso di rilevare con sufficiente attendibilit\u00e0, quasi per intero, il perimetro murario che misurava appena 228 metri, racchiudendo un\u2019area di 4065 mq. Sul lato sud era la porta, larga circa 1.50 m, individuata a fine Ottocento dal de Nino e gi\u00e0 negli anni Ottanta del Novecento non pi\u00f9 rintracciabile. Sul lato settentrionale, dove il \ndeclivio \u00e8 pi\u00f9 dolce, era una seconda cortina difensiva esterna. All\u2019interno del recinto il De Nino mise in luce una cisterna con architettura interna formata da filari di blocchi di dimensioni medio-grandi, sommariamente sbozzati e sovrapposti senza malta, in \nprogressivo aggettare verso l\u2019apertura cos\u00ec da creare una struttura a tholos. Gli apprestamenti difensivi dovevano essere integrati da \nstrutture miste in pietre e palizzate. Le piccole dimensioni del recinto hanno indotto diversi studiosi a fornirne un\u2019interpretazione diversa da quella di una struttura a \ncarattere difensivo, in particolare il Lugli interpret\u00f2 le evidenze come il muro di sostruzione di una villa romana, mentre il rinvenimento di \nuna testa di bovino indusse, in seguito, a identificare l'area come un luogo di culto. L\u2019interpretazione delle strutture come riferibili ad un piccolo centro fortificato appare giustificata dalla posizione in \nprossimit\u00e0 dei pascoli del Genzana verso cui si apriva l\u2019unica porta individuata;\nAltri.\nPalazzo Trasmondi: il palazzo edificato intorno al XIII secolo, con vari rifacimenti nei secoli successivi, viene chiamato Trasmondi, gli ultimi feudatari del paese. Fu rifugio di Giovanni Quatrario, umanista amico di Petrarca che fuggiva da Sulmona, e nel 1853 ospit\u00f2 Panfilo Serafini, scrittore e patriota sulmonese, perseguitato dai Borbone per le sue idee liberali. Il palazzo \u00e8 al centro del paese su piazza Cavour;\nFontavecchia: La fontana Vecchia, chiamata anche \"Fontavecchia\", \u00e8 una vasca rettangolare sulla quale \u00e8 collocato un parapetto a cortina, presenta lo stemma in pietra del paese, con inciso la data di costruzione (1706). Questa grande fontana fu per molto tempo l'unica fonte di approvvigionamento per gli abitanti di Introdacqua, altrimenti costretti a recarsi presso una delle sorgenti pi\u00f9 vicine detta \"Fonte La Strega\".\nSociet\u00e0.\nTradizioni e folclore.\nI fuochi di sant'Antonio.\nDurante la sera della festa patronale, oltre alle rappresentazioni folcloristiche delle bande locali, vengono accesi per le strade di tutto il paese numerosi fal\u00f2.\nLa Madonna che V\u00e9le (che vola).\nLa manifestazione della Pasqua si ritiene iniziata nella seconda met\u00e0 dell'Ottocento, anche se alcune fonti ritengono che sia iniziata nell'ultimo decennio del Settecento.\nFesta patronale.\nLa penultima domenica di agosto vi \u00e8 la festa patronale dei Santi Feliciano e Antonio.\nCultura.\nMusica.\nLa banda di Introdacqua ha conferito notoriet\u00e0 al paese, e Gesualdo Coggi le dedic\u00f2 una marcia sinfonica, \"Introdacqua\".\nLe prime notizie delle origini della banda risalgono al 3 dicembre 1770, e sono contenute in un \"Libro degli Introiti e delle Spese\" della cappella della concezione. In particolare vi \u00e8 scritto: \"Add\u00ec 3 dicembre 1770 pagato alla Musica per la festa della Concezione: la sera della vigilia ducati 0,15; il giorno della festa ducati 0,90.\"\nLa banda trov\u00f2 un primo successo nella primavera del 1920 al convegno indetto dall'associazione della stampa periodica italiana, vincendo la medaglia d'argento. Un altro riconoscimento arriv\u00f2 nel 1922 al secondo convegno nazionale bandistico, dove la banda venne premiata con la coppa d'argento. Si esib\u00ec sia nel 1931 che nel 1949 a Sanremo, e nel 1949 le fu affidata la colonna sonora del film Signorinella.\nNegli anni '70 la banda si divise in due formazioni ricordate col nome dei rispettivi proprietari, ossia la \"banda di Fiore\" e la \"banda di Feliciano\".\nNegli anni a venire le formazioni si sciolsero, andandosi a formare nel 1983 la C.B.C.I. (Complesso Bandistico Citt\u00e0 di Introdacqua), e nel 1987 l'A.C.M.I. (Associazione Circolo Musicale Introdacqua).\nEconomia.\nTurismo.\nIntrodacqua \u00e8 associato al club de I borghi pi\u00f9 belli d'Italia."}
{"id": "26932", "revid": "713714", "url": "https://it.wikipedia.org/wiki?curid=26932", "title": "Cerchio (Italia)", "text": "Cerchio (\"Circhi\u00eb\" in dialetto marsicano) \u00e8 un comune italiano di abitanti della provincia dell'Aquila in Abruzzo.\nGeografia fisica.\nIl paese \u00e8 situato alle pendici del monte Sirente sul versante nord-est della conca del Fucino in una posizione di altura ad 834 metri alle pendici del monte Corbarolo. Confina con i territori comunali di Aielli a nord-ovest, Collarmele ad est, Celano a sud-ovest e San Benedetto dei Marsi a sud-est. Il suo territorio rientra nei confini del parco naturale regionale Sirente-Velino. La catena del Sirente-Velino, posta a nord, separa Cerchio dalla valle Subequana.\nOrigini del nome.\nIl toponimo Cerchio deriverebbe dal termine latino \"circ(u)lus\" riferito probabilmente alla forma dell'originario recinto fortificato.\nAnche la posizione geografica e la forma del vecchio nucleo urbano farebbero propendere per questa ipotesi etimologica.\nStoria.\nOrigini.\nUna leggenda riportata da alcuni storici come Muzio Febonio, Pietro Antonio Corsignani e Luigi Colantoni, vuole che la maga Circe, sorella di Angizia, avesse fondato il paese marsicano. \nSulle sue origini un'altra ipotesi, ritenuta leggendaria, narra che Cerchio si svilupp\u00f2 come nucleo abitativo a cominciare da un piccolo agglomerato di case costruite intorno ad un teatro (detto \"circo\") che fu eretto dai romani per celebrare l'incoronazione dell'imperatore romano Claudio, autore del primo prosciugamento del lago Fucino.\nMedioevo.\nNel corso del Medioevo, a causa della mancata manutenzione dei cunicoli di Claudio, conseguenza della caduta dell'impero romano e, forse, anche a causa di un forte terremoto avvenuto intorno al 500 d.C. si verific\u00f2 l'ostruzione dell'emissario claudiano con la conseguenza inevitabile del ritorno ai livelli originari delle acque del Fucino. \nNel periodo medievale il territorio di Cerchio risult\u00f2 formato da pi\u00f9 ville, casali e villaggi come Capezzano, Frimini Vitellino (Flimini), Ozzano, Paziano, Pomperano Avenusio, Turpigliano e Villa Magna che con il tempo si unirono per formare il nucleo antico del paese. La chiesa di San Bartolomeo \u00e8 citata nella bolla papale del 1302 di Papa Bonifacio VIII. Nel Basso Medioevo il borgo appartenne alle famiglie romane dei Colonna e dei Piccolomini che lo cedettero nell'anno 1591 alla sorella di Papa Sisto V, Camilla Peretti. In seguito le sue terre appartennero alla contea di Celano e alla baronia di Pescina.\nEt\u00e0 contemporanea.\nNella seconda met\u00e0 del XIX secolo il lago venne definitivamente prosciugato dal banchiere romano Alessandro Torlonia, principe di Civitella Cesi. Da questo momento l'economia del paese come quella dell'intera Marsica cambi\u00f2 radicalmente subendo un impulso positivo grazie alla possibilit\u00e0 di coltivare nella pianura bonificata e fertile. Gli abitanti del luogo, in buon numero, lavorarono come contadini, mezzadri e braccianti sotto l'amministrazione dei Torlonia.\nIl 13 gennaio 1915 Cerchio fu devastata, come gran parte delle province dell'Italia centrale, da un grave terremoto dell'11\u00ba grado della scala Mercalli (magnitudo 7.0 Mw momento sismico) che, distrusse buona parte del borgo antico, provocando diverse centinaia di morti. Pi\u00f9 di trecento furono le vittime nella sola chiesa parrocchiale dei Santi Giovanni e Paolo affollata a quell'ora del mattino (7:52:48, secondo i dati dell'istituto Nazionale di Geofisica e Vulcanologia). A partire dalla met\u00e0 del XIX secolo anche Cerchio sub\u00ec forti flussi emigratori verso le regioni del nord Italia e all'estero, specie in Canada, nella citt\u00e0 di Mississauga in Ontario, a Cleveland, in Ohio, in Sud America e in Australia.\nSimboli.\n\"Scudo di colore rosso che racchiude tre monti e una stella a sei raggi che sono inscritti in una \"rotella\" a sua volta sormontata da un leone\".\n\"Drappo partito di rosso e nero e caricato dallo stemma sopra descritto con l'iscrizione recante la denominazione del comune\".\nMonumenti e luoghi d'interesse.\nMonumenti.\nNel piazzale della chiesa di San Giovanni e Paolo \u00e8 collocata la fontana del Cesar (in dialetto locale \"C'sar\") o fonte Cesario realizzata nel 1903 da Giovanni Feneziani, allievo di Teofilo Patini. Nei pressi del piazzale della chiesa di San Bartolomeo si trova il monumento agli Alpini inaugurato nel 1982.\nParco eolico.\nSulle montagne situate tra i due comuni di Cerchio e Collarmele sono stati installati alcuni generatori di energia eolica con il pi\u00f9 basso impatto ambientale possibile ed inquinamento acustico pressoch\u00e9 assente, grazie all'evoluzione delle tecnologie impiegate. Il parco eolico permette al comune marsicano di implementare i servizi e le opere pubbliche grazie agli introiti derivanti dalla produzione di energia rinnovabile.\nSociet\u00e0.\nTradizioni e folclore.\nNell'ultima domenica di giugno si celebra annualmente la festa patronale in onore dei santi Giovanni e Paolo, patroni del comune di Cerchio\nIl 24 agosto viene rievocata la consegna della bolla pontificia da parte di Papa Bonifacio VIII alla chiesa di San Bartolomeo alla quale furono concessi quaranta giorni di indulgenze. Per le vie del borgo antico si snoda il corteo storico denominato Bulla Indulgentiarum, con figuranti vestiti con abiti dell'epoca e sbandieratori. La celebrazione prevede l'esposizione dello storico documento che \u00e8 imperniato sui valori della concordia e della pace. La bolla, risalente al 1300, viene custodita nella curia della diocesi di Avezzano. Ogni anno il vescovo dei Marsi consegna la bolla al sindaco per dare il via al corteo e alle celebrazioni di carattere religioso.\nOgni anno nella prima decade di settembre si celebra la festa in onore della Madonna delle Grazie.\nEconomia.\nTurismo.\nCerchio fa parte dell'associazione \"Borghi autentici d'Italia\".\nInfrastrutture e trasporti.\nStrade.\nIl territorio comunale \u00e8 attraversato dalla strada statale 5 Via Tiburtina Valeria che collega Roma con Pescara. Attraverso questa arteria \u00e8 facilmente raggiungibile il casello autostradale di Aielli-Celano posto lungo l'autostrada A25. Nel suo territorio ha inizio la strada statale 83 Marsicana che collega la Marsica all'area del parco nazionale d'Abruzzo, Lazio e Molise fino al territorio di Scontrone.\nFerrovie.\nPer quanto riguarda il trasporto ferroviario, Cerchio dispone di una stazione ferroviaria situata nella parte bassa del paese. La stazione \u00e8 servita dalla tratta ferroviaria Roma-Pescara.\nAmministrazione.\nSul sito del Ministero dell'interno sono disponibili i dati di tutte le elezioni amministrative di Cerchio dal 1985 ad oggi.\nSport.\nCalcio.\nNel 2005 il settore giovanile della locale societ\u00e0 calcistica \"Sirente Cerchio\" \u00e8 confluito insieme alle societ\u00e0 sportive di Aielli e Pescina nel club calcistico Pescina Valle del Giovenco concluso cinque anni dopo per motivi finanziari.\nLa squadra del paese ridenominata \"F.C.D. Cerchio\" milita nei tornei dilettantistici abruzzesi giocando le gare interne al campo sportivo comunale \"Giuseppe Tofani\"."}
{"id": "26938", "revid": "1345932", "url": "https://it.wikipedia.org/wiki?curid=26938", "title": "I", "text": "I o i \u00e8 la nona lettera dell'alfabeto italiano. Nella sua forma maiuscola, il simbolo pu\u00f2 anche rappresentare la lettera iota dell'alfabeto greco o la vocale quasi anteriore quasi chiusa non arrotondata nell'alfabeto fonetico internazionale. Nella sua forma minuscola, il simbolo pu\u00f2 anche rappresentare la vocale anteriore chiusa non arrotondata.\nStoria.\nNelle lingue semitiche, la lettera \"Jodh\" rappresentava probabilmente un braccio e una mano, derivando dal geroglifico con suono . Il semitico per\u00f2 conserv\u00f2 solo un suono semi-consonantico (come nella parola \"aia\"), dal momento che la parola che significava \"braccio\" iniziava probabilmente con questo suono. La lettera poteva tuttavia conservare il suono vocalico nella pronuncia delle parole straniere.\nIl greco deriv\u00f2 da questa lettera la iota, una vocale breve. Essa pass\u00f2 poi senza mutare forma all'alfabeto etrusco e infine a quello latino. Furono gli amanuensi del Medioevo ad aggiungere un punto sopra la \"i\", per distinguerla dalla \"u\", dalla \"m\" e dalla \"n\" simili nella scrittura gotica. Da essa si evolve poi la \"J\" in alcune lingue per indicare la semi-consonante, ma le due lettere si differenziarono nettamente solo a partire dal XVI secolo.\nLettera I nell'ortografia dell'italiano.\nNell'ortografia dell'italiano la lettera I ha un ruolo particolare per la sua poliedricit\u00e0, avendo diverse funzioni fonologiche e grafiche.\nComplessivamente si possono identificare quattro tipi di I nell'uso complessivo che l'ortografia italiana fa di tale lettera: una I \"vocalica\", una \"semiconsonantica\", una \"diacritica\" e, ancora, una di natura meramente \"ortografica\". Tale classificazione per quanto oggettiva \u00e8 del tutto priva di qualsiasi carattere funzionale o ufficiale (generalmente non \u00e8 accennata nelle grammatiche), ma viene qui usata per spiegare meglio la complessit\u00e0 del fenomeno.\nLa I \u00e8 vocalica quando rappresenta il fonema vocalico . Ci\u00f2 avviene sempre quando \u00e8 sede dell'accento di parola. Quando non \u00e8 sede di accento, I \u00e8 vocalica quando rappresenta un nucleo di sillaba, e cio\u00e8 pi\u00f9 comunemente quando \u00e8 interposta tra due consonanti o precede una vocale di un'altra sillaba (\"vi-\u00e0-le\") o, in principio di parola, quando precede una consonante o una vocale di un'altra sillaba (\"i-o\"); conserva questo valore quando, in presenza di altri segni vocalici, forma la coda di un dittongo discendente (\"ai\", \"ei\", \"oi\", \"ui\"), anche se in questo caso sarebbe pi\u00f9 corretto definirla \"semivocale\".\nLa I \u00e8 semiconsonantica quando rappresenta il fonema semiconsonantico , ovvero tutte quelle volte in cui la I \u00e8 primo elemento di un dittongo e trittongo che non rientrano nei casi di sopra, o quando \u00e8 tra due vocali. In passato era sentita la necessit\u00e0, o il vezzo, di distinguere questi due statuti fonetici anche graficamente, scrivendo quest'ultimo con la lettera J, ma limitata ai casi in cui la semiconsonante fosse in principio di parola (\"Jonio\") o intervocalica (\"notajo\"), ma mai in altri contesti (*\"bjanco\"). Caratteristica di I semiconsonantica \u00e8 l'influenza esercitata sull'elisione: l'elisione degli articoli \"lo\", \"la\" e \"gli\" (e delle rispettive preposizioni articolate) avviene molto raramente davanti a parole inizianti per I semiconsonantica, preferendosi optare per le forme intere (\"lo iato\"; \"la Iolanda\") mentre \u00e8 molto comune, e in alcuni casi obbligatoria, davanti a I vocalica (\"l'indice\").\nLa I ha valore diacritico quando non rappresenta alcun fonema ma determina, da sola o in unione ad un altro segno grafico immediatamente precedente, il valore fonetico di una lettera precedente, che da sola sarebbe differente. Nel primo caso la I diacritica forma un digramma (\"ci\"; \"gi\") e nel secondo, un trigramma (\"sci\" e \"gli\"). Tutti questi composti possono precedere tutte le quattro le restanti vocali, ma quando i primi tre precedono E, il valore diacritico della I viene meno: in questi casi infatti E oltre a conservare il suo valore fonologico assume anche lo stesso valore diacritico di I, per cui \"ce\", \"ge\" e \"sce\" hanno lo stesso identico suono di \"cie\" (), \"gie\" () e \"scie\" (), e la I risulta quindi superflua, cio\u00e8 puramente ortografica.\nPossiamo considerare ortografica, cio\u00e8 occorrente dal punto di vista meramente ortografico, quella I che non ha funzione fonologica n\u00e9 diacritica, ma comunque richiesta dall'ortografia in quanto motivata da pi\u00f9 profonde ragioni d'ordine storico, etimologico (\"sufficiente\", per influenza culturale del modello latino) o grammaticale (per esempio nella voce verbale \"sogniamo\" I \u00e8 parte della desinenza -iamo) o, ancora, per semplice convenzione (\"cielo\", per distinguerlo da \"celo\", voce verbale)."}
{"id": "26940", "revid": "709565", "url": "https://it.wikipedia.org/wiki?curid=26940", "title": "Radio Free Europe", "text": "Radio Free Europe/Radio Liberty, sigla RFE/RL, \u00e8 un'organizzazione per le comunicazioni ed emittente radiofonica fondata dal Congresso degli Stati Uniti. L'organizzazione esiste in Europa, Asia e Medio Oriente. Trasmette pi\u00f9 di mille ore alla settimana di programmi in 28 lingue su onde corte, onde medie, modulazione di frequenza e internet. Lo scopo dichiarato di \"Radio Free Europe\" \u00e8 quello di \"Promuovere i valori e le istituzioni democratiche tramite la diffusione di informazioni e idee fattuali.\"\nStoria.\nIl Comitato nazionale per un'Europa libera venne fondato nel giugno 1949 a New York e \"Radio Free Europe\" ne era il braccio operativo. Il quartier generale venne stabilito a Monaco di Baviera e trasmise il suo primo programma su onde corte il 4 luglio 1950, verso la Cecoslovacchia.\nL'organizzazione era finanziata dal Congresso statunitense e fino al 1971 i soldi venivano passati attraverso la CIA. Le trasmissioni facevano parte di una campagna generale di guerra psicologica della CIA diretta oltre la cortina di ferro. La CIA cre\u00f2 delle linee guida generali e forniva un contributo giornaliero nel trattamento delle notizie.\nIl finanziamento di \"Radio Free Europe\" da parte della CIA venne reso pubblico nel 1971, momento in cui l'organizzazione venne reistituita nel Delaware come organizzazione non-profit, la supervisione venne passata all'International Broadcasting Bureau, e il budget venne passato a stanziamenti pubblici. Nel 1975, \"Radio Free Europe\" venne fusa con un'organizzazione simile, sempre finanziata dal Congresso, chiamata Radio Liberty (fondata nel 1951), e il nome del gruppo venne ufficialmente cambiato in \"Radio Free Europe/Radio Liberty\". La missione dell'International Broadcasting Bureau venne trasferita al Broadcasting Board of Governors nel 1994.\nLe autorit\u00e0 dell'Unione Sovietica tentarono regolarmente di disturbare le trasmissioni di \"Radio Free Europe\" fino al 1988.\nI trasmettitori erano localizzati in una base segreta presso Pals; la localit\u00e0 fu scelta in quanto permetteva di trasmettere fino a Mosca in condizioni magnetiche terrestri tali da evitare le trasmissioni sovietiche di disturbo in un arco di 2 ore al giorno almeno. Inoltre la localizzazione nella Spagna franchista permetteva il mantenimento di uno stretto riserbo sulle attivit\u00e0 dell'installazione (dotata di enormi antenne), che venne alla luce solo dopo la caduta di Franco.\nDal 1985 al 1993 l'organizzazione condusse anche \"Radio Free Afghanistan\".\nIl collasso dell'Unione Sovietica ridusse il budget di \"Radio Free Europe\", il suo quartier generale venne spostato a Praga nel 1995 e le operazioni europee vennero ridotte. Comunque, queste operazioni si sono espanse altrove, nel 1994 venne avviata \"Radio Free Iraq\", cos\u00ec come un servizio in persiano, e nel 1997 inizi\u00f2 le trasmissioni in Kosovo. Nuovi servizi sono inoltre previsti per l'Afghanistan e altre parti dell'Asia settentrionale."}
{"id": "26941", "revid": "6923", "url": "https://it.wikipedia.org/wiki?curid=26941", "title": "Olocene", "text": "L'Olocene \u00e8 l'epoca geologica pi\u00f9 recente, quella in cui ci troviamo e che ha avuto il suo inizio convenzionalmente circa anni fa.\nIl limite con l'epoca inferiore (il Pleistocene) \u00e8 definito sulla base del decadimento del 14C (un isotopo radioattivo del carbonio) e coincide approssimativamente con il termine dell'ultima fase glaciale che ha interessato l'emisfero settentrionale.\nL'Olocene \u00e8 la seconda epoca del periodo Quaternario. Il suo nome deriva dal greco (\"holos\", del tutto, assolutamente) e (\"kainos\", recente). Esso \u00e8 stato identificato con il MIS 1 e pu\u00f2 essere considerato un periodo interglaciale compreso nell'attuale era glaciale.\nVisione d'insieme.\nL'inizio dell'Olocene \u00e8 stato posto a anni fa. Il periodo segue la Glaciazione W\u00fcrm (nota anche come glaciazione baltico-scandinava o glaciazione weichseliana). L'Olocene pu\u00f2 essere suddiviso in cinque cronozone basate sulle fluttuazioni climatiche: \nLa \"civilt\u00e0 umana\" moderna viene datata interamente dentro l'Olocene. La classificazione di Blytt-Sernander dei periodi climatici, definita inizialmente in base ai residui di muschio del genere Sphagnum, \u00e8 adesso puramente di interesse storico. Lo schema era definito per il Nord Europa, ma ritenendo che i mutamenti climatici si applicassero a tutte le aree. I periodi dello schema includono alcune oscillazioni finali dell'ultimo periodo glaciale pre-Olocenico e classifica poi i climi della preistoria pi\u00f9 recente.\nI paleontologi non hanno ancora definito nessuno stadio faunistico per l'Olocene. Quando si rende necessaria una suddivisione, vengono di solito usati i periodi dello sviluppo tecnologico umano come il Mesolitico, Neolitico e l'Et\u00e0 del Bronzo. Tuttavia, i periodi di tempo a cui ci si riferisce con questi termini variano in funzione della differente comparsa di quelle tecnologie nelle diverse aree del mondo.\nClimaticamente, l'Olocene pu\u00f2 essere suddiviso equamente nei periodi Ipsotermico e Neoglaciale; il confine coincide con l'inizio dell'Et\u00e0 del Bronzo nella civilt\u00e0 Occidentale. Secondo alcuni studiosi, una terza suddivisione, l'Antropocene, inizi\u00f2 nel XVIII secolo, ma senza indicare se questa sia un'et\u00e0 compresa nell'epoca olocenica, oppure la segua.\nPaleogeografia.\nLa deriva dei continenti negli ultimi anni \u00e8 stata inferiore a un chilometro, che in termini geologici \u00e8 uno spostamento pressoch\u00e9 irrilevante. Tuttavia, la fusione del ghiaccio caus\u00f2 un innalzamento del livello del mare di circa 20\u00a0m nella prima parte dell'Olocene e in totale di 120\u00a0m dall'ultima glaciazione. L'aumento del livello del mare non fu un processo lineare e uniforme, ma altern\u00f2 fasi di rapido disgelo ad altre di scongelamento progressivo. La maggior parte della crescita delle acque \u00e8 avvenuta prima di anni fa.\nDa quest'ultimo episodio le variazioni significative del livello del mare sono cessate e negli ultimi anni la crescita si \u00e8 limitata a all'anno. Tuttavia dal 1900 l'aumento \u00e8 ritornato a 1\u20132\u00a0mm all'anno, mentre le rilevazioni del satellite TOPEX/Poseidon indicano che dal 1993 la crescita \u00e8 di 3,1 \u00b1 0,7\u00a0mm all'anno.\nLe terre che erano emerse quando il livello del mare era pi\u00f9 basso, avevano permesso una serie di collegamenti tra:\nMolte aree oltre il 40\u00ba parallelo di latitudine nord che si erano abbassate a causa del peso dei ghiacciai del Pleistocene si risollevarono fino ad un'altezza di 180\u00a0m tra il tardo Pleistocene e l'Olocene; questo processo di sollevamento sta ancora continuando. L'innalzamento del livello del mare e la contemporanea depressione di alcune aree permise occasionali incursioni marine anche in aree che adesso sono molto distanti dal mare.\nLa ripercussione post-glaciale nella regione della Scandinavia risult\u00f2 nella formazione del Mar Baltico. La regione continua a sollevarsi, causando ancora deboli terremoti da una parte all'altra dell'Europa Settentrionale. L'evento equivalente nel Nord America fu la ripercussione nella baia di Hudson, che si restrinse rispetto alla sua pi\u00f9 grande fase post-glaciale del Mare di Tyrrell, per avvicinarsi ai suoi confini attuali.\nFossili marini dell'Olocene sono noti nel Vermont, Qu\u00e9bec, Ontario e Michigan. In aggiunta a quelli associati alle incursioni marine temporanee alle alte latitudini, fossili dell'Olocene vengono ritrovati principalmente su fondi lacustri, pianure alluvionali, e depositi di grotte (\"speleotema\"). I depositi marini dell'Olocene lungo le linee costiere alle basse latitudini sono rari perch\u00e9 l'innalzamento del livello del mare durante il periodo supera ogni sollevamento di probabile origine non-glaciale.\nClima.\nIl clima \u00e8 stato abbastanza stabile dopo l'inizio dell'Olocene. Le registrazioni fornite dalle carote di ghiaccio mostrano che prima dell'Olocene ci sono stati riscaldamenti globali e periodi gelati, ma che i mutamenti climatici divennero pi\u00f9 regionali all'inizio del Dryas recente. Durante la transizione dall'ultima fase glaciale all'Olocene, l'inversione di freddo Huelmo/Mascardi nell'emisfero meridionale inizi\u00f2 prima del Dryas recente, e il massimo flusso di calore si diresse da sud verso nord, tra 11\u00a0000 e 7\u00a0000 anni fa. Sembra che questo fosse influenzato dalla glaciazione residuale che rimase nell'Emisfero Settentrionale fino all'ultima data.\nL'ipsotermico fu un periodo di riscaldamento in cui il clima globale divenne pi\u00f9 caldo. Ad ogni modo, il riscaldamento non fu probabilmente uniforme nel mondo. Questo periodo fin\u00ec circa 5\u00a0500 anni fa, quando le pi\u00f9 arcaiche civilt\u00e0 umane in Asia e in Africa iniziavano a fiorire, terminando con la discesa nel Neoglaciale. A quel tempo, il clima non era dissimile da quello attuale, ma ci fu un periodo leggermente pi\u00f9 caldo dal X\u2013XIV secolo noto come il periodo caldo medioevale. Questo fu seguito dalla piccola era glaciale, dal XIII o XIV secolo fino alla met\u00e0 del XIX secolo, un periodo di raffreddamento significativo, sebbene non dappertutto cos\u00ec duro come nei periodi precedenti durante la neoglaciazione e con tre picchi negli anni 1650, 1770 e 1850.\nIl riscaldamento dell'Olocene \u00e8 un periodo interglaciale e non c'\u00e8 ragione di credere che esso rappresenti la fine permanente dell'attuale era glaciale. \u00c8 possibile che l'attuale riscaldamento globale della Terra possa risultare pi\u00f9 caldo dello stadio eemiano, il quale raggiunse il suo picco pi\u00f9 alto circa 125\u00a0000 anni fa e fu pi\u00f9 caldo dell'Olocene. Per questa ipotesi si parla di un possibile \"super-interglaciale\".\nRispetto alle condizioni glaciali, le zone abitabili si sono estese verso nord, pervenendo al loro punto pi\u00f9 settentrionale durante l'ipsotermico. La pi\u00f9 elevata umidit\u00e0 nelle regioni polari ha causato la scomparsa delle praterie boreali di steppa-tundra.\nEvoluzione ecologica.\nLa vita animale e vegetale non si \u00e8 evoluta molto durante il relativamente breve Olocene, mentre sono stati pi\u00f9 importanti gli spostamenti nella sua distribuzione. Un numero di grandi animali, inclusi i mammut e mastodonti, tigri dai denti a sciabola come la \"Smilodon\" e l\"'Homotherium\", e il bradipo gigante sparirono nel tardo Pleistocene e l'inizio dell'Olocene \u2014 specialmente in Nord America, dove gli animali che sopravvivevano altrove (inclusi cavalli e cammelli) andavano ad estinguersi. Questa estinzione della megafauna americana \u00e8 stata da alcuni legata all'arrivo degli antenati degli Amerindi, sebbene la maggior parte degli studiosi affermino che vi contribu\u00ec anche il mutamento climatico, come pure l'evento di un bolide cometario sul Nord America che si \u00e8 supposto abbia scatenato il Dryas recente.\nDa una parte all'altra del mondo, gli ecosistemi nei climi pi\u00f9 freddi, che erano precedentemente regionali, sono rimasti confinati nelle \"isole\" ecologiche ad altitudine pi\u00f9 elevata.\nL\"'evento di 8,2 ka\", il breve periodo di freddo repentino documentato come un'escursione negativa nella registrazione del \u03b418O degli ultimi 400 anni, \u00e8 il pi\u00f9 importante evento climatico successo nell'epoca dell'Olocene, e pu\u00f2 aver segnato una ripresa della coltre di ghiaccio. Si \u00e8 pensato che questo evento sia stato causato dal drenaggio finale del Lago Agassiz, che era stato confinato dai ghiacciai, la cui enorme quantit\u00e0 di acqua dolce confluita nell'Oceano Atlantico spezz\u00f2 la circolazione termoalina.\nLe estinzioni di piante e animali sono continuate nell'Olocene e persistono anche nel ventunesimo secolo. Alcune delle estinzioni moderne sono attribuibili all'influenza dell'uomo e si caratterizzano per avvenire in un tempo relativamente breve (decine di migliaia di anni) in confronto alla maggior parte delle altre estinzioni e sembrerebbero caratterizzate da un tasso di estinzione pi\u00f9 elevato, tanto che si parla di sesta estinzione di massa dopo i precedenti cinque grandi eventi.\nTra le specie la cui estinzione \u00e8 attribuibile all'uomo vengono indicate:\nLa Lista rossa IUCN raccoglie il numero e il tipo di specie estinte a partire dall'anno 1500 e quelle a rischio di estinzione.\nEvoluzione umana.\nL'epoca del definitivo sviluppo dell\"'Homo sapiens\", l'unico sopravvissuto del genere Homo, e destinato a diventare in breve tempo con la sottospecie Homo sapiens sapiens l'essere dominante del pianeta.\nI cambiamenti climatici provocarono una serie di rapidi progressi nell'evoluzione umana che fecero passare i nostri antenati da un'economia di caccia e raccolta a quella stanziale di coltivazione e allevamento. I piccoli gruppi nomadi cominciarono ad utilizzare dapprima i ripari naturali come grotte o caverne, poi a costruirsi un riparo artificiale di rami e foglie, di pelli, poi di legno, fango e pietre fino ad arrivare alle successive case.\nFurono sviluppati i primi utensili in legno, osso, pietra ed infine metallo. Si prepararono lance, asce, arpioni, archi e frecce, coltelli, spade. Dall'addomesticamento del lupo deriv\u00f2 il cane, e si addomesticarono e allevarono altri animali utili per l'alimentazione come ovini, bovini, suini e cavalli.\nL'inizio dell'Olocene corrisponde all'inizio dell'era Mesolitica nella maggior parte dell'Europa; ma nelle regioni come il Medio Oriente e l'Anatolia con una molto precoce neolitizzazione, l'Epipaleolitico viene preferito al posto del Mesolitico. Le culture in questo periodo includono: l'Amburghiana, la Federmesser e la cultura natufiana.\nEntrambi sono seguiti dal Neolitico \"aceramico\" (Neolitico pre-ceramico A e Neolitico pre-ceramico B) e il Neolitico ceramico.\nImpatti cosmici.\nNell'ambito dell'Olocene numerosi eventi meteoritici sono stati recentemente scoperti in Europa, come pure in zone come l'Oceano Indiano e nella remota Siberia (Evento di Tunguska). \u00c8 stato congetturato che l'effetto di un impatto come quello rappresentato dal cratere di Burckle o dal campo di crateri del Chiemgau potrebbe drammaticamente colpire la civilt\u00e0 umana nella sua prematura storia con la creazione di megatsunami, forse evocando il diluvio o storie di inondazioni come quella di No\u00e8. Un effetto di dilavamento prodotto da tali onde pu\u00f2 erompere in lembi di terra con improvvise e massicce erosioni, insieme a violenti mutamenti meteorologici."}
{"id": "26942", "revid": "1166112", "url": "https://it.wikipedia.org/wiki?curid=26942", "title": "Successione Tribonacci", "text": "La successione tribonacci \u00e8 una variante della successione di Fibonacci. Mentre quest'ultima viene definita fissando i primi due termini e chiedendo che ogni termine sia la somma dei due che la precedono, la successione tribonacci \u00e8 definita come la sequenza illimitata di termini t(n) per i quali si assume ... t(-2) := t(-1) := t(0) := 0, t(1) := 1 e che per ciascuno dei successivi termini si chiede che sia uguale alla somma dei tre termini precedenti. \nI valori dei suoi primi 34 termini, a partire da quello di indice 1, sono\n1, 1, 2, 4, 7, 13, 24, 44, 81, 149, 274, 504, 927, 1705, 3136, 5768, 10609, 19513, 35890, 66012, 121415, 223317, 410744, 755476, 1389537, 2555757, 4700770, 8646064, 15902591, 29249425, 3798080, 98950096, 181997601, 334745777\nIl rapporto \"t\"(\"n\"+1)/\"t\"(\"n\"), per \"n\" che tende a infinito, tende alla radice reale compresa tra 1 e 2 del polinomio\ncio\u00e8 a 1,83928675... o algebricamente a formula_2."}
{"id": "26943", "revid": "552788", "url": "https://it.wikipedia.org/wiki?curid=26943", "title": "Successione Tetranacci", "text": "La successione Tetranacci \u00e8 una variante della successione di Fibonacci e della successione Tribonacci. I suoi termini vengono detti numeri tetranacci.\nLa successione Tetranacci \u00e8 definita come la sequenza illimitata di interi \"T(n)\" che assumono il valore 0 per n \u2264 0 e la somma dei quattro termini precedenti per n &gt; 0. I valori dei suoi primi termini a partire da quello di indice 0 sono:\n0, 1, 1, 2, 4, 8, 15, 29, 56, 108, 208, 401, 773, 1490, 2872, 5536, 10671, 20569, 39648, 76424, 147312, 283953, 547337, 1055026, 2033628, 3919944, \u00a0 7555935, 14564533, 28074040, 54114452, 104308960, 201061985, 387559437, 747044834.\nCome ha osservato Emeric Deutsch, \"T(n)\" fornisce il numero delle composizioni di n-1 mediante addendi non superiori a 4. Ad es. T(5)=8 in quanto si hanno le seguenti composizioni di 4:\n1+1+1+1 = 2+1+1 = 1+2+1 = 1+1+2 = 3+1 = 1+3 = 2+2 = 4. \nDavid Callan ha osservato che T(n+2) fornisce il numero delle sequenze binarie di lunghezza n prive del fattore 1111. Ad es. T(7)=29 e delle 32 sequenze binarie di lunghezza 5, 32-29=3 contengono il fattore proibito: 11110, 01111 e 11111. \nSi trova che il rapporto T(n+1)/T(n) al tendere di n all'infinito tende alla radice reale compresa tra 1 e 2 del polinomio \ncio\u00e8 a 1,92756... .\nLa funzione generatrice della successione Tetranacci \u00e8:"}
{"id": "26944", "revid": "54193", "url": "https://it.wikipedia.org/wiki?curid=26944", "title": "Neogene", "text": " \nNella scala dei tempi geologici, il Neogene \u00e8 il secondo dei tre periodi geologici in cui \u00e8 suddivisa l'era del Cenozoico: inizi\u00f2 23,03 milioni di anni fa (Ma) e termin\u00f2 2,588 Ma. \u00c8 preceduto dal Paleogene e seguito dal Quaternario.\nIl passaggio tra Paleogene e Neogene non fu caratterizzato da una significativa estinzione di massa. \nIn questo periodo si ebbe un'ulteriore proliferazione di mammiferi e uccelli simili agli attuali, molte specie di invertebrati e condizioni climatiche ben differenziate con un progressivo raffreddamento che culmin\u00f2 nelle glaciazioni del Quaternario e l'apparizione dei primi ominidi.\nSuddivisioni.\nLa Commissione internazionale di stratigrafia riconosce per il Neogene la suddivisione in due epoche, secondo il seguente schema:\nDefinizioni stratigrafiche e GSSP.\nLa base del Neogene coincide con quella della sua prima epoca, il Miocene e del suo primo piano, l'Aquitaniano, ed \u00e8 definita dalla prima comparsa dei foraminiferi planctonici della specie \"Paragloborotalia kugleri\", dall'estinzione del nanoplancton calcareo \"Reticulofenestra bisecta\", che forma la base della biozona nanoplanctonica NN1; \u00e8 inoltre alla base della cronozona magnetica C6Cn.2n e corrisponde all'evento Mi-1 nello stadio dell'isotopo marino.\nGSSP.\nIl GSSP, il profilo stratigrafico di riferimento della Commissione internazionale di stratigrafia, \u00e8 stato identificato in una sezione stratigrafica di Lemme-Carrosio presso il piccolo paese di Carrosio, a sud di Gavi e a nord di Voltaggio, il provincia di Alessandria. Le coordinate sono: longitudine: 8\u00b050'11\" E e latitudine 44\u00b039'32\" N.\nPaleogeografia.\nI continenti continuarono la loro deriva verso le posizioni attuali, a cui mancava solo la formazione del ponte tra America del Nord e del Sud. Il Sud America infatti si stava ancora spostando da sud verso la zona di subduzione dell'Oceano Pacifico che port\u00f2 alla crescita delle Ande. La separazione tra le due Americhe termin\u00f2 con la formazione dell'Istmo di Panama durante il Pliocene.\nQuesta saldatura ebbe importanti effetti sulla temperatura globale del pianeta, perch\u00e9 interruppe la circolazione della calda corrente equatoriale portando all'isolamento dell'Atlantico e al raffreddamento delle temperature nell'Artico e nell'Antartico.\nDal punto di vista faunistico la giunzione dell'istmo pose termine all'isolamento della fauna del Sud America, permettendo lo scambio di specie tra le due regioni e portando all'estinzione dei Meridiungulata, i primitivi ungulati, e degli Sparassodonta, i marsupiali carnivori nativi del sud.\nL'India continu\u00f2 la sua collisione con l'Asia, provocando la crescita delle catene montuose Himalayane. Anche la collisione tra Africa ed Europa continuava, portando alla formazione del Mediterraneo e alla scomparsa dell'Oceano Tetide avvenuta tra 19 e 12 milioni di anni fa. La crescita delle creste montagnose a ovest e la diminuzione del livello del mare combinate, assieme diedero luogo alla Crisi di salinit\u00e0 del Messiniano nel periodo compreso tra 6 e 5,33 Ma. Questa crisi termin\u00f2 con l'apertura dello stretto di Gibilterra e l'inondazione del bacino mediterraneo da parte delle acque dell'Oceano Atlantico. L'abbassamento del livello del mare permise anche la formazione della Beringia, il ponte di terra tra Asia e Alaska.\nI depositi marini e continentali del Miocene sono comuni in tutto il mondo, con esposizioni continentali ben evidenti negli Stati Uniti e in Argentina. Le rocce del Pliocene sono ben visibili nelle regioni mediterranee, in India e in Cina.\nClima.\nIl Neogene fu in generale un periodo di progressivo raffreddamento dalle temperature rispetto al precedente Paleogene, fino ad arrivare alla glaciazione dei Poli e della Groenlandia.\nMiocene.\nAll'inizio del Miocene la temperatura del globo era in aumento; durante la seconda met\u00e0 dell'epoca, nelle due Americhe cominciarono ad apparire vasti pascoli erbosi a causa del raffreddamento globale e il progressivo inaridimento del clima.\nNell'Antartide orientale, gi\u00e0 nella prima fase (tra 23 e 15 milioni di anni fa) erano presenti dei ghiacciai, ma da allora la calotta gelata dell'emisfero sud continu\u00f2 a crescere fino a raggiungere praticamente le dimensioni attuali.\nPliocene.\nA causa del raffreddamento e inaridimento, il pianeta cominci\u00f2 ad avviarsi verso l'attuale tipologia di climaticit\u00e0 stagionale. La formazione dell'Istmo di Panama avvenuta circa 3,5 milioni di anni fa, interruppe la corrente equatoriale che si era instaurata nel Cretacico, contribuendo al raffreddamento degli Oceani soprattutto meridionali, non pi\u00f9 riscaldati dalle acque pi\u00f9 calde, cosicch\u00e9 la coltre di ghiaccio ricopr\u00ec completamente il continente Antartico.\nLa calotta di ghiaccio in Groenlandia e nell'Artico si svilupp\u00f2 successivamente, intorno a tre milioni di anni fa, ed \u00e8 segnalata dalla brusca variazione visibile nel grafico della concentrazione dell'isotopo 18O nei sedimenti marini settentrionali dell'Oceano Atlantico e Pacifico.\nAlle latitudini intermedie, dove erano gi\u00e0 in corso delle glaciazioni locali, il raffreddamento del Pliocene port\u00f2 alla diminuzione delle grandi distese di boschi e alla diffusione di pascoli e savane. Questo favor\u00ec lo sviluppo di erbivori di grande taglia e, parallelamente, dei grandi carnivori specializzati.\nFauna.\nSi ebbe una modernizzazione dei Vertebrati, un'espansione dei serpenti, passeriformi, rane, topi e ratti.\nFauna acquatica.\nNegli oceani apparvero le prime alghe coralline a fianco della barriera corallina, accanto alla radiazione adattativa di balene, delfini e del capodoglio. Le Globigerinoides, fortemente decimate nell'estinzione dell'Eocene, si espansero nuovamente nel Miocene tanto da costituire un fossile guida per i fondali marini.\nNel Neogene si ebbe pure l'espansione delle diatomee di acqua dolce del tipo \"Pennales\" originatesi nel Paleogene. In totale se ne svilupparono nel Miocene circa duemila specie, raggiungendo una posizione ecologica simile a quella attuale.\nFauna terrestre.\nI cambiamenti climatici esercitarono una profonda influenza sulla fauna terrestre, sia di grandi che di piccole dimensioni. Il Neogene in effetti fu caratterizzato da una grande radiazione adattativa di rane, topi e ratti, serpenti e passeriformi.\nLe rane e i rospi sfruttarono la loro lunga lingua per catturare gli insetti; a sua volta la proliferazione delle rane e dei roditori favor\u00ec lo sviluppo dei serpenti, tra i pochi predatori capaci di inseguirli negli stretti cunicoli delle loro tane.\nAll'inizio del Neogene i serpenti erano rappresentati da pochi membri del primitivo gruppo del \"Boa constrictor\".\nL'espansione dei passeriformi fu legata sia alla loro capacit\u00e0 di catturare gli insetti, che alla proliferazione delle graminacee.\nNel Sud America i principali predatori erano i cosiddetti uccelli del terrore, una famiglia ora estinta di uccelli non volatori di grandi dimensioni; simili agli struzzi, ma di maggior taglia, erano carnivori.\nI gruppi dei grandi animali svilupparono le loro attuali caratteristiche in questo periodo. La famiglia del rinoceronte e del cavallo diminu\u00ec un po', in linea con gli altri perissodattili, mentre i cervidi e i bovidi si diversificarono durante il Miocene. La famiglia dell'elefante registr\u00f2 dapprima una forte espansione tra il Miocene e il Pliocene, per poi declinare, tanto che oggi ne esistono solo due specie. Il Mammut fece la sua comparsa tra il Pliocene e il Pleistocene.\nI mammiferi carnivori, che comprendono il cane e il gatto comparsi gi\u00e0 nel Paleogene, acquisiscono caratteri moderni. Fanno la loro comparsa la iena e l'orso e i grandi carnivori come il leone, favoriti dalla proliferazione dei nuovi erbivori come le antilopi che avevano trovato terreno fertile nelle grandi distese di savane e praterie.\nPer quanto riguarda i primati, le scimmie erano presenti con il gruppo pi\u00f9 antico gi\u00e0 dall'Oligocene in Africa e in Eurasia; prima della fine dell'Oligocene se ne svilupp\u00f2 un gruppo separato in Sud America. Entrambi questi gruppi svilupparono una radiazione adattativa nel Neogene. Tra i primati africani si trovavano gli Hominoidea, del tipo \"Dryopithecus\" e \"Proconsul\", a cui si aggiunsero i cercopitecidi come il macaco e il babbuino.\nSi ritiene che la separazione tra Hominini e scimpanz\u00e9 sia avvenuta circa sette milioni di anni fa, alla fine del Miocene. Tra i primi hominini conosciuti sono il \"Sahelanthropus tchadensis\" (da 6 a 7 milioni di anni fa) e l'\"Orrorin tugenensis\" (circa 6 Ma) nel Miocene e l'\"Ardipithecus\" (tra 5,8 e 4,1 Ma) all'inizio del Pliocene.Gli \"Australopithecus\" fecero la loro comparsa circa 4 Ma nel Pliocene. Erano gi\u00e0 in grado di utilizzare un'andatura bipede, e le loro dimensioni e la capacit\u00e0 cerebrale erano simili a quelle delle grandi scimmie attuali. La specie pi\u00f9 antica del genere Homo, l\"'Homo habilis\" comparve pi\u00f9 tardi, all'inizio del Pleistocene.\nFlora.\nI cambiamenti climatici favorirono lo sviluppo evolutivo e geografico delle angiosperme, oltre che all'enorme diffusione e differenziazione delle erbe.\nIl progressivo raffreddamento del clima e una stagionalit\u00e0 pi\u00f9 secca, causarono la regressione delle abbondanti foreste e favorirono la crescita delle piante erbacee che preferiscono habitat pi\u00f9 aperti e sono meglio in grado di resistere alla scarsit\u00e0 di precipitazioni."}
{"id": "26945", "revid": "486946", "url": "https://it.wikipedia.org/wiki?curid=26945", "title": "Reti di computer", "text": ""}
{"id": "26948", "revid": "713714", "url": "https://it.wikipedia.org/wiki?curid=26948", "title": "Lecce nei Marsi", "text": "Lecce nei Marsi \u00e8 un comune italiano di abitanti della provincia dell'Aquila in Abruzzo. Il suo territorio \u00e8 incluso nell'area protetta del parco nazionale d'Abruzzo, Lazio e Molise.\nGeografia fisica.\nIl paese, adagiato sulle pendici del monte Turchio, \u00e8 situato sul versante sud orientale della piana del Fucino, nel cuore della Marsica. L'area urbana \u00e8 posta a 740 mentre, in posizione dominante a 1270 , si trovano i ruderi del centro abbandonato di Lecce Vecchio; in altura sono collocate le rovine di alcuni casali come Sierri, Buccella, Macchia e Ca' Marino. Il comune, insieme a Gioia dei Marsi, rappresenta un'area d'accesso della Marsica fucense al parco nazionale d'Abruzzo, Lazio e Molise. In altura si trovano, in piena area protetta, la Cicerana, con la faggeta vetusta di Selva Moricento, dichiarata nel 2017 patrimonio mondiale dell'umanit\u00e0, e le localit\u00e0 di Rocca Genovese (1944 ), La Guardia (circa 1420 ), Vallone di Lecce Vecchio, Coppo dei Lepre, Passo della Fontecchia e il valico di Monna Rapanella.\nOrigini del nome.\nSull'origine del nome di Lecce non ci sono certezze. Il poleonimo potrebbe essere derivato dall'aggettivo \"iliceus\", relativo al fitonimo Quercus ilex, ovvero gli alberi di leccio che avrebbero caratterizzato l'area sottostante l'abitato primordiale.\nL'ipotesi secondo la quale il paese medievale sarebbe stato fondato intorno al X secolo dalla popolazione dei Lici, appartenenti alla storica regione dell'Asia Minore della Licia, \u00e8 ascrivibile alle leggende popolari, basandosi su delle supposizioni non supportate da alcuna evidenza di carattere archeologico e storico, come l'origine del culto per il patrono san Biagio e la denominazione \"nei Marsi\" piuttosto che \"dei Marsi\", elemento questo che testimonierebbe una certa estraneit\u00e0 rispetto ai luoghi da parte di popolazioni venute da lontano.\nStoria.\nI nuclei primordiali furono \"Vicus Anninus\" e \"Litium\", situate nel territorio dei Marsi, popolo italico che abit\u00f2 il settore sud orientale circostante il lago Fucino. Lecce, dopo la distruzione dell'antico castello marso ad opera dei Romani durante la guerra sociale, sarebbe risorta in epoca longobarda, periodo in cui si concluse l'aggregazione di vari casali che costituirono il nucleo principale. \nLe citazioni delle localit\u00e0 e delle chiese leccesi si trovano nella bolla del 1188 di papa Clemente III. Nel documento ecclesiastico figurano le chiese dedicate a santa Maria e san Pietro, appartenenti all'antico castello Licio, e i tre incastellamenti di Macrano, Agne ed Angre.\nSecondo l'ipotesi pi\u00f9 accreditata, intorno al 1420, nacque nel borgo originario di Lecce Andrea De Litio, artista riconosciuto tra i massimi esponenti italiani del tardo gotico e della pittura rinascimentale.\nNel XV secolo Lecce, chiamata durante il Medioevo anche Licine o Liciae, figurava tra i castelli del \"comitatus Celani\", ovvero la contea di Celano. Il paese, infatti, fu soggetto come quasi tutti gli altri centri del territorio fucense a Odoardo Colonna e a sua moglie Jacovella; nel XVI secolo pass\u00f2 invece sotto il controllo dei Piccolomini. Il paese vecchio, durante il Seicento, fu segnato da pestilenze e brigantaggio; la chiesa di San Pietro, abbandonata e quasi distrutta all'epoca della peste del 1656, negli anni immediatamente successivi fu ricostruita e dedicata a sant'Elia, stando a quanto riportato da Pietro Antonio Corsignani nell'opera \"Reggia Marsicana\" del 1738. La chiesa di San Martino, posta nell'antico sito di Agne, surrogata all'antica chiesa parrocchiale di Santa Maria, ottenne da papa Urbano VIII il privilegio di indulgenze speciali per i fedeli visitatori dei suoi sette altari. \nIn et\u00e0 contemporanea il territorio fu, come gran parte della Marsica, al centro delle vicende legate al brigantaggio pre-unitario; con la proclamazione del Regno d'Italia il comune fu incluso nel circondario di Gioia-Manaforno in seno all'Abruzzo Ulteriore Secondo. Il comune acquis\u00ec la denominazione ufficiale di Lecce nei Marsi nel 1863.\nLecce Vecchio, i casali sparsi come Sierra, Buccella e Macchia, gi\u00e0 in decadenza, le frazioni di Taroti e Vallemora e la \"frazione centrale\" di Castelluccio, sede del municipio, furono quasi del tutto distrutte dal terremoto della Marsica del 1915, che caus\u00f2 in questo territorio oltre 530 vittime. Il paese nuovo di Lecce nei Marsi fu ricostruito nel corso del XX secolo; con l'istituzione nel 1923 del parco nazionale d'Abruzzo, al cui primo presidente Erminio Sipari fu concessa la cittadinanza onoraria, si \u00e8 avuto un graduale sviluppo delle politiche ambientali e turistiche.\nMonumenti e luoghi d'interesse.\nSierri e Buccella.\nIl terremoto del 1915 che distrusse molti centri della Marsica caus\u00f2 l'abbandono dei paesi posti in altura e, al contempo, il quasi definitivo allontanamento dall'economia pastorale non pi\u00f9 fiorente; tutto ci\u00f2 favor\u00ec la ricostruzione a valle. Questo avvenne anche a Lecce nei Marsi dove le vetuste localit\u00e0 di Sierri, Buccella (Ca' Buccella), Ca' Marino, Ca' Scappone e Macchia (Ca' Carlone), gi\u00e0 in parziale rovina furono quasi completamente distrutte dal sisma e abbandonate dai pochi superstiti.\nLecce Vecchio.\nI resti del castello, forse appartenuto ai marchesi Trasmondi, e della torre medievale di Litium sono situati nei pressi della localit\u00e0 La Guardia, a quasi 1300 e in posizione dominante rispetto al territorio circostante. Altre testimonianze e rinvenimenti archeologici attestano in quest'area la presenza di un oppidum risalente all'epoca romana. Nel XIV secolo l'area era anche nota con il nome di \"Castrum Litii\"; in alcuni documenti sono riportati i nomi di \"Litum\" o \"Lice\".\nI ruderi del borgo fortificato di Litium sono situati su due colli e circondati da una cerchia muraria dotata di tre porte, di cui restano visibili alcune tracce. Il colle a nord ovest \u00e8 denominato Collemino; accanto alla chiesa di Sant'Elia, c'era \"Porta Cai\u00f2la\". Posta a strapiombo sulla valle, costituiva la porta principale poich\u00e9 metteva il borgo in comunicazione con il piano, tanto da essere chiamata \"Pila\", ovvero \"porta\", dando anche il nome all'area nella quale si trovano i ruderi della supposta casa natale del pittore Andrea De Litio. Il colle dominante a sud est, pi\u00f9 vicino al monte Turchio, \u00e8 denominato colle dell'Ospedale. Qui sono presenti i ruderi della chiesa parrocchiale e della \"Porta del Campanile\". La terza porta si trovava nel mezzo, situata fra i due colli. Il suo nome era \"Porta di Metta\" o \"Porta della Corte\", ovvero \"Porta della Citt\u00e0\".\nSociet\u00e0.\nTradizioni e folclore.\nL'ultima domenica di settembre di ogni anno si celebra la festa patronale in onore di san Biagio, patrono del comune di Lecce nei Marsi.\nCultura.\nPatrimoni dell'umanit\u00e0 dell'UNESCO.\nNel 2017 i cinque nuclei di faggete vetuste, ricadenti in una superficie di oltre 1000 ettari inclusa tra i comuni di Lecce nei Marsi (Selva Moricento), Opi (Cacciagrande e Valle Jancino in Val Fondillo), Pescasseroli (Coppo del Principe e Coppo del Morto) e Villavallelonga (Val Cervara), in parte databili intorno ai 560 anni, sono stati dichiarati patrimonio mondiale dell'umanit\u00e0 nel contesto delle foreste primordiali dei faggi dei Carpazi e di altre regioni d'Europa. Si tratta del primo riconoscimento UNESCO per l'intera regione abruzzese.\nEconomia.\nTurismo.\nLecce nei Marsi fa parte dell'associazione nazionale \"Borghi autentici d'Italia\".\nInfrastrutture e trasporti.\nStrade.\nLa strada provinciale 21 Magoranese attraversa i territori di Casali d'Aschi, Gioia dei Marsi, Lecce nei Marsi e Ortucchio fino al ricongiungimento con la strada statale 83 Marsicana che collega la Marsica orientale al parco nazionale d'Abruzzo, Lazio e Molise.\nAmministrazione.\nSul sito del Ministero dell'interno sono disponibili i dati di tutte le elezioni amministrative di Lecce nei Marsi dal 1985 ad oggi.\nSport.\nCalcio.\nLa principale squadra di calcio di Lecce nei Marsi \u00e8 stata il Lycia Lecce che ha militato nei tornei dilettantistici della regione Abruzzo prima di modificare la denominazione in \"Gioia Lecce Calcio\"."}
{"id": "26950", "revid": "57872", "url": "https://it.wikipedia.org/wiki?curid=26950", "title": "Lucoli", "text": "Lucoli \u00e8 un comune italiano sparso di abitanti della provincia dell'Aquila, in Abruzzo, posto nell'appennino abruzzese, a circa 15- dal capoluogo abruzzese, la cui sede municipale si trova nella frazione di \"Collimento\". Faceva parte della comunit\u00e0 montana Amiternina. Nel comune si trova l'abbazia di San Giovanni Battista, patrono di Lucoli, mentre non lontano dal comune si trova anche la stazione sciistica di Campo Felice di cui \u00e8, assieme a Rocca di Cambio e Rocca di Mezzo, punto di riferimento per la ricettivit\u00e0 della stazione invernale.\nGeografia fisica.\nTerritorio.\nIl territorio del comune, abbastanza esteso, si colloca ai margini settentrionali del Parco naturale regionale Sirente-Velino, poco oltre il parco, e pu\u00f2 essere suddiviso in una parte sub-montana abitata e una parte montana.\nLa parte abitata \u00e8 adagiata in una valle che discende dalla \"Piana di Campo Felice\" (in buona parte rientrante anch'essa nel territorio del Comune), solcata dal corso del \"Torrente Rio\" (le cui acque si immettono poi in quelle del Torrente Raio, proveniente da Sassa-Tornimparte, che a sua volta si immette nell'Aterno nel territorio del Comune di L'Aquila), tra il gruppo montuoso di Monte Orsello-Monte Puzzillo () e quello di Monte Ocre-Monte Cagno () fino all'imbocco della Conca aquilana, tra un'altitudine compresa tra i e i e attraversata dalla Strada statale 584 di Lucoli.\nLa parte montana presenta diverse cime che superano i (Monte Cefalone, Monte Puzzillo, Monte La Torricella, Punta dell'Uccett\u00f9, Monte Costone) poste ai confini con le Montagne della Duchessa ed il massiccio del Monte Velino e dall'interessante risvolto paesaggistico nonch\u00e9 alcune vaste distese forestali dall'interessante risvolto naturalistico (Bosco di Monte Orsello, Bosco di Monte Puzzillo e Bosco di Cerasuolo).\nGeologia.\nNei pressi del confine nord-est del comune si \u00e8 registrato l'epicentro del rovinoso sisma del 6 aprile 2009 sebbene il comune non abbia fatto registrare danni cospicui come invece in quelli di zone immediatamente limitrofe come Roio probabilmente grazie alla schermatura del gruppo di Monte Ocre-Monte Cagno.\nStoria.\nIl nome Lucoli, deriva dal latino \"Luculus\", cio\u00e8 boschetto sacro. I suoi primi abitanti furono i Sabini, ma le prime notizie storiche sicure risalgono all'alto medioevo.\nI primi documenti che citano Lucoli sono ricordati nel \"Chronicon Farfense\" (1062-1099) e in una bolla del 1178 di papa Alessandro III. La costituzione della contea di Collimento (antico Castello di Colomonte) risale al conte Odorisio, figlio di Berardo dei Conti dei Marsi. Odorisio fece importanti donazioni all'Abbazia di San Giovanni Battista. Il Castello di Lucoli partecip\u00f2 alla fondazione della citt\u00e0 di L'Aquila, edificando il quartiere di San Giovanni di Lucoli che si estendeva dalle case della Rivera, l'attuale San Marciano. Dopo essere stata feudo dei Collimento, Lucoli divenne regia, entrando nel territorio comunale dell'Aquila. Lucoli passo in seguito alla giurisdizione degli Oranges e dei suoi capitani.\nIl castello lucolano aveva nel Trecento dato sostegno agli abitanti del Quartiere aquilano di San Giovanni di Lucoli insorto contro Giovanna I. Nel 1529 fu per\u00f2 infeudata agli Ossorio. In seguito pass\u00f2 agli Alvarez Ossorio (1560), ai Colonna (1581), ai Palma (1610), di nuovo dei Colonna (1635), ai Barberini (1661-1806). La lunga storia delle feudalit\u00e0 lucolane si concluse nel 1805, quando Giuseppe Bonaparte abol\u00ec le feudalit\u00e0.\nCon il Regio Decreto n. 1564 del 29 luglio 1927 viene disposta la soppressione e l'annessione al comune dell'Aquila dei comuni di Arischia, Bagno, Camarda, Lucoli, Paganica, Preturo, Roio, Sassa, nonch\u00e9 la frazione di San Vittorino del comune di Pizzoli. Nel 1947 Lucoli dopo essere stato per 20 anni una frazione dell'Aquila fu il solo degli otto a riuscire a ritornare comune autonomo. La sede principale \u00e8 in contrada Collimento, e ha le ville di Lucoli Alto, localit\u00e0 San Giovanni Battista, San Menna, Colle di Lucoli, Peschiolo e Casamaina.\nMonumenti e luoghi d'interesse.\nNel vasto territorio comunale sono presenti numerosi luoghi d'interesse storico, artistico e religioso.\nArchitetture religiose.\nAbbazia di San Giovanni Battista.\nL'abbazia di San Giovanni Battista \u00e8 senza dubbio il fiore all'occhiello dell'importante patrimonio artistico-culturale del comune di Lucoli. Le sue origini risalgono al 1077. A seguito del terremoto dell'Aquila del 1703 l'interno dell'abbazia fu trasformato in stile barocco, ma dopo un primo restauro nel 1835 ed uno pi\u00f9 recente nel 1994, la basilica \u00e8 tornata al suo originario splendore. Di particolare importanza risultano essere gli affreschi rinvenuti proprio con l'ultimo restauro, attribuiti al De Litio, il chiostro e il porticato. All'interno dell'abbazia si pu\u00f2 ammirare anche l'organo del Farina (1500), ritenuto essere il pi\u00f9 antico d'Abruzzo.\nAree naturali.\nIl comune offre possibilit\u00e0 di escursionismo sci escursionismo, scialpinismo e arrampicata sportiva sulle montagne del territorio, oltre allo sci alpino e allo sci nordico a Campo Felice. I luoghi di interesse naturalistico sono:\nSociet\u00e0.\nDialetto.\nNel comune si parla una variante del dialetto aquilano, rientrante nella famiglia dei dialetti italiani mediani.\nFestivit\u00e0.\nPatrono di Lucoli \u00e8 San Giovanni Battista - 24 giugno\nOltre alle feste patronali nelle varie frazioni la Pro Loco organizza annualmente:\nEconomia.\nAttualmente la vicinanza con L'Aquila permette ai \"Lucolani\" di vivere prevalentemente di terziario con rilevante occupazione anche nel polo industriale aquilano (farmaceutica ed elettronica) e in settori tipici quali l'edilizia. Un'attivit\u00e0 economica \u00e8 il turismo estivo e invernale nelle aree naturali del comune, che ha raggiunto il suo apice negli anni novanta, con presenza di discrete strutture ricettive alberghiere.\nGeografia antropica.\nIl territorio comunale di Lucoli \u00e8 formato da diciassette frazioni: \"Casavecchia, Colle, Piaggia, Collimento, Lucoli Alto, Prata, Peschiolo, Prato Lonaro I, Prato Lonaro II, S. Menna, S. Croce, Francolisco, S. Andrea, Spogna, Spognetta, Vado Lucoli\", \"Casamaina\".\nSanta Croce, Francolisco, San Menna e Sant'Andrea, che nell'insieme vengono popolarmente chiamate \"Ville di Lucoli\", si trovano, assieme alle frazioni di Peschiolo, Prata e Casamaina, sulla sponda ovest del torrente Rio, che divide il comune in due parti; la frazione Santa Croce in particolare si trova alle pendici del monte Munito posto a 1.118 metri di altitudine, sede di importanti strutture di telecomunicazioni della conca aquilana. Nella sponda est del Rio sono situate invece le frazioni di Piaggia, Casavecchia, Colle, Spogna, Spognetta, Collimento (sede municipale), Vado Lucoli e Lucoli Alto, nonch\u00e9 la Frazione 'Prato Lonaro\u2019 ( I e II), insediamento turistico realizzato negli anni settanta(frazione dagli anni 2000)."}
{"id": "26951", "revid": "1748167", "url": "https://it.wikipedia.org/wiki?curid=26951", "title": "Magliano de' Marsi", "text": "Magliano de' Marsi \u00e8 un comune italiano di abitanti della provincia dell'Aquila in Abruzzo.\nGeografia fisica.\nIl territorio situato nell'area dei piani Palentini, al centro della Marsica, \u00e8 dominato dal massiccio del monte Velino che appartiene alla catena montuosa del Sirente-Velino. Confina a nord con Borgorose (valle del Salto) e attraverso un'exclave con il territorio dell'Aquila, a sud con Cappelle dei Marsi, ad ovest con Scurcola Marsicana, infine ad est con Massa d'Albe e il sito archeologico di Alba Fucens. I piani Palentini sono attraversati dal corso del fiume Salto, mentre il territorio montano \u00e8 compreso nel parco naturale regionale Sirente-Velino che include la riserva naturale Monte Velino.\nIn una gola del gruppo montuoso del Velino si apre la Bocca di Teve (987 metri ) situata all'inizio dell'omonima valle che segna il confine dell'Abruzzo con il Lazio e con la riserva regionale Montagne della Duchessa.\nOrigini del nome.\nSecondo lo storico Muzio Febonio, autore dell'opera \"Historiae Marsorum\", il nome Magliano deriverebbe dalla presenza in epoca imperiale di diverse officine che lavoravano il ferro e costruivano armi. Lo storico marsicano ha scritto: \"La cosa oggi, si pu\u00f2 constatare ancora sullo stemma; infatti, vi sono riprodotti due fabbri seminudi nell'atto di piegare sull'incudine, col maglio, un ferro ardente, per l'impronta d'uno di quei sigilli, con i quali si contrassegnano i documenti pubblici\". L'ipotesi del Febonio ha influenzato tutti quelli che dopo di lui hanno fatto riferimento a Magliano de' Marsi.\nStoria.\nDopo il 168 a.C. a seguito della morte di Perseo di Macedonia, avvenuta ad Alba Fucens, \u00e8 stato ipotizzato che lungo la strada romana della via Valeria fosse stata eretta la sua tomba.\nIn epoca medievale gli incastellamenti di Carcerem in Marsi e Podio Sancti Blasii risultarono inclusi nella contea di Albe. L'universitas Malleani compare nel \"registro delle rendite\" del 1250, in cui viene citata la chiesa di Santa Maria in Valle Porclaneta; Magliano \u00e8 citata nel \"Catalogo dei Baroni\" compilato nello stesso periodo. Nel XV secolo fu fondata sul colle di Santa Lucia l'omonima chiesa che dominava il nucleo fortificato. Nel 1528 Magliano fu teatro di uno scontro tra gli Orsini e i Colonna per il dominio nella Marsica. Il borgo fu gravemente danneggiato dal terremoto dell'Aquila del 1703. I Colonna si confermarono signori del territorio favorendo lo sviluppo economico fino all'abolizione del feudalesimo.\nIl 20 ottobre 1860 il paese che si era pronunciato a favore dell'Unit\u00e0 d'Italia sotto la corona di Vittorio Emanuele II venne minacciosamente occupato dalle truppe borboniche guidate dal generale Theodor Friedrich Klitsche de la Grange.\nNel corso del Novecento altri due terremoti causarono notevoli danni: quello del 1904 con epicentro a Rosciolo dei Marsi e soprattutto il terremoto della Marsica del 1915 che rase al suolo quasi tutto il borgo vecchio, causando gravi danni alla chiesa di Santa Lucia e crolli nelle frazioni di Marano e Rosciolo. Nel secondo dopoguerra si ebbe l'espansione territoriale urbana ed economica favorita successivamente dalla creazione del nucleo industriale ed artigianale contiguo alla via Tiburtina Valeria.\nL'8 marzo 1962 si verific\u00f2 sul monte Velino a quota 2350 un grave incidente aereo che caus\u00f2 la morte del pilota e dei quattro membri dell'equipaggio.\nEconomia.\nAgricoltura.\nL'agricoltura e l'allevamento sono tra le fonti principali dell'economia maglianese. Carni ovine e bovine e anche i latticini sono prodotti tipici di questi luoghi.\nIndustria.\nAlle porte di Magliano dei Marsi, nei pressi dell'area autostradale, ha sede un'importante zona industriale. Molte le aziende che operano nei pi\u00f9 disparati settori dal farmaceutico alla ceramica.\nTurismo.\nMagliano de' Marsi fa parte dell'associazione nazionale \"Borghi autentici d'Italia\". \u00c8 un ideale punto di partenza per i numerosi sentieri naturalistici che circondano il territorio comunale: area del parco naturale regionale Sirente-Velino, il \"sentiero del Grifone\" che collega Scurcola Marsicana a Celano, attraversando Magliano de' Marsi, il cosiddetto \"percorso Slow\" che collega Magliano dei Marsi, Massa d'Albe ed Alba Fucens con una serie di itinerari da affrontare a piedi, in bicicletta e a cavallo e il cammino dei Briganti, itinerario in quota (tra gli 800 e i 1300 ) sulle orme dei briganti della \"Banda di Cart\u00f2re\" e di Berardino Viola, tra val de' Varri, valle del Salto e le pendici del monte Velino.\nInfrastrutture e trasporti.\nStrade.\nIl comune \u00e8 interessato dall'autostrada A25 Torano-Pescara attraverso l'omonimo casello autostradale. Non distante si trova il bivio direzionale della A24 L'Aquila-Roma-Teramo. Il territorio \u00e8 collegato a Rieti attraverso la strada statale 578 Salto Cicolana il cui innesto con la strada statale 5 Via Tiburtina Valeria si trova nei pressi della limitrofa Cappelle dei Marsi.\nFerrovie.\nLa stazione di Cappelle-Magliano \u00e8 situata lungo la ferrovia Roma-Pescara e serve i centri di Magliano de' Marsi e Cappelle dei Marsi.\nAmministrazione.\nSul sito del Ministero dell'interno sono disponibili i dati di tutte le elezioni amministrative di Magliano de' Marsi dal 1985 ad oggi.\nGemellaggi.\nMagliano dei Marsi \u00e8 gemellata con:\nSport.\nCalcio.\nLa squadra di calcio del paese \u00e8 l\"'Asd Magliano Montevelino\" che milita nei campionati dilettantistici regionali. I colori sociali sono il blu-grana.\nPesca sportiva.\nL'ADPS di Magliano organizza presso il laghetto di Magliano dei Marsi le attivit\u00e0 di gara di trota-lago, carp-fishing e la partecipazione a competizioni nazionali dell'Arci Pesca Fisa.\nSpesso vengono organizzate gare riservate ai ragazzi e agli studenti delle scuole medie ed elementari.\nKarting.\nIl kartodromo inaugurato nel 2002 in localit\u00e0 La Maddalena ha un tracciato di circa 900 metri. L'associazione sportiva \"Frem Kart\" possiede un team corse ed una scuola karting."}
{"id": "26952", "revid": "1748167", "url": "https://it.wikipedia.org/wiki?curid=26952", "title": "Massa d'Albe", "text": "Massa d'Albe \u00e8 un comune italiano di abitanti della provincia dell'Aquila in Abruzzo. \nNel suo territorio si trova il sito archeologico di Alba Fucens.\nGeografia fisica.\nIl nucleo centrale dell'abitato, situato sul versante nord orientale dei piani Palentini, \u00e8 adagiato alle pendici del monte Cafornia, una delle vette pi\u00f9 alte dell'appennino abruzzese ( ). \nIn un imbocco a nord-est dell'abitato si apre la valle Majelama che segna il confine tra il gruppo montuoso del monte Velino a nord-ovest e il gruppo dei monti della Magnola a sud-est. Parte del territorio \u00e8 incluso nel parco naturale regionale Sirente-Velino e nella riserva naturale Monte Velino.\nIl comune comprende l'abitato di Massa e le frazioni di Albe e Forme. \nIl sito archeologico di Alba Fucens \u00e8 situato a pochi chilometri dal capoluogo comunale. Il valico di Fonte Capo la Maina mette in comunicazione il territorio ad Ovindoli e agli impianti sciistici del monte Magnola.\nStoria.\nI nuclei originari del centro marsicano furono abitati nel XIV secolo in seguito all'abbandono dell'antica citt\u00e0 di Alba Fucens da parte dei suoi abitanti. Incluso nella contea di Albe e successivamente nel ducato di Tagliacozzo fu un feudo, durante il XIV secolo, della famiglia Durazzo, per poi essere ceduta successivamente alla famiglia romana dei Colonna. Il territorio pass\u00f2 poi sotto il controllo dei Caldora, degli Orsini infine nuovamente dei Colonna, fino all'eversione della feudalit\u00e0 che avvenne ufficialmente nel 1806.\nNel 1830 le frazioni di Albe, Castelnuovo, Antrosano e San Pelino tentarono invano di essere incluse nel territorio comunale di Avezzano. La perdita amministrativa di tre di queste frazioni avverr\u00e0 oltre un secolo dopo: nel 1937 con la momentanea autonomia di San Pelino che due anni dopo sar\u00e0 assorbita dal comune di Avezzano, e nel 1959 e 1960 con l'annessione all'ente comunale avezzanese di Antrosano e Castelnuovo.\nIl centro contemporaneo \u00e8 il risultato della ricostruzione congiunta di due villaggi una volta distinti, Massa e Corona, quasi del tutto distrutti dal terremoto della Marsica del 1915. Durante la seconda guerra mondiale Massa fu sede di un comando delle SS naziste che presidiarono la linea Gustav approntata per fini difensivi dai tedeschi nell'Italia centrale. Il diroccato castello Orsini di Albe Vecchia fu una delle postazioni scelte dai tedeschi tornando a svolgere, dopo tanti secoli, funzioni strategiche militari. Per questo motivo Massa fu teatro di una significativa attivit\u00e0 partigiana. Il paese non fu risparmiato dai bombardamenti aerei degli Alleati; in particolare il 12 maggio 1944 le bombe sganciate dalle fortezze volanti provocarono 41 vittime e danni gravi.\nMonumenti e luoghi d'interesse.\nArchitetture militari.\nCastello Orsini \u00e8 una fortezza, che si trova in cima alla collina di San Nicola, gravemente danneggiata dal terremoto della Marsica del 1915. La struttura fu propriet\u00e0 nel quattrocento dei Conti dei Marsi. Nel XIII secolo Carlo I d'Angi\u00f2, dopo la vittoria della battaglia di Tagliacozzo su Corradino di Svevia, distrusse il borgo e la rocca per punire gli abitanti che avevano incautamente parteggiato in favore dei ghibellini. Gli Orsini, ritenendo il luogo ancora militarmente strategico, tanto che vollero riedificare il castello. Durante la seconda guerra mondiale le SS naziste lo riutilizzarono per scopi militari. La struttura \u00e8 a pianta rettangolare con quattro torri circolari poste ai lati. Una parte della struttura \u00e8 crollata a causa del sisma, cos\u00ec come le due torri di vedetta. Visibili le decorazioni cinquecentesche di beccatelli sulle due torri parzialmente rimaste in piedi.\nBorgo di Albe Vecchia.\nI resti del borgo originario di Albe si trovano sul colle di San Nicola che sovrasta il sito archeologico di Alba Fucens. Il centro medievale, distrutto completamente dal terremoto del 1915, \u00e8 stato ricostruito delocalizzando pi\u00f9 in basso le nuove abitazioni, in posizione contigua al sito. I ruderi della cittadella sono dominati dai resti del castello Orsini.\nEconomia.\nMolto attiva \u00e8 l'industria estrattiva degli inerti destinati e derivati degli stessi destinati all'industria delle costruzioni.\nInoltre ci sono realt\u00e0 industriali molto attive nel settore della raccolta e del recupero dei rifiuti le quali impiegano un buon numero di maestranze locali.\nAgricoltura.\nL'agricoltura e all'allevamento, hanno un ruolo marginale in termine di reddito e numero di occupati. Le coltivazioni sono distribuite ormai solo nelle aree pi\u00f9 pianeggianti del territorio comunale. I terreni collinari sono ancora in parte coltivati a mandorlo. L'allevamento prevalente \u00e8 quello di ovini e bovini e talvolta si pratica ancora il pascolo brado. All'agricoltura e all'allevamento si accompagna la produzione di miele e formaggi, la cucina tradizionale, la produzione di dolci caserecci e la macellazione del bestiame.\nTurismo.\nMassa d'Albe fa parte dell'associazione nazionale \"Borghi autentici d'Italia\".\nIl turismo, prevalentemente estivo, presenta un'offerta a basso impatto ambientale prevalentemente di tipo naturalistico e incentrata sul trekking, il biking, il bird-watching, l'alpinismo orizzontale e il free climbing. Numerosi i percorsi da poter seguire a piedi, a cavallo o in bici del \"sentiero Slow\" che collega Massa ad Alba Fucens e Magliano de' Marsi e quelli che dall'altura di Corona a 894 portano ai numerosi rifugi del monte Velino e del parco naturale regionale Sirente-Velino.\nAmministrazione.\nSul sito del Ministero dell'interno sono disponibili i dati di tutte le elezioni amministrative di Massa d'Albe dal 1985 ad oggi."}
{"id": "26953", "revid": "767487", "url": "https://it.wikipedia.org/wiki?curid=26953", "title": "Molina Aterno", "text": "Molina Aterno \u00e8 un comune italiano di abitanti della provincia dell'Aquila in Abruzzo. Fa parte della Comunit\u00e0 montana \"Sirentina\".\nOrigini del nome.\nIl nome deriva dal tardo latino \"molina\", con il significato di molino in quanto la zona ne \u00e8 particolarmente provvista. La seconda parte del nome \u00e8 stata aggiunta nel 30 giugno 1889 e si riferisce al passaggio del fiume Aterno.\nStoria.\nLa citt\u00e0 ha origini Italiche dei Peligni e Vestini.\nPrima della conquista romana del I secolo a.C., la citt\u00e0 aveva un centro autonomo e zone sepolcrali di necropoli. Divenne \"pagus\" con il potere romano.\nNell'epoca medievale \u00e8 attestata nel \"Chronicon Vulturnense\" nel 787. Dipendeva dal Monastero di San Vincenzo al Volturno, nonch\u00e9 aveva contatti con L'Aquila e Sulmona. Nell'XI secolo il castello di Molina compare in un documento di donazione redatto a Valva in punto di morte da tal Ugo del fu Giliberto a favore della Diocesi di Valva, in cui dona ad essa il monastero di S. Benedetto in Perillis con tutti i suoi beni, alcuni siti appunto nel territorio di questo castello.\nDopo il terremoto del 1703 la citt\u00e0 perse il castello fortificato, che fu usato per l'allargamento urbano. Infatti la citt\u00e0 ha la tipica forma di borgo arroccato su una sommit\u00e0. Nel 1892 il filologo Antonio De Nino trov\u00f2 nelle localit\u00e0 Mandra Murata e Colle Castellano importanti resti romani di citt\u00e0 fortificate e necropoli repubblicane.\nMonumenti e luoghi d'interesse.\nNel paese si trovano la chiesa di \"S. Maria del Colle\", risalente al XII secolo e collocata nella parte pi\u00f9 alta del paese, la chiesa di \"San Nicola\" con il suo campanile del 1631 e, soprattutto, il palazzo baronale che sovrasta la grande piazza centrale.\nInfrastrutture e trasporti.\nStrade.\nIl paese \u00e8 attraversato dalla strada regionale 261 Subequana, che lo collega a L'Aquila; poco fuori dall'abitato di Molina la SR261 confluisce nella strada statale 5 Via Tiburtina Valeria, che collega il paese ad Avezzano, Sulmona e Pescara.\n\u00c8 raggiunto inoltre da una diramazione della strada provinciale n. 11 \"Sirentina\".\nFerrovie.\nIl paese \u00e8 lambito dalla ferrovia Sulmona-L'Aquila, linea secondaria a binario unico e trazione diesel, che lo serve con la stazione di Molina-Castelvecchio Subequo, posta a circa 800\u00a0metri dalla piazza principale."}
{"id": "26954", "revid": "1748167", "url": "https://it.wikipedia.org/wiki?curid=26954", "title": "Montereale", "text": "Montereale \u00e8 un comune italiano di abitanti situato nella provincia dell'Aquila, in Abruzzo, nella zona dell'Alto Aterno.\nDi origine antichissima, si svilupp\u00f2 nel Basso Medioevo con il nome di \"Monte Regale\" e fu insignito del titolo di Citt\u00e0 da Corrado IV; ricostruito in seguito al terremoto del 1703 che lo rase al suolo, \u00e8 il principale centro dell'Alto Aterno, parte del suo territorio ricade nel Parco Nazionale del Gran Sasso e Monti della Laga, costituendone di fatto una delle porte di accesso nella sua parte nord-occidentale.\nIl territorio \u00e8 particolarmente ricco d'acqua: qui nasce infatti l'Aterno, il principale fiume d'Abruzzo, mentre nelle vicinanze, poco oltre gli spartiacque montuosi, sono presenti anche le sorgenti del Tronto e del Velino. A poca distanza dal confine comunale \u00e8 infine situato il lago di Campotosto, il pi\u00f9 grande bacino lacustre della regione.\nGeografia fisica.\nTerritorio.\nMontereale \u00e8 situato nella parte pi\u00f9 settentrionale della provincia dell'Aquila, nell'alta valle dell'Aterno, il principale fiume abruzzese le cui sorgenti si trovano all'interno del territorio comunale, nei pressi della frazione di Aringo. Confina a nord e a ovest con la provincia di Rieti \u2014 e precisamente con i centri di Amatrice, Borbona e Posta, fino al 1927 ricompresi nel territorio del circondario di Cittaducale, facente parte della provincia dell'Aquila \u2014, a est con i comuni di Campotosto e Capitignano \u2014 quest'ultimo staccatosi dal comune di Montereale nell'Ottocento \u2014 e a sud con i comuni di Barete, Cagnano Amiterno e Pizzoli.\n\u00c8 composto da numerose frazioni, dette Ville, sparse nell'esteso territorio comunale. Le Ville erano originariamente in numero di 36 o 42 e suddivise in quattro Quarti, mentre a oggi se ne annoverano 27.\nIl centro principale \u00e8 situato su un colle posto a circa 948 metri s.l.m. in posizione dominante sulla vallata circostante, a sua volta circondata dai Monti dell'Alto Aterno, dai Monti della Laga e, parzialmente, dal massiccio del Gran Sasso d'Italia.\nIl passo di Montereale, all'estremit\u00e0 settentrionale del territorio comunale e al confine con la valle del Tronto, \u00e8 considerato lo spartiacque tra l'Appennino abruzzese e quello umbro-marchigiano.\nPosto in posizione baricentrica tra Abruzzo, Lazio e Marche, Montereale dista dall'Aquila, da Teramo, da Rieti, da Ascoli Piceno e da Roma.\nClima.\nMontereale \u00e8 caratterizzato da un clima temperato fresco con inverni molto rigidi e precipitazioni abbondanti, spesso di carattere nevoso. La temperatura media annuale \u00e8 di circa con valori che arrivano frequentemente sotto lo zero nella stagione invernale; durante l'ondata di freddo del febbraio 2012 \u00e8 stata registrata una minima di .\nStoria.\nPreistoria.\nIl territorio di Montereale \u2014 come quello di altri centri della valle dell'Aterno e della conca aquilana, tra cui la stessa L'Aquila \u2014 era caratterizzato dalla presenza di un enorme lago pleistocenico e, pertanto, venne popolato in epoca relativamente tarda rispetto ad altre aree regionali. A testimonianza dell'esistenza della distesa d'acqua sono i residui lacustri rimasti per lungo tempo nella vallata e oggi concentrati in localit\u00e0 Madonna In Pantanis.\nIn virt\u00f9 della presenza di acquitrini e paludi i primi insediamenti dovettero collocarsi in altura; una delle prime presenze umane \u00e8 difatti localizzata sull'antico Poggio Cis, l'attuale Monte Civitella posto alle spalle dell'abitato di Capitignano. A queste popolazioni aborigene, insediatesi tra il XV e il XIV secolo a.C. si unirono con il tempo altri gruppi, per lo pi\u00f9 d'origine picena e sabina anche se il naturale isolamento della vallata consent\u00ec comunque una conservazione dei caratteri originari. Gli aborigeni, inoltre, sono ritenuti essere i fondatori di alcuni importanti centri tra cui Amiternum (nei pressi dell'Aquila), Cotilia, Foruli (nei pressi di Scoppito), Lista (nei pressi di Cittaducale) e forse Rieti.\nEt\u00e0 antica.\nIntorno all'anno 1000 a.C. gli aborigeni subirono l'invasione dei Pelasgi, popolazione d'origine asiatica che, dopo avere attraversato la Grecia, stava risalendo l'Italia. La presenza dei Pelasgi nella conca aquilana e, successivamente, in quella monterealese, \u00e8 ben documentata da numerosi reperti archeologici, tra cui la cosiddetta \"Murata del Diavolo\" tra Arischia e Pettino. Al di l\u00e0 di alcuni attriti iniziali tra le due etnie si instaur\u00f2 una pacifica convivenza che port\u00f2 progressivamente a una fusione linguistica.\nA questo periodo si fa risalire la fondazione di Maronea, la prima citt\u00e0 documentata nel territorio di Montereale, citata in un locale Registro dei Decurioni del 1815 e di cui non si hanno altre notizie salvo che venne distrutta nel 550 d.C.. Prese probabilmente il nome dall'omonima citt\u00e0 della Tracia da cui provennero le trib\u00f9 pelasgiche stanziatesi nel monterealese; secondo altre ipotesi la citt\u00e0 era invece donominata Monte Pirro o Monte Epiro, forse in onore di un albero di pero (\"pyrus\") ritenuto sacro.\nAll'invasione dei Pelasgi segu\u00ec quella dei Sabini quindi quella dei Romani, che nel 296 a.C. conquistarono la citt\u00e0 di Amiternum e da l\u00ec si spinsero verso Maronea. Anche la presenza romana \u00e8 ben documentata e tra i reperti spicca un'iscrizione lapidea posta sulle mura della citt\u00e0, in corrispondenza dell'antica Porta Marana.\nDurante questo periodo, in corrispondenza dell'et\u00e0 d'oro di Amiternum, il territorio monterealese visse un momento particolarmente florido, favorito da una felice posizione geografica tra il contado amiternino e quello piceno, tanto che divenne luogo di villeggiatura della famiglia di Marco Porcio Catone.\nMedioevo.\nI Longobardi, popolazione di stirpe germanica, invasero l'Italia intorno al 569, poco dopo la caduta dell'Impero romano d'Occidente, penetrando in profondit\u00e0 e occupando gran parte della penisola. Nel 572 costituirono il Ducato di Spoleto, sotto il quale fu compreso il territorio di Montereale. \u00c8 probabile che i Longobardi promossero o almeno favorirono la ricostruzione della preesistente Maronea, i cui cittadini si erano dispersi nel territorio circostante dando origine alla frammentazione degli insediamenti urbani che ancora oggi caratterizza l'area. Il territorio venne suddiviso in gastaldati quindi in subgastaldati, tra cui anche quello monterealese, che per\u00f2 nel tempo acquis\u00ec una certa indipendenza.\nNel 773 il territorio pass\u00f2 nelle mani dei Carolingi ed ebbe inizio un lento processo di decadenza; l'area venne ricompresa all'interno della diocesi di Amiterno e sub\u00ec l'aggressione dei Saraceni tra il IX e il X secolo. Alla cacciata dell'invasore, durante i periodi della dominazione normanna e sveva, ci fu un nuovo processo di incastellamento \u2014 con gli abitanti della valle che si insediarono sui vari colli \u2014 che port\u00f2 probabilmente alla costruzione di una cinta muraria.\n\u00c8 in questo periodo che l'abitato principale si svilupp\u00f2 e assunse la denominazione di Monte Regale a conferma del prestigio acquisito. Fino alla fondazione dell'Aquila \u2014 alla quale Montereale, nonostante la vicinanza, non partecip\u00f2 \u2014 esso rappresentava infatti il pi\u00f9 esteso centro dell'Abruzzo settentrionale e nel XIII secolo Corrado IV gli confer\u00ec il titolo di Citt\u00e0. In virt\u00f9 della sua estensione, inoltre, il territorio venne diviso in quattro Quarti.\nCon la crescita economica dell'Aquila accrebbe anche l'influenza di Montereale che rappresentava per il capoluogo un importante fornitore di lana. Negli anni seguenti i rapporti con la citt\u00e0 federiciana non furono sempre idilliaci fino allo scoppio, nel XV secolo, della guerra dell'Aquila nella quale i monterealesi si schierarono con ogni probabilit\u00e0 con le truppe di Braccio da Montone, venendo sconfitti.\nEt\u00e0 moderna.\nLa stabilit\u00e0 politica in seguito all'instaurarsi degli Aragonesi favor\u00ec la ripresa della transumanza che, tuttavia, a differenza dei tratturi principali rivolti verso l'Adriatico, dal monterealese si indirizzava prevalentemente verso l'agro romano; questo aument\u00f2 considerevolmente i legami con lo Stato Pontificio. Il periodo di pace termin\u00f2 con l'arrivo degli Spagnoli che limitarono fortemente le autonomie locali.\nUn nuovo periodo d'oro fu rappresentato dal regno di Margherita d'Austria, figlia dell'imperatore Carlo V. In occasione delle nozze con Alessandro dei Medici, avvenute nel 1536, Carlo V costitu\u00ec per la figlia una dote comprendente alcune terre d'Abruzzo tra cui la stessa Montereale (oltre a Campli, Cittaducale, Leonessa, L'Aquila e Penne). Margherita si trasfer\u00ec nelle due residenze alternative di Cittaducale e Montereale a partire dal 1569. A Montereale dimor\u00f2, secondo alcune ricerche, nel Palazzo Farnese, sito tra il Convento degli Agostiniani e il Palazzo Cassiani. L'arciduchessa seppe mitigare gli effetti nefasti del malgoverno spagnolo sulla cittadinanza, adoperandosi soprattutto in favore delle classi medio-basse. Rimase in citt\u00e0 sino al 16 dicembre 1572 per poi insediarsi definitivamente all'Aquila, non prima di lasciare in eredit\u00e0 ben tremila ducati (da dividere con Cittaducale, Leonessa e Penne) da investire in propriet\u00e0 immobiliari.\nDurante questo periodo Montereale raggiunse la sua massima estensione \u2014 comprendendo anche i territori di Capitignano e Mascioni \u2014 e visse un periodo di forte vivacit\u00e0 culturale testimoniato dalla nascita di un'Accademia, detta degli \u201cIndefessi\u201d. Al mantenimento del prestigio contribuirono le famiglie nobiliari insediatesi nell'area, tra cui principalmente quella dei Ricci, che fece realizzare un teatro nel palazzo di famiglia, ma anche quelle dei Canofari e dei Cassiani. Le perpetue limitazioni imposte dal dominio spagnolo portarono, tuttavia, all'esplosione di tumulti che, a partire dalla rivolta aquilana del 1632, si estesero anche in Alto Aterno per tutta la durata del XVIII secolo.\nA sconvolgere ancor di pi\u00f9 lo \"status quo\" fu per\u00f2 il violentissimo terremoto del 1703 che, soprattutto nella prima scossa registrata il 14 gennaio, annient\u00f2 quasi del tutto Montereale, provocando 800 vittime in tutto il comprensorio nonch\u00e9 la devastazione delle principali architetture cittadine; in citt\u00e0 i morti registrati furono ben 230. La lenta ricostruzione cambi\u00f2 radicalmente il volto di Montereale con la pressoch\u00e9 totalit\u00e0 delle chiese e dei palazzi nobiliari che vennero ricostruiti \"ex-novo\" secondo lo stile barocco dell'epoca. Alcune famiglie abbandonarono la cittadina mentre altre si insediarono in periferia, come la famiglia Ricci che si trasfer\u00ec stabilmente nella dimora di Mopolino, dove promosse l'allevamento dei bachi da seta.\nNel 1806 il territorio pass\u00f2 nelle mani delle truppe napoleoniche e in questo periodo si origin\u00f2 il fenomeno del brigantaggio che fu particolarmente esteso nelle montagne del monterealese. Inoltre Capitignano (con le frazioni di Aglioni, Collenoveri, Mopolino, Paterno e Sivignano, facenti parte del quarto di San Pietro) venne dotato di una municipalit\u00e0 autonoma, mentre Mascioni venne aggregato al comune di Campotosto. Con questo assetto si origin\u00f2 il Circondario di Montereale che venne posto sotto la giurisdizione del Distretto di Aquila.\nEt\u00e0 contemporanea.\nCon l'unit\u00e0 d'Italia Montereale venne ricompreso nella provincia dell'Aquila che nel 1927 perse il territorio dell'antico circondario di Cittaducale, passato alla provincia di Rieti; la cittadina rimase dunque emarginata al confine settentrionale della provincia. Un collegamento con il capoluogo venne rappresentato dalla ferrovia L'Aquila-Capitignano realizzata nel 1922 nell'ambito di un pi\u00f9 esteso progetto di linea ferroviaria tra L'Aquila e Teramo che tuttavia non si realizz\u00f2 mai, tanto che la tratta venne smantellata gi\u00e0 negli anni trenta.\nDurante tutto il periodo fascista a Montereale soggiornarono obbligatoriamente alcuni confinati: ebrei, alcuni stranieri e un paio di slavi istriani puniti per il loro irredentismo. Il regime promosse anche la realizzazione di un grande lago artificiale nei pressi della vicina vallata di Campotosto a scopi idroelettrici, ma successivamente la mancanza di insediamenti industriali port\u00f2 al progressivo spopolamento di tutta la vallata che risult\u00f2 evidente soprattutto a partire dal secondo dopoguerra quando l'emigrazione verso Roma, l'Italia settentrionale e l'estero port\u00f2 al dimezzamento dei residenti.\nNegli anni recenti la citt\u00e0 venne colpita dal terremoto del 1950 e da quello del 2009, in seguito al quale sono stati registrati numerosi danni oltre che l'evacuazione delle suore di clausura dal convento di San Leonardo; la frazione pi\u00f9 colpita fu quella di Verrico, con trecento case lesionate. Inizialmente non ricompreso nel cosiddetto \"cratere\", Montereale \u00e8 stato autorizzato a richiedere benefici dalla ricostruzione post-sisma a partire dal 21 luglio 2009.\nDanni \u2014 inizialmente localizzati soprattutto a nord (frazioni di Aringo e Santa Lucia) e in seguito estesi a tutto il territorio comunale \u2014 sono stati riportati anche durante il terremoto che ha colpito la vicina Amatrice il 24 agosto 2016 e le successive scosse del 2017.\nSimboli.\nLa descrizione araldica dello stemma \u00e8 la seguente:\nLa descrizione araldica del gonfalone \u00e8 la seguente:\nMonumenti e luoghi d'interesse.\nArchitetture civili.\nAltre architetture meritevoli di menzione sono i palazzi Baiocco, Mari, Ricci Trincheri, Cialfi, e, nella frazione di Ville di Fano, il Palazzo Centi.\nSociet\u00e0.\nEtnie e minoranze straniere.\nLa popolazione straniera residente a Montereale al censimento del 2011 \u00e8 risultata pari a 250 unit\u00e0, provenienti da 13 stati diversi, pari all'8,9% della popolazione totale. Le comunit\u00e0 nazionali pi\u00f9 numerose sono quelle provenienti da:\nLingue e dialetti.\nIl dialetto parlato a Montereale si inserisce nel gruppo aquilano del dialetto sabino, a sua volta facente parte dei dialetti italiani mediani. Tratto qualificante di questo gruppo dialettale \u00e8 la conservazione delle vocali finali atone. Le influenze umbro-marchigiane sul dialetto monterealese sono evidenziate dall'uso frequente dell'articolo maschile \"lu\" al posto dell'aquilano \"ju\".\nCultura.\nIstruzione.\nA Montereale \u00e8 presente una sede dell'istituto comprensivo Don Lorenzo Milani con direzione centrale a Pizzoli e che comprende plessi scolastici anche in altri comuni del comprensorio come Barete e Cagnano Amiterno. Il polo scolastico di Montereale-Capitignano comprende quattro scuole dell'infanzia, quattro scuole primarie e una scuola media inferiore; la scuola di Montereale \u00e8 situata in una struttura completamente antisismica, costruita appositamente dopo il terremoto del 2009. Al 2011 il numero degli alunni compresi nel polo era di 235.\nGeografia antropica.\nLa frammentazione degli insediamenti urbani \u00e8 ritenuta essere un'eredit\u00e0 del periodo longobardo \u2014 dovuta alla dispersione degli abitanti in virt\u00f9 delle continue razzie degli invasori \u2014 risalente al VI secolo. Al centro dell'area riveste storicamente una certa importanza il centro storico di Montereale posto proprio su di un colle e che, a partire dalla piazza del Plebiscito (a un'altitudine di 948 metri) degrada verso nord-ovest e sud-ovest delineando una caratteristica forma a \"boomerang\"; la via principale taglia in due l'abitato sviluppandosi da nord a sud e sovrapponendosi per un breve tratto alla strada statale 260 Picente prendendo il nome di via Nazionale.\nA valle dell'abitato principale \u00e8 la frazione di Piedicolle sviluppatasi nel XX secolo in seguito alla realizzazione della tratta ferroviaria, mentre a poca distanza, nel mezzo della conca, si trovano Marignano e Madonna in Panthanis. Sulla via per L'Aquila \u00e8 situata Marana, la maggiore frazione di Montereale e principale porta d'ingresso alla conca monterealese; poco pi\u00f9 a ovest, sulla via per Cagnano Amiterno, sono le frazioni di Pellescritta, Cesaproba e Cabbia; a nord-ovest, sulla via per Borbona (RI) sono le frazioni di Busci e Ville di Fano, quest'ultima a lungo luogo di passaggio per Roma; sulle vie per Amatrice (RI) sono, a nord-ovest, le frazioni di Santa Vittoria, Verrico e Castiglione e, a nord-est, quelle di Colle Calvo, Cavallari, Cavagnano, San Vito, Cesariano, Aringo e Santa Lucia (l'ultimo borgo della provincia dell'Aquila); infine, a sud-est, sotto il massiccio del Gran Sasso d'Italia si trova Castel Paganica.\nInfrastrutture e trasporti.\nStrade.\nMontereale \u00e8 posto sulla S.R. 260 Picente che, attraversando l'Alto Aterno, consente il collegamento tra L'Aquila e Amatrice, dove si innesta sulla S.S. 4 Salaria per Ascoli Piceno; la strada ha caratteristiche di superstrada per circa 8\u00a0km tra Pizzoli e Cagnano Amiterno ed \u00e8 in progetto la sua estensione per tutta la tratta. La S.R. 471 consente invece il collegamento con le localit\u00e0 sabine di Borbona, Posta, Leonessa e, proseguendo, con Rieti. Altre strade provinciali uniscono la cittadina con Capitignano e Campotosto.\nFerrovie.\nLa cittadina era dotata di una stazione sulla ferrovia L'Aquila-Capitignano che, nell'assetto definitivo, avrebbe dovuto consentire il collegamento tra il capoluogo abruzzese e Teramo, aggirando il Gran Sasso d'Italia; il progetto non si realizz\u00f2 mai e la tratta rimase attiva solo per pochi anni, tra il 1922 e il 1935.\nOra rimane ben visibile in alcuni tratti del territorio comunale, specie costeggiando la SP4 o la SP106, il vecchio percorso della ferrovia, oggi utilizzato per ciclismo o footing."}
{"id": "26956", "revid": "3115", "url": "https://it.wikipedia.org/wiki?curid=26956", "title": "Navelli", "text": "Navelli \u00e8 un comune italiano di abitanti della provincia dell'Aquila, in Abruzzo. Situato all'estremit\u00e0 delle propaggini sud-orientali del massiccio del Gran Sasso d'Italia, su di un colle, in posizione dominante sull'omonimo altopiano, fa parte del circuito dei borghi pi\u00f9 belli d'Italia. Di origine medievale, \u00e8 storicamente un centro agricolo e pastorale, ed \u00e8 conosciuto per la produzione dello zafferano dell'Aquila DOP.\nGeografia fisica.\nTerritorio.\nNavelli \u00e8 situato nella parte orientale della provincia dell'Aquila, in posizione baricentrica tra la conca aquilana a nord-ovest, la valle dell'Aterno a sud-ovest, la conca peligna a sud-est e la valle del Tirino a nord-est.\nL'abitato si colloca sul versante meridionale di un colle, a circa 760 metri s.l.m., stretto tra le propaggini sud-orientali del Gran Sasso d'Italia e la dorsale centrale dell'appennino abruzzese (Velino-Sirente); \u00e8 in posizione dominante sull'altopiano di Navelli che si sviluppa lungo la direttrice NO-SE, con una larghezza di circa 3\u00a0km ed una lunghezza di 25\u00a0km. L'unica frazione di Navelli \u00e8 Civitaretenga, posta 3\u00a0km a nord del paese.\nPosto al centro dell'Abruzzo, Navelli dista 34\u00a0km dall'Aquila, 36\u00a0km Sulmona e 68\u00a0km da Pescara.\nClima.\nNavelli \u00e8 caratterizzato da un clima temperato fresco con inverni secchi ed estati calde; le precipitazioni, mediamente scarse, nella stagione invernale, possono essere di carattere nevoso.\nA causa del salto di quota con le valli orientali, l'altopiano di Navelli costituisce un limite climatico tra la zona sub-collinare e quella interna montana. Gli squilibri barometrici possono dar luogo a venti catabatici di forza considerevole. La temperatura media annuale \u00e8 di circa 11\u00a0\u00b0C.\nOrigini del nome.\nSecondo una leggenda popolare, riportata anche dallo storico aquilano Anton Ludovico Antinori, il toponimo originario, \u00ab\"Novellum\"\u00bb o \u00abNovelli\u00bb, deriverebbe dalle nove ville che ne costituivano il territorio; la trasformazione del nome in \u00ab\"Navelli Navellorum\"\u00bb, con la mutazione della vocale, e l'adozione della nave nello stemma sarebbero avvenute poi nel medioevo, in omaggio alla partecipazione degli abitanti alle crociate in Terra santa.\nAltre fonti ritengono, invece, che il nome del paese derivi dal termine d'origine longobarda \u00ab\"nava\"\u00bb (\u00abconca\u00bb o \u00abaffossamento\u00bb), in riferimento alla conformazione dell'altopiano di Navelli.\nStoria.\nEt\u00e0 antica.\nLe prime testimonianze nel territorio si fanno risalire ai Vestini che si stanziarono nell'altopiano sin dal VI secolo a.C. A questo periodo si fa risalire la nascita di \"Incerul\u00e6\", sul luogo dell'attuale chiesa di Santa Maria in Cerulis, e \"Benateru\", sul luogo della scomparsa chiesa di Santa Maria de Benateru, nei pressi di San Benedetto in Perillis; i due \"vici\" erano posti rispettivamente ai margini nord e sud della vallata, sulla via Claudia Nova che congiungeva Peltuinum con Aufinum.\nA testimonianza della presenza di \"Incerul\u00e6\" rimane oggi una vasta necropoli e un'iscrizione in dialetto vestino \u2014 conservata nel Museo archeologico nazionale di Napoli e databile al III secolo a.C. \u2014 che cita un tempio italico dedicato a Hercules Iovius proprio in corrispondenza dell'odierna Santa Maria in Cerulis.\nMedioevo.\nA partire dal VI secolo, il territorio cadde nelle mani dei longobardi che lo ricompresero nel Ducato di Spoleto. La prima menzione dell'abitato, denominato \u00abCerule\u00bb in assonanza alla precedente citt\u00e0, si evidenzia nel \"Chronicon Vulturnense\" ed \u00e8 databile al 787.\nNavelli sorse in epoca altomedievale (VIII-X secolo) dall'unione di pi\u00f9 villaggi, nove secondo la tradizione e ciascuno dei quali associato ad una chiesa: Villa del Piano (chiesa di San Savino), Piaggia grande (chiesa di San Pelino, oggi di San Sebastiano), Piaggia piccola (chiesa di San Girolamo), Cerule (chiesa di Santa Maria in Cerulis), Sant'Angelo (chiesa di Sant'Angelo), Turri (chiesa di Sant'Eugenio), Villa dei Pagani (chiesa di San Giovanni), Villa del Colle (chiesa di San Salvatore), Villa di Santa Lucia (chiesa di Santa Lucia). A tale evento si fa risalire l'antico nome del paese, \"Novellum\", che secondo la leggenda fu trasformato poi nell'attuale in omaggio alle crociate.\nLa prima fonte che testimonia l'esistenza del nuovo castello \u00e8 una bolla della diocesi valvense del 1092, in cui Ugo del fu Giliberto cita Navelli tra le pertinenze del monastero di San Benedetto in Perillis. Si trattava con ogni probabilit\u00e0 di un borgo fortificato, edificato intorno ad una torre che nei secoli seguenti fu trasformata nel campanile della chiesa di San Sebastiano. Il primo nucleo edilizio \u00e8 considerato quello della \u00abPiaggia grande\u00bb, di origine medievale, ampliatosi poi in epoca rinascimentale verso la \u00abPiaggia piccola\u00bb.\nLa vocazione pastorale del paese, storicamente luogo di transumanza, \u00e8 ben testimoniata dalla posizione strategica lungo il Regio tratturo, in corrispondenza della diramazione di Centurelle.\nNel 1269, dietro il pagamento di 11 once, partecip\u00f2 alla fondazione dell'Aquila venendo ricompreso nel quarto di Santa Maria e ricevendo un locale che rimase, tuttavia, inizialmente inedificato. In questo periodo, la famiglia Santucci, cominci\u00f2 nella piana la produzione dello zafferano che divenne in poco tempo una delle principali economie della provincia dell'Aquila. Per tutto il XIV secolo, Navelli guadagn\u00f2 prestigio ed importanza, beneficiando della sua posizione lungo la Via degli Abruzzi che garantiva i commerci tra Firenze e Napoli.\nAl 1409 il castello venne censito con 99 fuochi, pari a circa 500 abitanti, e nel 1423 fu trascinato nella guerra dell'Aquila subendo l'assedio delle truppe di Braccio da Montone che tentavano di conquistare la citt\u00e0 abruzzese; Navelli fu costretta alla resa senza mai essere espugnata ed ottenendo cos\u00ec di inserire nello stemma il motto \u00ab\"Navellorum Merito Coronata Fidelitas\"\u00bb per concessione diretta della regina Giovanna II di Napoli. Al termine della guerra, nel 1424, fu ricompreso nell'arcidiocesi dell'Aquila su iniziativa di papa Martino V.\nIl castello sub\u00ec gravi danni dal terremoto del 1456, con epicentro nel Sannio, e quello del 1461, con epicentro all'Aquila. Navelli venne ricostruito nei decenni successivi e, nel 1498, fu realizzata la cinta muraria con cinque porte urbiche.\nEt\u00e0 moderna.\nNel VI secolo, con l'esplosione del commercio dello zafferano dell'Aquila che inizi\u00f2 ad essere largamente usato nella cucina rinascimentale, il paese si ampli\u00f2 verso la piana, arrivando a contare 183 fuochi. Nel 1529 gli spagnoli smembrarono il \"Comitatus\" aquilano, iniziando cos\u00ec la feudalizzazione del territorio. Navelli fu concessa ai Caracciolo di Napoli che edificarono il Palazzo Baronale sulle rovine dell'antico castello, al centro dell'abitato. Il paese pass\u00f2 poi in seguito ai Gregori di Collepietro e ai Conti dei Marsi.\nNel 1656 Navelli sub\u00ec una gravissima epidemia di peste che uccise 800 persone su un totale di circa mille abitanti, come testimoniato da un'epigrafe \u2014 \u00ab \"Ottingenta iacent defuncta hic corpora peste\"\u00bb \u2014 apposta sulla facciata della chiesa del Suffragio, eretta proprio in seguito all'evento. Pochi anni pi\u00f9 tardi, nel 1703, pat\u00ec nuovi danni dal terremoto dell'Aquila.\nEt\u00e0 contemporanea.\nCon l'unit\u00e0 d'Italia, il comune fu ricompreso nella provincia dell'Aquila ed arriv\u00f2 ad includere anche il vicino centro di Civitaretenga. Nel dopoguerra, con l'abbandono della pastorizia e della transumanza, in mancanza di una parallela industrializzazione dell'altopiano, si verific\u00f2 un progressivo e costante spopolamento della vallata che ha portato, in breve tempo, alla decimazione dei residenti.\nSimboli.\nLa descrizione araldica dello stemma \u00e8 la seguente:\nMonumenti e luoghi d'interesse.\nIl paese di Navelli figura tra I borghi pi\u00f9 belli d'Italia.\nIl centro antico si aggrappa alla collina dove si erge in cime il palazzo baronale Santucci, ricavato dal castello; il paese si estende verso la piana a ventaglio, le strade si snodano da via Risorgimento, tra la chiesa di San Sebastiano e il palazzo, a via Roma, via sotto Chiesa, via Porta del Forno, via San Pasquale, via Piagge Piccole, piazza Mura Rotte, via Porta Villotta., fino alla piazza municipale, in basso. La porzione est del borgo, attorno l'ex chiesa di San Giuseppe, \u00e8 in rovina per abbandono, e dopo il terremoto del 2009 si sono fatti progetti per il recupero del borgo, in parte andati in porto con il restauro delle chiese e di antiche case. Le case si caratterizzano per la muratura in pietra locale, attaccate le une alle altre, sfruttando l'orografia e le antiche mura medievali che sono state inglobate insieme alle porte, di cui rimangono i toponimi; caratteristici i supportici e gli angiporti.\nCultura.\nEventi.\nSagra dei Ceci e dello Zafferano.\nLa manifestazione enogastronomica, promossa dalla Pro loco di Navelli ad agosto, promuove le produzioni tradizionali del territorio con un'affluenza di circa 10.000 presenze nell'arco del fine settimana. Nata nel 1976, ha come sede storica il boschetto Santucci, sostituito nel 2007 dalla Piazza San Pelino a seguito degli incendi boschivi che hanno colpito la zona. Oltre alla cucina di piatti allo zafferano o ai ceci locali, la sagra permette anche l'acquisto di altri prodotti del luogo ed \u00e8 arricchita da manifestazioni di contorno sportive e culturali.\nPalio degli Asini.\nNato nel 1980 come manifestazione di contorno alla \"Sagra dei Ceci e dello Zafferano\", il \"Palio degli Asini\" \u00e8 una parodia del famoso Palio di Siena. Preceduto da una sfilata di carri che parte da Piazza Piccioli con personaggi in costume tradizionale e sbandieratori, la gara si svolge lungo via Pereto con fantini assegnati agli asini di ciascuna contrada all'ultimo momento tramite sorteggio. Costumi e scenografie sono sviluppati in collaborazione con il Teatro Stabile d'Abruzzo.\nVivi il Tratturo.\nEvento organizzato dalla Fondazione Silvio Salvatore Sarra la seconda domenica di settembre, in occasione dei festeggiamenti della Madonna dell'Arco.\nEconomia.\nLa produzione pi\u00f9 caratteristica di Navelli \u00e8 quella dello Zafferano dell'Aquila. Lo zafferano venne introdotto in Italia dalla Spagna da parte di un monaco domenicano appartenente alla famiglia Santucci di Navelli che, facente parte del tribunale dell'inquisizione istituito nel Sinodo di Toledo nel 1230, intu\u00ec la possibilit\u00e0 di coltivarlo nella Piana di Navelli.\nBen presto la coltura dello zafferano si estese a tutta la zona di L'Aquila, appena fondata, iniziando un fiorente commercio con Milano e Venezia in Italia, e Francoforte, Marsiglia, Vienna, Norimberga ed Augusta all'estero. Nel 1317 il Re Roberto d'Angi\u00f2 abol\u00ec le tasse sullo zafferano al fine di favorirne il commercio. Per le zone interne il commercio dello zafferano ha rappresentato una delle fonti tradizionali di reddito, al pari della commercializzazione dei prodotti dell'allevamento ovino.\nRisale al XX secolo la costituzione della prima cooperativa di coltivatori di zafferano su iniziativa di Silvio Sarra di Civitaretenga. Il 4 febbraio 2005 lo \"Zafferano dell'Aquila\" \u00e8 stato iscritto nel Registro delle Denominazioni d'Origine Protetta ed il 13 maggio 2005 viene fondato il \"Consorzio per la Tutela dello Zafferano dell'Aquila\". I produttori che possono utilizzare il marchio \"Zafferano DOP dell'Aquila\" sono iscritti in appositi elenchi gestiti dall'organismo di controllo e l'area di produzione DOP comprende i comuni di Navelli, Barisciano, Caporciano, Fagnano Alto, Fontecchio, L'Aquila, Molina Aterno, Poggio Picenze, Prata d'Ansidonia, San Demetrio ne' Vestini, San Pio delle Camere, Tione degli Abruzzi e Villa Sant'Angelo.\nInfrastrutture e trasporti.\nStrade.\nNavelli \u00e8 posto lungo la strada statale 17 dell'Appennino Abruzzese ed Appulo-Sannitico che attraversa l'altopiano collegando L'Aquila con Sulmona, in corrispondenza dell'incrocio con la strada statale 153 della Valle del Tirino che percorre la valle Tritana sino a Bussi sul Tirino. Gli ingressi autostradali pi\u00f9 vicini sono L'Aquila Est (autostrada A24 per Roma o Teramo), circa 30\u00a0km a nord-ovest, e Bussi-Popoli (autostrada A25 per Pescara), circa 20\u00a0km a sud-est.\nFerrovie.\nNel territorio comunale non sono presenti servizi ferroviari; la stazione di Popoli, posta sulla ferrovia Roma-Sulmona-Pescara, dista circa 15\u00a0km dal paese."}
{"id": "26957", "revid": "120175220", "url": "https://it.wikipedia.org/wiki?curid=26957", "title": "Ocre", "text": "Ocre \u00e8 un comune italiano di abitanti della provincia dell'Aquila in Abruzzo. \u00c8 comune sparso, situato nella parte medio-bassa della Conca Aquilana a pochi chilometri a sudest del capoluogo regionale, la cui sede municipale si trova nella frazione di \"San Panfilo d'Ocre\". Fa parte della comunit\u00e0 montana Amiternina e parte del territorio rientra nel Parco naturale regionale Sirente-Velino.\nFormato da varie frazioni ha visto i tempi migliori nel medioevo quando il borgo fortificato di San Panfilo controllava la pi\u00f9 bassa conca di L'Aquila e i monasteri di Santo Spirito e Sant'Angelo attiravano i fedeli. In quel periodo i baroni di Ocre controllavano anche i comuni vicini.\nStoria.\nI primi insediamenti del borgo risalgono al XII secolo quando si costru\u00ec la fortezza di Ocre che fungeva da castello fortificato e borgo abitato. Sorse per proteggere la sottostante citt\u00e0 romana di Aveia (poi Fossa). Tra i grandi feudatari del castello, si ricorda Gualtiero di Ocre, che nel 1222 \u00e8 nominato signore di Albe, poi fedele seguace di Federico II di Svevia, nel 1246 dovette reprimere la furia dell'usurpatore Tebaldo Francesco che aveva acquisito il feudo di Ocre, che attent\u00f2 alla vita di Federico. Ebbe confermati nuovamente, nel 1252 i suoi possedimenti in Abruzzo con Corrado IV di Svevia, figlio di Federico.\nNel 1254 il castello di Ocre partecip\u00f2 alla fondazione di Aquila assieme ad altri 99 castelli, occupando una parte del Quarto di San Giorgio. Nel frattempo si espanse non lontano dal castello, in direzione dell'Aquila, il borgo di Villa San Panfilo, dove sorse anche un convento di monaci.\nNel 1423 il castello fu occupato dalle truppe di Braccio da Montone, che nella guerra dell'Aquila espugn\u00f2 i castelli che avevano partecipato alla fondazione aquilana, per vendicarsi della fedelt\u00e0 angioina contro gli Aragonesi. Nel marzo 1424 Ocre os\u00f2 ribellarsi insieme ad altri castelli aquilani, ma fu nuovamente assediata da Braccio, e stavolta data alle fiamme. Il borgo si spost\u00f2 definitivamente in Villa San Panfilo.\nAlla fine del XVI secolo il feudo di Ocre apparteneva alla famiglia Fibbioni, che l'aveva acquistato per 10.000 ducati. Nel 1619 fu messo all'asta e aggiudicato per 9.500 ducati ad Alessandro Pica. Nel 1626 fu acquistato dalla famiglia Bonanni per 16.000 ducati, che lo mantenne fino all'abolizione della feudalit\u00e0 del 1806.\nIl borgo fu danneggiato anche nel terremoto dell'Aquila del 1703 e poi nel terremoto dell'Aquila del 2009.\nGeografia fisica.\nIl territorio del comune \u00e8 dominato dal gruppo montuoso di Monte Ocre-Monte Cagno (2204m), incluso in parte nel territorio del comune, con la parte abitata posta sulle sue pendici nord-est ed attraversata dalla Strada Regionale SR5 bis che da L'Aquila (Bagno) sale all'Altopiano delle Rocche. Il territorio \u00e8 sito ai margini nord-orientali del Parco regionale naturale Sirente-Velino.\nLa sede amministrativa del Comune \u00e8 in villa San Panfilo d'Ocre, il nucleo abitativo pi\u00f9 grande, che insieme a San Felice d'Ocre e San Martino d'Ocre, formano un triangolo amministrativo nella vallata. Il castello del Barone d'Ocre si trova ad Est di San Felice, e sovrasta la montagna che si innalza sopra Fossa; sempre ad Est, in posizione pi\u00f9 meridionale si trova il monastero di Santo Spirito, mentre a Nord si trova il convento di Sant'Angelo.\nTerremoto del 2009.\nIn seguito al rovinoso terremoto del 6 aprile 2009 che ha colpito la regione Abruzzo con epicentro nelle zone aquilane, anche il comune di Ocre ha riportato danni cospicui. Risulta gravemente danneggiato il castello di Ocre, si sono verificati numerosi crolli e numerose abitazioni nei centri storici delle frazioni risultano inagibili.\nMonumenti e luoghi d'interesse.\nConvento di Sant'Angelo di Ocre.\nIl convento francescano di Sant'Angelo \u00e8 costruito su uno sperone di roccia del monte Circolo al di sopra della chiesa di Santa Maria ad Cryptas a Fossa.\nRealizzato nel 1409 come monastero di monache benedettine accanto alla preesistente chiesa di Sant'Angelo del Peschio, nel 1480 papa Sisto IV lo affida a una comunit\u00e0 dell'ordine dei Frati Minori, di cui faceva parte il beato Bernardino da Fossa, ai quali nel 1593 subentrarono i frati minori riformati.\nNel convento trascorse gli ultimi anni della sua vita il beato Timoteo da Monticchio.\nA seguito di un lungo periodo di decadenza, durante il quale venne trasformato anche in lazzaretto, il convento fu soppresso nel 1860 per essere successivamente riaperto agli inizi del XX secolo ed \u00e8 stato tenuto dai frati Francescani fino al 2009.\nMonastero fortezza di Santo Spirito di Ocre.\nIl monastero di Santo Spirito si trova in localit\u00e0 Pretola vicino a San Panfilo, frazione di Ocre, e rappresenta il primo insediamento cistercense nella valle dell'Aterno e terzo in Abruzzo dopo l'abbazia di Santa Maria di Casanova del 1191 e l'abbazia di Santa Maria Arabona del 1208.\nLa sua storia \u00e8 raccontata da Muzio Febonio nelle Historiae Marsorum del 1678. Il terreno per la chiesa e una cella monastica venne concesso da Berardo di Ocre all'eremita Placido de Vena nel 1222. Nel 1226 Placido avrebbe ricevuto dal vescovo Tommaso della diocesi di Forcona il permesso per costruire un monastero del quale sarebbe diventato abate. Nel 1248 Santo Spirito divent\u00f2 monastero Cistercense alle dipendenze di Santa Maria di Casanova, con la direzione presa dall'abbate Ruggero.\nNel 1632, sotto Gregorio XV, Santo Spirito entr\u00f2 nella Provincia Romana della Congregazione di San Bernardo in Italia, ma gi\u00e0 nel 1652, con Innocenzo X, il monastero rientr\u00f2 nella campagna di soppressione dei piccoli conventi, riducendosi progressivamente allo stato di rudere.\nCastello fortificato di Ocre.\nLa prima fonte a citare l'esistenza del castello di Ocre \u00e8 una bolla di papa Alessandro III del 1178 nella quale viene citato tra i possedimenti della diocesi di Forcona. Nel 1254 venne citato, col nome di \"Cassari Castro\", tra quelli che venivano salvati dalla distruzione decisa per tutti i castelli della zona per favorire la fondazione della citt\u00e0 dell'Aquila, perch\u00e9 di propriet\u00e0 dal cancelliere di corte Gualtieri, erede dei conti d'Albe che possedevano il feudo fin dalla conquista normanna.\nDurante il regno di Carlo I d'Angi\u00f2, nel 1266 il castello passer\u00e0 al Regno di Sicilia. Sempre nel 1266, il castello venne saccheggiato dagli aquilani dopo la ricostruzione della citt\u00e0 precedentemente distrutta da Manfredi con il supporto dei baroni del circondario. Carlo d'Angi\u00f2, inoltre, confisc\u00f2 i castelli dell'aquilano, a seguito del loro appoggio a Corradino di Svevia, e nel 1269 quello di Ocre venne affidato a Morel de Saours, indicato a volte anche come Morello o Mauriello de Saurgio.\nDurante la guerra dell'Aquila il condottiero Braccio da Montone si vendic\u00f2 del castello che fond\u00f2 la citt\u00e0 nel 1254 e rase al suolo la fortezza.\nCultura.\nFestivit\u00e0.\nOggi ad Ocre si possono visitare la sagra della castagna e i luoghi storici importanti.\nAttivit\u00e0.\nLe attivit\u00e0 principali sono riconducibili al trekking a piedi, a cavallo o in mountain bike o allo scialpinismo sulle montagne del comune (\"Monte Ocre\"). \u00c8 inoltre possibile praticare il karting nella frazione di \"Cavalletto d'Ocre\"."}
{"id": "26959", "revid": "713714", "url": "https://it.wikipedia.org/wiki?curid=26959", "title": "Opi (Italia)", "text": "Opi (Opj\u00eb IPA: [\u02c8opj\u0259], in dialetto opiano) \u00e8 un comune italiano di abitanti della provincia dell'Aquila in Abruzzo.\nIl borgo medievale \u00e8 incluso nell'area protetta del parco nazionale d'Abruzzo, Lazio e Molise.\nGeografia fisica.\nTerritorio.\nIl paese sorge nel bacino dell'Alto Sangro, in mezzo al gruppo montuoso dei monti Marsicani, al centro di un anfiteatro montuoso costituito a nord-est dal monte Marsicano (2.245 ) e a sud-est dal monte Amaro di Opi (1.862 ) e dal monte Petroso (2.249 ).\nAi piedi del borgo si trovano le localit\u00e0 di Casette Asismiche, borgata edificata dopo il terremoto della Marsica del 1915, e il villaggio agro-pastorale di Pagliare di Opi.\nIdrologia.\nIl principale corso d'acqua che attraversa il territorio comunale \u00e8 il fiume Sangro che nasce alle pendici del monte Morrone del Diavolo (1.602 ), nei pressi della localit\u00e0 di Gioia Vecchio. Il fiume, dopo aver attraversato la zona pianeggiante di origine alluvionale, nota come Le Prata, entra in una gola tra il colle di Opi (1.250 ) e il monte Marrone (1.354 ) da dove prosegue il proprio percorso lungo l'alta val di Sangro.\nDa una delle numerose sorgenti carsiche presenti nel territorio opiano nasce il torrente Fondillo, uno dei primi affluenti del fiume Sangro, che d\u00e0 il nome all'omonima valle. Nel territorio opiano sono presenti altre sorgenti come quelle di Giove, Lecine, Ortunno, Pietrobove, Tornareccia e Visco.\nClima.\nGode di un clima freddo in inverno e fresco d'estate. A causa dell'esposizione alle correnti umide occidentali, \u00e8 uno dei centri abitati pi\u00f9 piovosi d'Abruzzo con precipitazioni piovose e nevose che superano spesso i 1.500\u00a0mm annui. \u00c8 inoltre uno dei luoghi a parit\u00e0 di quota con la temperatura media annuale pi\u00f9 bassa d'Abruzzo.\nOrigini del nome.\nL'origine del nome \u00e8 incerta.\nTuttavia le ipotesi pi\u00f9 accreditate farebbero risalire il toponimo al termine latino di origine indigena \"ops\" (lavoro agricolo) oppure dal nome latino \"oppidum\", ovvero citt\u00e0 fortificata.\nSuggestive ipotesi etimologiche accostano il nome di Opi a Ope, antica divinit\u00e0 sabina che i romani assimilavano alla dea dell'abbondanza, o a Opice, sacerdotessa del tempio romano di Vesta.\nStoria.\nEt\u00e0 antica.\nIl territorio dell'Alto Sangro fu abitato sin dal Paleolitico superiore come attestato dai ritrovamenti archeologici e zooarcheologici effettuati tra il 1870 e il 1955 nelle grotte del territorio da Achille Graziani e da Antonio Mario Radmilli.\n\u00c8 probabile che i primi abitanti di questo territorio fossero gruppi di cacciatori provenienti dalle quote pi\u00f9 basse del lago Fucino, i quali raggiungevano periodicamente queste montagne alla ricerca di selce e di grosse prede. Alcune antiche necropoli testimoniano la presenza, almeno dal primo millennio a.C., di popolazioni stanziali che praticavano sia l'agricoltura che l'allevamento. Infatti, sono numerosi i luoghi di sepoltura rinvenuti nella val Fondillo, tutti riconducibili ad un periodo compreso tra il VII secolo a.C. e il V secolo a.C.\nSecondo alcuni storici le antiche citt\u00e0 di Plestinia e Fresilia vennero edificate tra i contemporanei centri di Pescasseroli e Opi. Queste furono sbaragliate dai romani insieme alla citt\u00e0 marsa di Milonia nel 301 a.C.\nL'alta val di Sangro rappresent\u00f2 una terra di confine tra i popoli italici dei Marsi, Volsci e Sanniti-Pentri. L'ager Marsorum, la cui area centrale era costituita dal lago Fucino e dalle terre circostanti, comprese a sud-est l'alta valle del Giovenco e l'alta val di Sangro, fino al monte Marsicano e al versante occidentale della val Fondillo.\nCon il processo di romanizzazione che segu\u00ec le guerre sannitiche nel territorio opiano, prossimo al municipium di Aufidena, si afferm\u00f2 la pastorizia transumante verso la Capitanata.\nEt\u00e0 medievale.\nGi\u00e0 dal periodo del basso impero le zone montane del Sannio sprofondarono in una fase di decadenza, che in seguito alla devastazione portata dalla guerra greco-gotica culmin\u00f2 con la fine della transumanza orizzontale su lunga distanza.\nLa diffusione del monachesimo benedettino contribu\u00ec a fermare il processo di spopolamento. Difatti, agli inizi dell'XI secolo i monaci del monastero di San Vincenzo al Volturno edificarono il monastero di Sant'Elia alle pendici del monte Marsicano. Quando nel 1017 il monastero venne affidato all'abbazia di Montecassino, il nucleo di Opi si trovava nel sito contemporaneo sulla sommit\u00e0 della collina; per indicarlo comparirono le prime attestazioni del nome \"oppidum\". Lo sperone roccioso fu scelto come luogo di fondazione del nucleo primordiale di Opi durante l'incastellamento, poich\u00e9 costituiva una sede meglio munita e pi\u00f9 facilmente difendibile. Lo sviluppo di Opi e Serule segu\u00ec l'abbandono del vicino castel Mancino (a monte di Pescasseroli), mentre secondo Leone Marsicano a Rocca Intramonti, i cui resti si trovano alle pendici della Camosciara, si trasferirono gli abitanti di Civitella Alfedena. La rocca venne abbandonata nel corso del XIV secolo in favore di Civitella, che cos\u00ec venne ripopolata, e di Villetta Barrea.\nIn epoca feudale, il controllo di Opi fu prima dei Borrello, poi dei Di Sangro, ai quali seguirono i D'Aquino e i D'Avalos, questi ultimi governarono il territorio dalla met\u00e0 del XV secolo ai primi anni del XVII. A trainare l'economia di questa fase storica fu la ripresa dell'industria armentizia promossa da Alfonso I di Napoli, il quale, istituendo nel 1447 la Regia dogana della mena delle pecore, riapr\u00ec i tratturi.\nEt\u00e0 moderna.\nAll'inizio del XVII secolo l'attivit\u00e0 della pastorizia costituiva ancora l'asse portante del tessuto economico della zona. Opi, nella notte tra il 23 e il 24 luglio 1654, venne colpito da uno dei terremoti pi\u00f9 distruttivi della sua storia che provoc\u00f2 insieme ad un alto numero di morti anche il crollo della maggior parte delle abitazioni. Questo evento catastrofico arrest\u00f2 bruscamente quella crescita demografica in atto da quasi un secolo e di conseguenza il paese impieg\u00f2 alcuni decenni per ritornare ai livelli precedenti il sisma.\nEt\u00e0 contemporanea.\nOpi, avendo una popolazione inferiore ai 1.000 abitanti, fu accorpato al comune di Pescasseroli dal 1813 al 1854. Nel suo territorio, anche dopo l'unit\u00e0 d'Italia, continu\u00f2 ad imperversare il brigantaggio. Inoltre, la generale crisi di fine secolo, aggravata sia dalla crisi della pastorizia transumante che dall'incremento demografico, contribu\u00ec ad accrescere il fenomeno dell'emigrazione, che ebbe il suo apice tra\ngli ultimi anni del XIX secolo e i primi anni del XX secolo. La principale meta degli abitanti di Opi furono gli Stati Uniti d'America.\nIl terremoto della Marsica del 1915 arrec\u00f2 danni anche al patrimonio architettonico opiano e con il decreto legge del 25 gennaio 1917 venne stabilito che ad Opi dovesse sorgere un nuovo nucleo abitativo, edificato con criteri antisismici. Furono cos\u00ec costruite, in localit\u00e0 Prato Francone, le \"Casette antisismiche\".\nDurante la seconda guerra mondiale, a circa sedici chilometri da Opi, si assest\u00f2 il fronte della linea Gustav. Successivamente, il 19 novembre del 1943, il paese sub\u00ec un bombardamento ad opera dell'aviazione alleata che caus\u00f2 la morte di 38 sfollati di paesi limitrofi e di 11 opiani, per un totale di 49 morti. Alla fine della guerra, gli abitanti si ritrovarono in una condizione di miseria assoluta e con il declino dell'economia tradizionale l'emigrazione riprese, non soltanto verso gli Stati Uniti, ma anche verso la Svizzera, la Germania, la Francia e l'Australia. Vi fu poi un'emigrazione interna al territorio italiano, in particolar modo verso le citt\u00e0 di Roma, di Chieti e di Avezzano. Ai danni provocati dal terremoto del 1984 la popolazione di Opi reag\u00ec mediante la ristrutturazione degli antichi edifici e la creazione di nuove strutture che migliorarono ulteriormente le capacit\u00e0 recettive del settore turistico.\nMonumenti e luoghi d'interesse.\nMonumenti.\nNella piazza della fontana sorge l'acquedotto inaugurato il 4 ottobre 1903 e progettato dall'ingegnere Inverardi. \u00c8 alimentato dalla distante Fonte di Mecca.\nSiti archeologici.\nI rinvenimenti archeologici effettuati nella grotta intitolata ad Achille Graziani fanno risalire al Paleolitico superiore la presenza continuativa dell'uomo in questi luoghi. Invece, per quanto riguarda gli scavi archeologici condotti all'imbocco della val Fondillo, questi hanno riportato alla luce una necropoli composta da pi\u00f9 di 153 tombe a inumazione, per la maggior parte disposte a circolo e quindi riproducenti i clan familiari di appartenenza. L'intero sito \u00e8 stato datato intorno al VII-V secolo a.C. e comprende sepolture di individui di sesso e di et\u00e0 differenti, morti in epoche diverse e portatori di ruoli sociali e status economici distinti. Alcuni reperti sono esposti nella sezione archelogica del museo naturalistico del parco nazionale d'Abruzzo, Lazio e Molise a Pescasseroli. La necropoli presenta alcune analogie con le necropoli di Baia, Colle Ciglio (Barrea) e di Alfedena. La necropoli della Val Fondillo dovette essere connessa con un centro abitato sorto nelle sue vicinanze, ma non ancora collocato da parte degli esperti. Inoltre, alcune iscrizioni funerarie di et\u00e0 romana sono state scoperte nei pressi della localit\u00e0 La Masseria.\nAree naturali.\nOpi, uno dei principali centri del parco nazionale d'Abruzzo, Lazio e Molise, \u00e8 noto come luogo di villeggiatura sia estiva che invernale.\nSono numerosi i sentieri che attraversano la val Fondillo, i monti Marsicano e Amaro, l'altopiano di Macchiarvana e Forca d'Acero, zona posta al confine fra Abruzzo e Lazio. Non distanti dal borgo si trovano la riserva naturale Feudo Intramonti, Serra delle Gravare e la Camosciara, riserva naturale integrale che \u00e8 uno dei luoghi pi\u00f9 frequentati dal turismo montano. Nei pressi del centro storico di Opi sono presenti due punti panoramici, il belvedere La foce, posto in cima al paese, e il belvedere di piazza dei Caduti.\nSociet\u00e0.\nLingue e dialetti.\nIl dialetto opiano \u00e8 incluso nel sistema dei dialetti meridionali intermedi.\nCome per quello dell'area fucense-marsicana presenta relativamente ad alcune caratteristiche fonetiche una somiglianza con il napoletano, ci\u00f2 a causa degli scambi economici documentati tra le due aree durante il Regno di Napoli.\nVengono qui di seguito elencati i fenomeni linguistici che l'opiano possiede in comune con il resto del sistema centro-meridionale: vocalismo di tipo \u00abnapoletano\u00bb, generale scadimento nell'indistinta \"\u0259\" delle vocali atone, betacismo, assimilazione consonantica dei nessi -ND- &gt; [nn], -MB- &gt; [mm] e -LD- &gt; [ll], lenizione postnasale, palatalizzazione dei nessi consonantici con [l] come secondo elemento, uso del possessivo enclitico con i nomi di parentela e l'uso dei continuatori del verbo \"ten\u0113re\" in luogo dei continuatori del verbo \"hab\u0113re\", quando non svolge la funzione di ausiliare ma quella di possedere.\nTradizioni e folclore.\nIl 23 e il 24 giugno di ogni anno si celebra la festa patronale in onore dei santi patroni del comune di Opi, san Giovanni Battista e san Vincenzo Ferreri. Il 24 dicembre, nella notte di Natale, si ripete il rito de \"I catozze\", con l'accensione di un grande fal\u00f2 davanti alla chiesa parrocchiale.\nCultura.\nPatrimoni dell'umanit\u00e0 dell'UNESCO.\nNel 2017 i cinque nuclei di faggete vetuste ricadenti in una superficie di oltre 1000 ettari inclusa tra i comuni di Lecce nei Marsi (Selva Moricento), Opi (Cacciagrande e Valle Jancino in Val Fondillo), Pescasseroli (Coppo del Principe e Coppo del Morto) e Villavallelonga (Val Cervara), in parte databili intorno ai 560 anni, sono stati dichiarati patrimonio mondiale dell'umanit\u00e0 nel contesto delle foreste primordiali dei faggi dei Carpazi e di altre regioni d'Europa. Si tratta del primo riconoscimento UNESCO per l'intera regione abruzzese.\nArte.\nNel 1929 l'incisore olandese Maurits Cornelis Escher visit\u00f2 le aree interne dell'Abruzzo. Durante questo viaggio, mediante la tecnica litografica, ritrasse alcuni paesi fra i quali anche Opi. Questa litografia si intitola \"Opi in Abruzzo\" ed \u00e8 conservata nei Paesi Bassi.\nEconomia.\nTurismo.\nOpi fa parte dell'associazione nazionale I borghi pi\u00f9 belli d'Italia.\nInfrastrutture e trasporti.\nOpi \u00e8 raggiungibile dalla Marsica fucense e dalla val di Sangro attraverso la strada statale 83 Marsicana che attraversa il parco nazionale d'Abruzzo toccando anche altri centri turistici come Pescasseroli, Villetta Barrea, Civitella Alfedena, Barrea e Alfedena. Accessi secondari provengono da Cocullo attraverso la strada statale 479 Sannite passando per la valle del Sagittario e Scanno-Passo Godi, e dal territorio laziale attraverso il valico di Forca d'Acero e l'omonima strada statale 509.\nAmministrazione.\nSul sito del Ministero dell'interno sono disponibili i dati di tutte le elezioni amministrative di Opi dal 1985 ad oggi.\nAltre informazioni amministrative.\nFino al 2013 il comune ha fatto parte della Comunit\u00e0 montana Alto Sangro e altopiano delle Cinquemiglia.\nSport.\nSci di fondo.\nOpi \u00e8 situato a circa sette chilometri dalle piste dello sci di fondo di Macchiarvana e a circa tre da quelle della val Fondillo."}
{"id": "26960", "revid": "713714", "url": "https://it.wikipedia.org/wiki?curid=26960", "title": "Oricola", "text": "Oricola (\"Ur\u00eccula\" in dialetto marsicano) \u00e8 un comune italiano di abitanti della provincia dell'Aquila in Abruzzo.\nGeografia fisica.\nIl paese, situato in posizione dominante sulla piana del Cavaliere a quota 810 metri , segna il confine geografico tra l'Abruzzo marsicano e l'alta valle dell'Aniene, nel Lazio. Il nucleo urbano antico \u00e8 dominato dalla rocca risalente al IX secolo. Non distante, sul monte Serra Secca, si trova il santuario della Madonna dei Bisognosi. Lungo la strada statale 5 Via Tiburtina Valeria sorge il nucleo industriale ed artigianale.\nOricola confina a nord con i comuni laziali di Vallinfreda e Vivaro Romano, a nord est con Carsoli, a sud con Rocca di Botte, ad ovest con Riofreddo e ad est con Pereto.\nOrigini del nome.\nIncerta l'etimologia del nome Oricola. Alcune fonti riportano la supposizione che il toponimo possa derivare dal termine latino \"Auricola\" ovvero \"orecchio\"; stando ad altre ipotesi invece deriverebbe dal termine \"Coriculum\".\nStoria.\nIl sito dell'antica citt\u00e0 equa di Carsioli (chiamata anche Carseoli) fu localizzato nel 1645 nella localit\u00e0 di Civita dal famoso cartografo Lukas Holstenius. Da allora nelle antiche mappe topografiche la colonia romana venne indicata nei pressi della contemporanea frazione di Civita di Oricola.\nLe prime notizie certe risalgono all'XI secolo: Berardino, discendente dei conti dei Marsi, verso il 1016 con l'aiuto di Riccardo il Normanno riusc\u00ec a strappare il feudo di Carsoli ai propri fratelli Siginulfo, Rinaldo e Pometta. Uno di questi, Rinaldo, rifugiatosi ad Oricola, ne divenne il barone. Qualche decennio dopo, nel 1096, la vedova Aldegrina o Aldegrima fece dono del castello di Oricola, insieme con quelli di Fossaceca, Camerata e Pereto, ai monaci dell'abbazia di Montecassino; nel 1097, infatti, il castello di Auricola (toponimo medievale del borgo) compare tra i beni confermati dalla bolla di Papa Urbano II all'abate cassinese Oderisio.\nNel XII secolo, sotto i Normanni, una met\u00e0 della terra di Oricola pass\u00f2 sotto il dominio di Todino De Ponte, figlio di Oderisio, e l'altra met\u00e0 fu concessa al fratello Rainaldo. Divenne poi feudo degli Orsini e, successivamente dei Colonna, seguendo le vicende storiche della contea di Tagliacozzo.\nNel 1806 venne tolta ad Oricola l'autonomia amministrativa e fu aggregata, insieme al centro limitrofo di Rocca di Botte, al comune di Pereto.\nSolo nel 1907 i due centri della piana del Cavaliere riuscirono a riconquistare la propria indipendenza amministrativa.\nSociet\u00e0.\nTradizioni e folclore.\nIl 17 maggio di ogni anno si celebra la festa patronale in onore di santa Restituta, patrona del comune di Oricola.\nEconomia.\nIndustria.\nTra i comuni di Oricola e Carsoli, contiguo all'autostrada A24, si trova il distretto industriale della piana del Cavaliere che si \u00e8 sviluppato a cominciare dagli anni settanta-ottanta. Il nucleo \u00e8 una delle aree pi\u00f9 industrializzate dell'Abruzzo montano e vi operano molte aziende che spaziano dal settore manifatturiero a quello dell'editoria e dall'elettronica agli alimentari. Molte le aziende grandi e importanti che hanno operato e che operano nel distretto: Il Sole 24 Ore, Rotosud Gruppo Espresso, Italpneumatica, Coca-Cola HBC, Mael, Lilli petroli ed Olivetti.\nNel 1927 venne costruita nei pressi di Civita la fornace Nitoglia, una fabbrica di laterizi di grandi dimensioni la cui attivit\u00e0 industriale cess\u00f2 negli anni ottanta.\nTurismo.\nOricola fa parte dell'associazione nazionale \"Borghi autentici d'Italia\".\nInfrastrutture e trasporti.\nStrade.\nIl comune \u00e8 servito dall'autostrada A24, uscita di \"Carsoli-Oricola\" e dalla via Tiburtina Valeria.\nFerrovie.\nLa ferrovia Roma-Pescara attraversa il territorio di Oricola servendolo con la stazione di Oricola-Pereto, situata nella frazione di Civita.\nAmministrazione.\nSul sito del Ministero dell'interno sono disponibili i dati di tutte le elezioni amministrative di Oricola dal 1985 ad oggi.\nSport.\nCalcio.\nLa scuola calcio \"A.S.D. Piana del Cavaliere\" \u00e8 attiva nei settori giovanili del calcio. La societ\u00e0 raccoglie l'eredit\u00e0 della \"Polisportiva Oricola\" che ha militato nei massimi tornei dilettantistici abruzzesi.\nImpianti sportivi.\nSulla strada provinciale della piana del Cavaliere \u00e8 situato il centro sportivo \"Le Salere\" dotato di un campo da calcio in erba, uno in pozzolana e una tribuna coperta."}
{"id": "26961", "revid": "1543377", "url": "https://it.wikipedia.org/wiki?curid=26961", "title": "Ortona dei Marsi", "text": "Ortona dei Marsi \u00e8 un comune italiano di abitanti della provincia dell'Aquila in Abruzzo.\nGeografia fisica.\nTerritorio.\nIl paese marsicano sorge alle pendici del monte Parasano nella valle del Giovenco a quota 1003 nell'area protetta del parco nazionale d'Abruzzo, Lazio e Molise. Le vette delle montagne che lo circondano superano i 1700 metri di altitudine mentre a sud i monti Argatone e Terratta superano i 2000 \nA valle il territorio ortonese \u00e8 attraversato dal fiume Giovenco che ha origine alle pendici del monte Pietra Gentile a 1985 nel territorio montano del limitrofo comune di Bisegna. Parte della portata del corso d'acqua sfocia nel canale collettore della piana del Fucino.\nIl territorio comunale include le frazioni di Aschi, Carrito, Castiglione, Cesoli, Rivoli, Santa Maria Maddalena e Sulla Villa e le localit\u00e0 di Fonte Giusta, Campo Catino, Casalotto e Colle Cavallo. Confina ad est con l'area protetta della valle del Sagittario, a sud con San Sebastiano dei Marsi, ad ovest con la conca fucense, a nord con Pescina e il territorio del parco naturale regionale Sirente-Velino.\nClima.\nIl clima ad Ortona, la cui classificazione climatica \u00e8 nella zona F con GG, \u00e8 mediamente molto rigido in inverno e fresco in estate. Le minime nel periodo invernale possono superare di diversi gradi lo zero in negativo, mentre nella stagione autunnale la temperatura oscilla tra i 20 e i 5 gradi sopra lo zero.\nLe precipitazioni sono abbondanti e ben distribuite nell'arco annuale.\nOrigini del nome.\nIl toponimo deriverebbe dal latino \"Ortus solis\" (orto del sole), locuzione che richiama l'urbanistica del paese orientata verso est; oppure dal termine osco \"Hurz\" (orto sacro).\nStoria.\nEt\u00e0 antica.\nNel territorio di Ortona, tra le frazioni di Cesoli e Rivoli era collocata l'antica fortificazione marsa di Milonia, databile al V secolo a.C. La citt\u00e0 fu distrutta dai romani durante la Terza guerra sannitica. \nQui ebbe origine la \"gens Poppedia\", famiglia italica il cui esponente pi\u00f9 importante fu Quinto Poppedio Silone, condottiero dei Marsi durante la Guerra sociale (91-88 a.C.).\nIl centro fortificato fu ricostruito nei pressi della localit\u00e0 di Colle Cavallo e nuovamente distrutto dai Longobardi nel corso del VI secolo.\nMedioevo.\nPapa Pasquale II in una bolla del 1115 e papa Clemente III in una bolla del 1188 citano la chiesa di \"Sancti Quirici in Melogne\" (o \"Sancti Quinci\"), dove \"Melogne\" sarebbe l'alterazione linguistica dell'antico toponimo di \"Milionia\". Nelle stesse bolle vengono anche nominate le chiese di Sant'Onofrio, Sant'Abbondio e San Giovanni Battista di Ortona. Il nucleo storico del borgo sarebbe sorto durante il medioevo attorno al castello di Ortona e alla chiesa di Sant'Onofrio posta sulla sommit\u00e0 dell'omonimo colle.\nNel 1187, in un'indagine commissionata dal Re di Napoli Guglielmo II \"il Buono\", Ortona risult\u00f2 tra i possedimenti feudali del conte dei Marsi Rainaldo II di Celano.\nNel 1273, qualche anno dopo la vittoriosa battaglia di Tagliacozzo, Carlo I d'Angi\u00f2 con l'emissione del diploma di Alife attest\u00f2 la suddivisione del Giustizierato d'Abruzzo in due parti. Sul territorio di Ortona dei Marsi pass\u00f2 la linea di confine delle unit\u00e0 amministrative dell'Abruzzo Citra e dell'Abruzzo Ultra, a cui venne incluso fino al 1807.\nEt\u00e0 moderna.\nNel 1454 il Re di Napoli Alfonso d'Aragona don\u00f2 i castelli di Ortona e Carrito alla famiglia Cantelmo.\nNel 1579 il feudo di Ortona fu preso in dote da Fabio dei D'Afflitto, duchi di Alfedena e Barrea. \nNel 1594 il vescovo di Pescina Monsignor Matteo Colli in una relazione \"ad limina\" denunci\u00f2 la presenza di bande violente, di cui molte composte da briganti che impedivano il transito nelle aree di montagna. Nelle stessa relazione la chiesa di San Giovanni Battista viene citata per la prima volta con la dignit\u00e0 di collegiata.\nNel 1602 la contea fu ceduta al barone Fibbioni dell'Aquila e subito dopo a Francesco Paolini di Magliano de' Marsi.\nIn questo periodo tutte le relazioni \"ad limina\" dei vescovi di Pescina lamentano la miseria crescente delle parrocchie della diocesi, e soprattutto della valle del Giovenco, tanto che il 14 ottobre 1639 il vescovo dei Marsi Lorenzo de' Massimi un\u00ec rendite e benefici di tutte le parrocchie rurali sotto la collegiata di San Giovanni Battista. \nNell'intera Marsica la peste del 1656 caus\u00f2 oltre 4000 vittime, tuttavia Ortona rimase pressoch\u00e9 immune da questo flagello.\nL'unica figlia di Francesco Paolini, Petronilla and\u00f2 sposa in giovanissima et\u00e0 ad un membro della famiglia romana dei Massimo cui rec\u00f2 in dote anche il feudo di Ortona e Carrito.\nIl 29 ottobre 1734 venne riconsacrata la collegiata di San Giovanni Battista dal vescovo dei Marsi, Mons. Giuseppe Barone.\nNel 1756 la comunit\u00e0 di Ortona inoltr\u00f2 a Papa Benedetto XIV una supplica chiedendo di poter prelevare dalle catacombe di San Sebastiano a Roma le reliquie del santo protettore. Cos\u00ec il 19 settembre 1759 arrivarono ad Ortona le spoglie di san Generoso Martire.\nEt\u00e0 contemporanea.\nNel 1814 in localit\u00e0 Le Rosce alla destra della riva del fiume Giovenco torn\u00f2 alla luce la pietra tombale relativa al luogo di sepoltura di Poppedia Secunda, donna probabilmente legata alla gens Poppedia e al condottiero Poppedio Silone. L'ara funeraria nel 1934 fu donata da Adamo Buccella al lapidarium di Avezzano dove \u00e8 esposta all'Aia dei Musei.\nA cominciare dal XIX secolo la frazione di Aschi chiese invano prima l'autonomia amministrativa e successivamente di essere aggregata al comune di Gioia dei Marsi, mentre nel 1948 la frazione di Casali d'Aschi ottenne tale aggregazione. \nDurante la seconda met\u00e0 dell'Ottocento anche ad Ortona dei Marsi ebbe inizio il fenomeno della grande emigrazione.\nIl 13 gennaio 1915 anche Ortona venne colpita dal terremoto della Marsica, il centro urbano non sub\u00ec tuttavia danni irreparabili come avvenne invece nella quasi totalit\u00e0 del territorio marsicano.\nMonumenti e luoghi d'interesse.\nSiti archeologici.\nRuderi della cinta muraria, di alcune tombe e tracce delle porte dell'antica cittadella fortificata di Milonia sono presenti nelle localit\u00e0 montane di Casei (\"Casej\") e Colle Cavallo e tra le frazioni di Cesoli e Rivoli tra i 908 e gli 862 La riscoperta della precisa localizzazione di Milonia \u00e8 stata possibile a cominciare dagli studi effettuati nel 1975 dall'inglese Andrew Slade Nei pressi della frazione di Carrito ci sono i ruderi dell'antico castello e di mura megalitiche di epoca preromana.\nSociet\u00e0.\nTradizioni e folclore.\nL'8 maggio di ogni anno si celebra la festa patronale in onore di San Generoso, patrono del comune di Ortona dei Marsi.\nCultura.\nCentro verde.\nUno dei centri visita del parco nazionale d'Abruzzo, Lazio e Molise, \u00e8 ospitato nei locali dell'ex edificio scolastico, posto alle porte del paese. La struttura recuperata d'intesa con l'ente parco ospita, oltre al centro visita, il museo naturalistico dedicato alla flora e alla fauna.\nCucina.\nI prodotti tipici del territorio di Ortona dei Marsi sono i legumi, il miele e la mela della valle del Giovenco, riconosciuta tra i prodotti agroalimentari tradizionali abruzzesi, i cui utilizzi in cucina sono variegati e il miele.\nEconomia.\nTurismo.\nLa principale risorsa del paese \u00e8 il turismo che punta sulla vicinanza di centri rinomati del parco nazionale d'Abruzzo, Lazio e Molise come Pescasseroli e Opi.\nInfrastrutture e trasporti.\nStrade.\nLa strada provinciale 17 collega il paese a Pescina in direzione nord e a Pescasseroli in direzione sud.\nFerrovie.\nIl comune \u00e8 servito dalla stazione ferroviaria situata nel territorio della frazione di Carrito e ubicata lungo la ferrovia Roma-Avezzano-Sulmona-Pescara.\nAmministrazione.\nSul sito del Ministero dell'interno sono disponibili i dati di tutte le elezioni amministrative di Ortona dei Marsi dal 1985 ad oggi.\nSport.\nCalcio.\nLa societ\u00e0 sportiva Ortona 2000 \u00e8 stata la squadra di calcio del paese che ha militato nei tornei dilettantistici abruzzesi.\nImpianti sportivi.\nOrtona dei Marsi \u00e8 dotata di un centro sportivo polivalente situato alle porte del paese."}
{"id": "26963", "revid": "713714", "url": "https://it.wikipedia.org/wiki?curid=26963", "title": "Ovindoli", "text": "Ovindoli (\"Dvinn\u00ebr\u00eb\" in dialetto marsicano) \u00e8 un comune italiano di abitanti della provincia dell'Aquila in Abruzzo.\nGeografia fisica.\nIl borgo, incluso nel territorio del parco naturale regionale Sirente-Velino, \u00e8 situato a circa 1400 sul settore meridionale dell'altopiano delle Rocche, lungo la catena del Velino-Sirente, a circa dieci chilometri da Celano e dalla sottostante piana del Fucino.\nCircondato dai monti Faito, Magnola e Sirente, la val d'Arano e i territori limitrofi del monte Tino (Serra di Celano) e delle gole di Celano sono indicati dal 2005 tra i siti di interesse comunitario dell'Abruzzo.\nLa stazione sciistica del monte Magnola (2222 ) fa parte del comprensorio sciistico Tre Nevi.\nClima.\nIl clima della zona \u00e8 quello tipico delle aree montane dell'appennino centrale. L'inverno \u00e8 generalmente rigido con il manto nevoso che a volte permane da novembre ad aprile/inizio maggio, a seconda anche dell'esposizione dei luoghi rispetto alla radiazione solare. La chiusura montuosa ad ovest dell'altopiano e l'apertura verso est lo rende particolarmente soggetto alle irruzioni di masse d'aria gelida dai Balcani e dalla Russia. Tuttavia la neve compare pi\u00f9 facilmente e pi\u00f9 copiosa con le perturbazioni provenienti da ovest. L'autunno \u00e8 la stagione pi\u00f9 piovosa seguita dalla primavera. L'estate \u00e8 la stagione pi\u00f9 secca anche se la notevole altitudine mitiga le ondate di calore.\nStoria.\nMolto probabilmente il primo nucleo abitativo si svilupp\u00f2 in epoca romana intorno alla torre e alla fortificazione di epoca italica, costruito a difesa del passaggio verso l'area vestina e l'altopiano delle Rocche. Il suo antico castello-recinto risalente tra il XII e XIV secolo, insieme a quello di Rovere ebbe una funzione di controllo e di difesa grazie alla sua dominante posizione geografica.\nDi certo il borgo venne distrutto durante la guerra sociale tra popoli italici ed esercito dell'impero romano.\nSull'origine del nome alcuni studiosi favoriscono l'ipotesi che derivi da \"Obinolum\", con derivazione da \"Ovis\" per via dell'attivit\u00e0 pastorale che qui si \u00e8 sempre svolta, sin dall'antichit\u00e0. Altri storici collegano il nome con \"Ovatio\", inteso come trionfo dei Marsi ed ovazione per coloro che vennero ritenuti capaci e meritevoli. Lo studioso Walter Cianciusi lo fa derivare da \"Pascua ob hinnulos\", ovvero \"pascoli per muleni\".\nMonumenti e luoghi d'interesse.\nStazione sciistica.\nLa stazione sciistica di \"Ovindoli-Monte Magnola\", situata a circa due chilometri sopra l'abitato del paese su una quota che varia dai 1450 ai 2222 del monte Magnola, rende Ovindoli un punto di attrazione per gli sport invernali assieme alla vicina stazione invernale di Campo Felice. Le due stazioni insieme a Campo Imperatore costituiscono il comprensorio sciistico Tre Nevi dotato di skipass unico stagionale. Un progetto prevede il collegamento dei tre impianti sciistici.\nLa stazione, progettata alla fine degli anni 50, dispone di circa 30 chilometri di piste da sci, ampie e di varia difficolt\u00e0 adatte alla pratica degli sport alpini invernali come sci, telemark e snowboard. Molte delle piste sono servite da impianti di risalita come le cabinovie e da avanzate tecnologie per l'innevamento artificiale.\nA fondovalle a 1.500 sono presenti piste attrezzate e con un basso grado di difficolt\u00e0. In quota a 1.900 si trovano lo Stadio del Fondo, un anello di circa 5 chilometri per la pratica dello sci di fondo, e l'Alienpark, uno snowpark attrezzato per la pratica di freestyle su neve-halfpipe, slopestyle, jibbing (surf da neve).\nAlla base della stazione sciistica e in quota sono presenti diverse strutture ricettive. Sul versante meridionale del Monte Magnola si trova il rifugio Telespazio.\nSociet\u00e0.\nTradizioni e folclore.\nIl 20 gennaio di ogni anno si celebra la festa patronale in onore di san Sebastiano, patrone del comune di Ovindoli.\nCultura.\nMusica.\nNel 2006 Max Tortora ha proposto nel variet\u00e0 \"Suonare Stella\" una canzone intitolata \"A Ovindoli\", una reinterpretazione in chiave ironica di \"The Lion Sleeps Tonight\" della band The Tokens.\nEconomia.\nTurismo.\nOvindoli fa parte dell'associazione nazionale \"Borghi autentici d'Italia\".\nInfrastrutture e trasporti.\nStrade.\nOvindoli \u00e8 facilmente raggiungibile da diverse localit\u00e0: \nFerrovie.\nTramite la ferrovia Roma-Pescara \u00e8 possibile raggiungere Ovindoli, servendosi della stazione di Celano-Ovindoli, situata nel comune di Celano.\nAmministrazione.\nSul sito del Ministero dell'interno sono disponibili i dati di tutte le elezioni amministrative di Ovindoli dal 1985 ad oggi.\nSport.\nSci e sport invernali.\nAd Ovindoli ci sono tre scuole di sci: \"Monte Magnola\", \"2000 Ovindoli\" e \"Tre Nevi\" ed una di Snowboard, la \"Hobbit\" che operano nel comprensorio sciistico \"Monte Magnola\" e in parte del comprensorio sciistico denominato \"Tre Nevi\". Lo \"Stadio del Fondo\" \u00e8, invece, dedicato alla pratica dello sci di fondo mentre lo snowpark \"AlienPark\" alle discipline sciistiche pi\u00f9 elaborate e disparate.\nLo sci alpinismo pu\u00f2 essere praticato lungo i sentieri tracciati sui versanti del Velino e del Sirente.\nSul monte Magnola (2222 ) ci sono piste per la pratica dello sci alpino di ogni grado di difficolt\u00e0. Sull'altopiano delle Rocche si trovano le piste da sci di fondo, tra le pi\u00f9 lunghe dell'Italia centrale.\nNel febbraio 2016 le piste da sci di Ovindoli e di Campo Felice hanno ospitato i campionati mondiali studenteschi di sci alpino e sci nordico organizzati dall'ISF.\nCalcio.\nLa formazione dell'Asd Ovindoli milita nei tornei dilettantistici abruzzesi disputando le gare casalinghe ad Ovindoli durante il periodo estivo e generalmente ad Avezzano in quello invernale.\nAltri sport.\nSono presenti nel territorio scuole di equitazione e diversi maneggi e centri ippici. Tra gli sport pi\u00f9 praticati figurano l'alpinismo, il tiro con l'arco, il trekking, il free climbing e il parapendio."}
{"id": "26964", "revid": "2010557", "url": "https://it.wikipedia.org/wiki?curid=26964", "title": "Pacentro", "text": "Pacentro \u00e8 un comune italiano di abitanti della provincia dell'Aquila in Abruzzo. Fa parte della comunit\u00e0 montana \"Peligna\", del parco nazionale della Majella e del club dei borghi pi\u00f9 belli d'Italia.\nStoria.\nPacentro viene citata per la prima volta nell'VIII secolo, quando viene donata al monastero di San Vincenzo al Volturno da parte di duchi spoletini.\nCon l'invasione della vicina Valle Peligna da parte delle scorribande di Saraceni e Normanni, numerose case e chiese vengono edificate nel territorio circostante al castello (X-XI secolo) e si assiste a un miglioramento dell'economia del borgo.\nNel 1170 circa, il \"Catalogo dei Baroni\" del Regno di Napoli attesta che Pacentro \u00e8 abitato da 48 famiglie.\nDurante il periodo caldoresco (1270 circa - 1464), caratterizzato dalla ridestazione della lotta tra gli Angioini e gli Aragonesi per il governo del Regno di Napoli, il paese diviene uno dei protagonisti del conflitto, in quanto la vicina Sulmona sostenne gli Aragonesi. Con Giacomo Caldora il paese vive un periodo di pace, terminato con la vittoria degli Aragonesi, causa della sottrazione dei feudi ad Antonio Caldora.\nDal 1483 al 1612 il paese sottost\u00e0 alla famiglia degli Orsini, mentre nel periodo compreso tra il 1613 e il 1624 \u00e8 governato dal capitano Antonio Domenico De Sanctis.\nNel 1626 il feudo, frazionato dai creditori, cade in mano ai Colonna.\nSuccessivamente, nel 1664, il castello viene venduto dalla Regia Camera della Sommaria a Maffeo Barberini, che lo cede ai marchesi Recupito di Raiano dai quali viene gestito sino all'eversione della feudalit\u00e0.\nDopo l'Unit\u00e0 d'Italia, l'intera zona \u00e8 segnata dal fenomeno del brigantaggio.\nNel corso del XX secolo varie fasi di emigrazione spopolano man mano il paese. Negli anni '70 inizia la rivalorizzazione del paese, negli anni '90 il castello, a rischio crollo, viene restaurato con contrafforti di cemento e reso visitabile.\nA partire dal 2000 il borgo diviene oggetto di frequenti visite turistiche, dovute alla bellezza del centro antico e del castello.\nMonumenti e luoghi d'interesse.\n \n \nParco nazionale della Majella - Passo San Leonardo.\nPacentro si trova in buona posizione per varie escursioni in natura. Il percorso porta a monumenti di interesse come il tholos del pastore, o alla chiesetta di San Germano, sul valico di San Leonardo. Le piante tipiche sono l'orchidea, posseduto la genziana e le peonie.\nSociet\u00e0.\nLa corsa degli Zingari.\nTra le tradizioni locali spicca la \"corsa degli Zingari\", gara podistica a piedi nudi che si tiene la prima domenica di settembre in onore della Madonna di Loreto, la cui confraternita ha locazione nella chiesa omonima del centro. I giovani del paese salgono sulle pendici del Colle Ardinghi, che si trova di fronte al paese, e al suono improvviso della campana della chiesetta dedicata alla Vergine si lanciano scalzi lungo il ripido e aspro sentiero che dal colle porta alla chiesa riportando non poche ferite. Di origini antichissime, risalenti secondo alcuni a riti romani, la leggenda vuole che la corsa fosse utilizzata anche dal valoroso condottiero Giacomo Caldora per selezionare tra i popolani validi elementi per il suo esercito mercenario.\nQuel che \u00e8 certo \u00e8 che su una base pagana, come per molte ricorrenze religiose, si \u00e8 poi inserito il culto cristiano per la Madonna di Loreto. Al di l\u00e0 delle leggende la Corsa \u00e8 documentata con certezza, per ricostruzione orale e documentale negli ultimi 200 anni e trae origine dalle tradizioni silvo-pastorali della popolazione. Il vincitore della corsa riceve in premio l'ambito Palio, un taglio di stoffa che nei tempi passati serviva per cucire il vestito buono. Al termine della gara, quando l'ultimo concorrente \u00e8 arrivato stremato all'altare della chiesa, le porte del santuario si serrano per portare a termine le operazioni di soccorso e medicazione delle ferite. Si riapriranno dopo pochi minuti per lasciare spazio al corteo del vincitore. I primi tre classificati vengono portati in spalla dai compagni per le vie del paese accompagnati dalla banda musicale.\nLa rievocazione storica \"Matrimonio dei Caldoreschi\".\nSi tratta di una rievocazione medievale iniziata negli anni '90, per rivalorizzare il centro e la storia di Pacentro; la celebrazione dura una settimana, che cade tra la fine di luglio e l'inizio di agosto, e ogni giorno si assiste a percorsi culturali e folkloristici delle tradizioni popolari medievali, fino all'evento finale del matrimonio del conte Jacopo Caldora con la contessa di Popoli, presso il castello.\nEconomia.\nL'economia di Pacentro \u00e8 strettamente legata all'economia della sottostante \"conca Peligna\" con capoluogo Sulmona e al turismo invernale ed estivo per la vicinanza alla Majella e al suo parco nazionale."}
{"id": "26965", "revid": "713714", "url": "https://it.wikipedia.org/wiki?curid=26965", "title": "Pereto", "text": "Pereto (\"Pir\u00ectu\" in dialetto marsicano) \u00e8 un comune italiano di abitanti della provincia dell'Aquila in Abruzzo.\nGeografia fisica.\nPereto \u00e8 posto al confine della Marsica con il Lazio. Il centro abruzzese \u00e8 situato a quota , alle falde del monte Fontecellese ( ) lungo la catena dei monti Carseolani. Il castello medievale situato sulla parte superiore del borgo domina la sottostante piana del Cavaliere.\nStoria.\nReperti di epoche anteriori testimoniano con certezza lo stanziamento umano continuativo nei suoi luoghi dall'epoca preistorica. In epoca preromana era considerato da Equi e Marsi un importante punto strategico, geografico e di passaggio. Le prime notizie documentate dell'antico centro della Marsica risalgono con certezza all'anno 955 in cui Aligerno, abate di Montecassino concesse a Rainaldo Berardi la chiesa di San Silvestro in Perito o Pireti, toponimi che nel Medioevo indicavano il borgo contemporaneo.\nNel 1096 il castello di Pereto compare tra i beni donati all'abbazia di Montecassino dalla contessa di Carsoli, Aldegrima del fu Pandolfo (principe di Capua), vedova del conte marsicano Rainaldo, morto durante la prima crociata. Nel 1097, infatti, il castello \u00e8 compreso nell'elenco dei possedimenti confermati all'abate cassinese Oderisio da una bolla di Papa Urbano II.\nLa nobile famiglia proveniente dall'Umbria dei De Ponte (o Da Ponte) \u00e8 stata in possesso di Pereto, unitamente ad altri feudatari, dalla seconda met\u00e0 dell'XI secolo fino ai primi anni del 1400. Tra l'XI e il XV secolo il borgo fu incluso per lunghi periodi tra le pertinenze dapprima dell'abbazia di Subiaco poi di Montecassino ed infine dell'abbazia di Farfa.\nNel Basso Medioevo il borgo ha seguito le vicende storiche delle contee di Albe e Tagliacozzo e della baronia di Carsoli. Dal 1405 in poi Pereto risult\u00f2 sotto il controllo politico-amministrativo della nobile famiglia romana degli Orsini, a cui seguirono a partire dagli ultimi anni del XV secolo i Colonna che governarono il territorio fino al 1806, anno in cui venne definitivamente abolito il sistema feudale.\nNel corso del Quattrocento e del Cinquecento il paese diede i natali a note personalit\u00e0 del mondo cattolico, come Antonio da Pereto, ministro generale O.F.M. dal 1405 al 1420, Ercole Antonio Vendetti, nobile del marchese di Pri\u00e8 e ambasciatore a Roma ed esponenti della famiglia Maccafani: Angelo, vescovo dei Marsi e governatore di Todi, di Cesena e nel 1468 tesoriere della Marca anconitana; e i vescovi dei Marsi, Francesco, Gabriele, Giacomo, Giovanni Dionisio ed Angelo Maccafani, primo vescovo di Lanciano (1516-1529) mentre Giorgio fu vescovo di Orte e Civita Castellana, dal 1498 al 1501 e di Sarno dal 1501 al 1516.\nPochi anni dopo l'eversione feudale nel 1811 i centri limitrofi di Oricola e Rocca di Botte vennero aggregati al comune centrale di Pereto per diventare comuni autonomi quasi un secolo dopo nel 1907.\nNella seconda met\u00e0 dell'Ottocento il borgo fu al centro delle vicende legate al brigantaggio che provoc\u00f2 rivolte e tumulti nella piana del Cavaliere e in tutto il territorio del distretto di Avezzano prima e dopo l'Unit\u00e0 d'Italia.\nIl terremoto della Marsica del 1915 caus\u00f2 gravi danni al patrimonio architettonico del borgo. Alla fine del XIX secolo con l'apertura della linea ferroviaria Roma-Pescara e soprattutto nel secondo dopoguerra, in linea con gli altri comuni montani del centro Italia, Pereto sub\u00ec il fenomeno dello spopolamento causato dall'emigrazione soprattutto verso Roma e altre grandi citt\u00e0.\nSimboli.\nIl primo stemma di Pereto risale al 1694 mentre tra il 1743 e il 1818 vennero adottati altri due sigilli, il primo stemma riportava in basso la scritta \"UNIVERSITAS PERETI\". Il 18 giugno 2000 sono stati presentati il nuovo stemma e il gonfalone.\nStemma: \"D'azzurro, al pero sradicato, d'argento, coi quattro rami dello stesso decussati a due a due, i rami inferiori ridecussati con quelli superiori, fogliato di 13, di verde e fruttato di 7, d'oro. Ornamenti esteriori da Comune\".\nGonfalone: \"Drappo partito di verde e di bianco riccamente ornato e frangiato d'argento, caricato dallo stemma sopra descritto e con l'iscrizione Comune di Pereto centrata in oro. L'asta verticale \u00e8 ricoperta di velluto dei colori del drappo, bianco e verde, le bullette argentate sono poste a spirale. Nella freccia \u00e8 rappresentata una miniatura metallica dello stemma. La cravatta \u00e8 composta di nastri che riportano i colori nazionali\".\nMonumenti e luoghi d'interesse.\nSiti archeologici.\nNel territorio comunale ci sono diversi siti d'interesse archeologico come la localit\u00e0 valle Quartarana, dove nel 1952 emersero alcuni resti preistorici. Nel 1961, lungo la strada Pereto-Villa Romana, torn\u00f2 alla luce un'anfora di terracotta, mentre in localit\u00e0 Paleana furono rinvenute tombe di epoca romana. Lungo la strada Pereto-Rocca di Botte fu ritrovato un cippo onorario nell'anno 1979. Insediamenti umani preistorici o resti di costruzioni ed elementi di epoca protoromana sono emersi nelle localit\u00e0 Pastino, Pesantagna, Camposecco e Torretta.\nSociet\u00e0.\nTradizioni e folclore.\nIl 23 di aprile si svolgono annualmente le feste patronali in onore di san Giorgio, patrono del comune di Pereto.\nDal 1970 il 26 dicembre di ogni anno si tiene la rappresentazione del Presepe vivente.\nCultura.\nMusei.\nIl 23 ottobre 2021 \u00e8 stata inaugurata la mostra permanente delle arti figurative presso la sala polivalente della chiesa sconsacrata di Sant'Antonio.\nCinema.\nNel 1973 alcune scene del film \"Milarepa\" della regista Liliana Cavani furono girate sulle montagne a ridosso del paese, mentre alcune panoramiche del borgo apparvero nel celebre film \"Ladyhawke\", diretto nel 1985 da Richard Donner.\nNel 1988 e nel 2005 il castello di Pereto fu una delle location dei film \"Delirio di sangue\" (Blood Delirium), di Sergio Bergonzelli e \"L'anno mille\", del regista Diego Febbraro.\nTurismo.\nEconomia.\nPereto fa parte dell'associazione nazionale \"Borghi autentici d'Italia\".\nInfrastrutture e trasporti.\nStrade.\nPereto \u00e8 collegata a Roma e all'Aquila tramite il casello di Carsoli-Oricola dell'autostrada A24 ed a Pescara ed Avezzano percorrendo l'autostrada A25 in direzione Roma. La strada provinciale III collega il paese a Rocca di Botte e alle altre localit\u00e0 della piana del Cavaliere.\nFerrovie.\nLa ferrovia Roma-Pescara serve Pereto attraverso la stazione di Oricola-Pereto, situata a Civita di Oricola.\nAmministrazione.\nSul sito del Ministero dell'interno sono disponibili i dati di tutte le elezioni amministrative di Pereto dal 1985 ad oggi.\nSport.\nAlle porte del paese ci sono centri ippici e maneggi per la pratica dell'equitazione, il trekking a cavallo e strutture per la pratica del calcio a cinque, calciotto, tennis, pallavolo e beach volley."}
{"id": "26967", "revid": "1543377", "url": "https://it.wikipedia.org/wiki?curid=26967", "title": "Pescina", "text": "Pescina (pronuncia: , \"Pesc\u00ecna\") \u00e8 un comune italiano di abitanti della provincia dell'Aquila in Abruzzo. \u00c8 stato elevato a rango di citt\u00e0 con decreto del presidente della Repubblica nel 2001.\nGeografia fisica.\nTerritorio.\nIl comune marsicano \u00e8 situato nel settore orientale della piana del Fucino, lungo la valle del Giovenco. Il settore nord-orientale del suo territorio \u00e8 incluso nell'area protetta del parco naturale regionale Sirente-Velino, mentre il versante sud-est ricade nell'area di delimitazione esterna del parco nazionale d'Abruzzo, Lazio e Molise. Pescina confina con i territori comunali di Castelvecchio Subequo, Celano, Collarmele, Gioia dei Marsi, Ortona dei Marsi, Ortucchio, Ovindoli, San Benedetto dei Marsi e Trasacco.\nClima.\nAffacciata ad est della piana del Fucino, Pescina presenta un clima montano mediterraneo. Le temperature medie, nel mese pi\u00f9 freddo (gennaio), si aggirano sui 2,5\u00a0\u00b0C e, in quello pi\u00f9 caldo (luglio), sui 22,9\u00a0\u00b0C.\nLe precipitazioni sono relativamente abbondanti (circa 820\u00a0mm annui) e concentrate soprattutto nel tardo autunno. In pieno inverno la neve cade quasi sempre in maniera abbondante.\nOrigini del nome.\nSull'origine del toponimo Pescina non ci sono certezze. Tra le diverse ipotesi formulate le pi\u00f9 attendibili farebbero originare il nome della cittadina dalla morfologia del territorio in cui \u00e8 presente un piccolo bacino di raccolta delle acque del fiume Giovenco; oppure dall'attivit\u00e0 piscatoria degli abitanti del luogo.\nStoria.\nOrigini.\nLa grotta Tronci e il riparo Maurizio, situati in localit\u00e0 Rupe di Cardito, fanno risalire la presenza dell'uomo in modo continuativo al Paleolitico superiore e al Mesolitico. Nel VI secolo a.C. anche qui giunsero le popolazioni del ramo umbro-sabellici che, unendosi con gli indigeni, formarono il popolo italico dei Marsi. Questi saranno al centro di numerose vicende storiche in epoca imperiale, prima fra tutte la guerra sociale detta anche \"guerra Marsica\" che fu combattuta contro Roma per il riconoscimento della cittadinanza e dei diritti ad essa connessi.\nCondottiero dei Marsi e dei popoli italici fu Quinto Poppedio Silone originario dell'area del Giovenco, dal quale lo scrittore Ignazio Silone, al secolo Secondino Tranquilli, acquis\u00ec lo pseudonimo \"Silone\".\nMedioevo.\nIncluso nel gastaldato longobardo controllato dal ducato di Spoleto e, dalla seconda met\u00e0 del IX secolo, nella contea dei Marsi il monastero di Santa Maria in Apinianico (\"S. Maria in Apinianici\") di Pescina fu scelto presumibilmente come corte comitale in affiancamento alla principale sede feudale della Civitas Marsicana, situata presso l'antico foro romano di Marruvium.\nFin dall'alto medioevo il centro marsicano era considerato uno dei luoghi religiosi pi\u00f9 importanti del territorio. \nA Pescina San Francesco d'Assisi diffuse il suo ordine, mentre nella limitrofa San Benedetto operava quello benedettino, tanto che a pochi chilometri di distanza erano presenti entrambi gli ordini monastici. La prima presenza a Pescina del santo di Assisi risulterebbe nell'inverno tra il 1215 e il 1216, quando soggiorn\u00f2 nella vicina San Benedetto dei Marsi dove dormiva, insieme con i poveri, in una localit\u00e0 chiamata \"Luogo\" (in dialetto locale \"i loche\"), nei pressi dell'anfiteatro di Marruvium. Un successivo viaggio nella Marsica, a Pescina, Celano e San Benedetto dei Marsi, ci sarebbe stato con ogni probabilit\u00e0 tra il 1219 ed il 1222. Di sicuro nel 1225 a Pescina venne fondato il convento accanto alla chiesa di Santa Maria Annunziata, l'edificio di culto che venne dedicato prima a San Francesco e successivamente a Sant'Antonio di Padova.\nEt\u00e0 moderna.\nNel 1580 il vescovo dei Marsi, Monsignor Matteo Colli, trasfer\u00ec a Pescina la sede della diocesi dei Marsi dalla vicina e decadente cattedrale di Santa Sabina. La bolla \"In suprema dignitatis\" di Papa Gregorio XIII determin\u00f2 con \"regio consenso\" lo spostamento della cattedrale e della sede vescovile presso la chiesa di Santa Maria delle Grazie, alla quale nel 1613 Papa Clemente VIII riconobbe in via ufficiale il titolo di cattedrale.\nNel maggio del 1631 la diocesi marsicana vi colloc\u00f2 dalla chiesa di San Berardo le reliquie di Berardo dei Marsi.\nEt\u00e0 contemporanea.\nAlcuni anni dopo il terremoto del 1915, il 16 gennaio 1924, con la bolla \"Quo aptius\" di Papa Pio XI la sede vescovile, nonostante le accese polemiche, fu trasferita da Pescina ad Avezzano. La chiesa madre di Pescina, gi\u00e0 fregiata del titolo di concattedrale, nel 2016 \u00e8 stata elevata a dignit\u00e0 di basilica.\nIl terremoto della Marsica del 1915 fu un drammatico evento sismico avvenuto il 13 gennaio 1915, che colp\u00ec l'intera area marsicana e le limitrofe province dell'Italia centrale. Classificato come uno dei terremoti pi\u00f9 catastrofici avvenuti sul territorio italiano, caus\u00f2 30.519 morti (secondo i dati del servizio sismico nazionale) su un totale di circa 120.000 persone residenti nelle aree colpite. Avvenne alle ore 07:52:48 raggiungendo l'undicesimo grado della scala Mercalli (magnitudo 7.0 scala Richter). Nei successivi mesi ci furono circa 1000 repliche, mentre la scossa principale fu avvertita distintamente in un'ampia area dell'Italia centrale.\nPescina venne completamente rasa al suolo, la percentuale della popolazione perita sotto le macerie fu altissima. Circa 5.000 su un totale di 6.000 abitanti, i pochissimi sopravvissuti (in parte gravemente feriti) rimasero senza casa poich\u00e9 tutti gli edifici crollarono su s\u00e9 stessi. Il terremoto isol\u00f2 completamente la zona e la notizia del disastro fu segnalata, complici i rudimentali mezzi di comunicazione dell'epoca, solamente nel tardo pomeriggio. I soccorsi, partiti a tarda sera del 13 gennaio, arrivarono il giorno dopo a causa dell'impraticabilit\u00e0 delle strade causata da frane e macerie.\nL'evento sismico mise in evidenza l'impreparazione e, in parte, l'impotenza dello Stato, rispetto a una calamit\u00e0 di tale portata. Erminio Sipari, deputato del collegio di Pescina, port\u00f2 la protesta per quelle vittime che, se soccorse con immediatezza, probabilmente si sarebbero potute salvare.\nNell'estate del 1914, inoltre, ebbe inizio la Grande guerra, ci\u00f2 influ\u00ec pesantemente sulla permanenza dell'esercito nella regione colpita. I reparti impegnati, infatti, furono presto chiamati al fronte.\nIl terremoto del 1915 interess\u00f2 un settore della catena appenninica per lungo tempo caratterizzato da una sismicit\u00e0 poco significativa.\nIl giudizio era basato sul fatto che prima del 1915 non vi erano stati, a memoria d'uomo, terremoti cos\u00ec disastrosi.\nIl paese, come gran parte dei centri marsicani, ha saputo rialzarsi dopo quella indicibile calamit\u00e0.\nNel 1945, 30 anni dopo il sisma, la popolosa frazione di San Benedetto dei Marsi divenne un comune autonomo della Marsica.\nSimboli.\nStemma: \"Di azzurro, al San Berardo in maest\u00e0, il viso e le mani di carnagione, capelluto e barbuto d'argento, aureolato di rosso, il capo coperto dalla mitria d'oro, bordata di verde, ornata da due crocette di rosso e dal filetto centrale e verticale di verde, benedicente con la mano destra, tenente con la mano sinistra il pastorale d'oro, posto in sbarra alzata, il santo vestito con la lunga tunica di argento munita di cingolo rosso, con la stola dello stesso, frangiata d'oro ed ornata da crocette dello stesso, con il manto rosso, bordato d'oro, il Santo recante sul petto la croce pettorale d'oro, calzato dello stesso sostenuto dalla pianura diminuita di verde. Sotto lo scudo, su lista bifida e svolazzante di azzurro, il motto in lettere maiuscole di nero: PISCINA CIVITAS MARSORUM. Ornamenti esteriori da citt\u00e0.\"\nOnorificenze.\nIl comune di Pescina si fregia del titolo di citt\u00e0.\nMonumenti e luoghi d'interesse.\nSiti archeologici.\nReperti archeologici di vario genere e porzioni di tombe e mura ciclopiche sono tornate alla luce nelle localit\u00e0 di Ansano, Vezzano (o Vezziano), Pretiolo, Villarea, Cornavino, Apianinico (Apinianici), Pactiano, Leone, Geno, Atrano e Castelrotto che alcuni storici hanno identificato nei casali posti intorno all'antica citt\u00e0 marsa di Plestinia.\nSociet\u00e0.\nTradizioni e folclore.\nIl 2 maggio di ogni anno si celebra la festa patronale in onore di san Berardo, patrono del comune di Pescina. Il 3 novembre, in occasione delle commemorazioni della morte del santo patrono, i fedeli si recano in pellegrinaggio a Colli di Monte Bove, paese natale di san Berardo.\nCultura.\nLetteratura.\nLo scrittore Ignazio Silone, ha ambientato il suo primo e pi\u00f9 noto romanzo \"Fontamara\", pubblicato nel 1930, a Pescina. A causa della ripugnanza del regime fascista, Fontamara non fu pubblicata in Italia. La prima pubblicazione avvenne, infatti, in Svizzera in lingua tedesca, mentre la prima edizione in italiano del 1933 fu diffusa all'estero, tra la Svizzera e la Francia. In Italia la versione definitiva del romanzo usc\u00ec solo dopo il 1947 edita da Mondadori. Nella sua premessa Ignazio Silone non ha escluso di essersi ispirato ad eventi realmente accaduti e luoghi realmente esistiti e rimasti nei ricordi del suo subconscio. Lungo la strada statale 83 Marsicana, nel tratto che attraversa l'abitato di Pescina, c'\u00e8 il fontanile denominato \"Fontamara\" che, secondo molti, avrebbe ispirato lo scrittore.\nCinema.\nNella parte pi\u00f9 antica del borgo di Pescina nel 1979 fu girato il film \"Fontamara\" del regista Carlo Lizzani con Michele Placido protagonista, tratto dall'omonimo romanzo di Ignazio Silone;\nGeografia antropica.\nL'unica frazione del comune di Pescina \u00e8 Venere dei Marsi. Altre localit\u00e0 presenti nel territorio comunale sono Cardito e il Villaggio San Berardo.\nEconomia.\nAgricoltura.\nAgricoltura ed allevamento sono fonti importanti dell'economia pescinese. Numerose aziende agricole si distinguono per la qualit\u00e0 degli ortaggi: dalle rinomate patate del Fucino, riconosciute dal 2014 con il marchio di qualit\u00e0 IGP, alle carote ed ogni genere di prodotto orticolo. Come per molti altri centri della Valle del Giovenco e della Marsica anche qui le carni ovine e quelle bovine sono prodotti tipici.\nArtigianato.\nNella parte bassa di Pescina si trova l'area artigianale. Ospita strutture produttive della piccola industria, dell'artigianato e del commercio.\nTurismo.\nPescina fa parte dell'associazione nazionale \"Borghi autentici d'Italia\". I luoghi narrati nelle opere di Ignazio Silone sono da sempre un richiamo per il cosiddetto turismo culturale, insieme ai musei, al teatro e alle chiese presenti nella cittadina. \nDa Pescina, inoltre, si raggiungono con facilit\u00e0 i numerosi sentieri naturalistici di cui \u00e8 ricca la Valle del Giovenco e l'area del parco Sirente-Velino. Il percorso ciclo pedonale del Giovenco la collega ai comuni della valle salendo accanto al letto del fiume e toccando le aree dell'antica Milonia (situata nei pressi di Rivoli di Ortona dei Marsi) e le altre localit\u00e0 del parco nazionale d'Abruzzo, Lazio e Molise di cui Pescina \u00e8 la \"prima porta\" lungo l'autostrada A25.\nInfrastrutture e trasporti.\nStrade.\nPescina \u00e8 servita dall'autostrada A 25 Roma-Torano-Pescara con l'omonimo casello situato a monte del paese.\nLa strada statale 83 Marsicana collega Pescina a Pescasseroli e alle altre localit\u00e0 del parco nazionale d'Abruzzo, Lazio e Molise, in direzione sud, mentre in direzione nord ovest alla vicina Collarmele, il cui territorio \u00e8 attraversato dalla strada statale 5 Via Tiburtina Valeria che collega Roma con Pescara.\nFerrovie.\nLa stazione di Pescina si trova a qualche chilometro dal centro della cittadina ed \u00e8 ubicata lungo la ferrovia Roma-Sulmona-Pescara.\nAmministrazione.\nSul sito del Ministero dell'interno sono disponibili i dati di tutte le elezioni amministrative di Pescina dal 1985 ad oggi.\nGemellaggi.\nPescina \u00e8 gemellata dal 1996 con l'VIII quartiere J\u00f3zsefv\u00e1ros di Budapest.\nAltre informazioni amministrative.\nIl comune ha ospitato la sede della Comunit\u00e0 montana Valle del Giovenco che a seguito della riforma regionale sul riordino delle comunit\u00e0 montane abruzzesi \u00e8 confluita nella Comunit\u00e0 montana Montagna Marsicana con sede ad Avezzano.\nPescina ospita la sede del Giudice di pace.\nSport.\nCalcio.\nDal 2005 al 2010 il calcio cittadino \u00e8 stato rappresentato dal Pescina Valle del Giovenco, societ\u00e0 che nel 2009 ha raggiunto la storica promozione in Lega Pro Prima Divisione, dove ha militato nella stagione 2009-10, prima di essere radiata per motivi finanziari. La principale squadra di calcio della citt\u00e0 \u00e8 l'\"A.S.D. Pescina 1950 Calcio\" che milita nei tornei dilettantistici abruzzesi. Gioca le gare casalinghe allo stadio \"Alfredo Barbati\". I colori sociali sono il bianco e l'azzurro.\nPesca sportiva.\nPresso il laghetto di Pescina, la sezione \"Aics\" del circolo pesca \"Fabrizio di Nino - Valle del Giovenco\" organizza spesso manifestazioni e gare riservate agli amanti di questa pratica sportiva. Le attivit\u00e0 sono regolamentate da apposite leggi regionali con il fine di incrementare il patrimonio ittico del Giovenco, attraverso la pulizia dei corsi d'acqua e l'immissione dei pesci, in particolare della trota fario."}
{"id": "26970", "revid": "1884099", "url": "https://it.wikipedia.org/wiki?curid=26970", "title": "Pizzoli", "text": "P\u00eczzoli (\"Pizzuli\" in dialetto aquilano) \u00e8 un comune italiano di abitanti della provincia dell'Aquila in Abruzzo, nella zona dell'Alto Aterno. Fa parte della comunit\u00e0 montana Amiternina e parte del territorio rientra nel territorio del Parco Nazionale del Gran Sasso e Monti della Laga costituendone di fatto una delle porte di accesso nella sua parte occidentale.\nGeografia fisica.\nTerritorio.\nIl comune di Pizzoli \u00e8 situato nell'entroterra abruzzese, nella conca aquilana, a poca distanza dal confine con il Lazio ad ovest, estendendosi, all'imbocco dell'alta Valle dell'Aterno e alle pendici del monte Marine (1463 m) (Monti dell'Alto Aterno), tra il fiume Aterno a ovest ed il Gran Sasso d'Italia ad est; l'altitudine del territorio comunale varia tra i 682 di \"Cermone\" e i 2.132 m s.l.m. di \"Monte San Franco\" con l'abitato che si sviluppa lungo la direttrice che va da sud-est a nord-ovest, parallelamente al corso del fiume. \u00c8 circondato per tre quarti dal territorio comunale dell'Aquila, citt\u00e0 a cui \u00e8 congiunto da legami di natura sociale e storica, mentre ad ovest confina con il comune di Barete ed a nord tocca i territori comunali di Capitignano e Montereale. Il suo territorio fa parte, per met\u00e0, del Parco Nazionale del Gran Sasso e Monti della Laga.\nClima.\nIl clima \u00e8 tipicamente continentale con forti escursioni termiche giornaliere e annuali e con il tipico fenomeno dell'inversione termica tra fondovalle e fascia montana durante le ore notturne. La stagione pi\u00f9 piovosa \u00e8 l'autunno seguita dalla primavera e dall'inverno. La neve d'inverno compare frequentemente nella fascia montana, meno frequentemente e con accumuli inferiori nel fondovalle. L'estate \u00e8 la stagione secca e calda.\nStoria.\nEpoca romana.\nIl paese \u00e8 situato non lontano dalla citt\u00e0 romana di Amiternum. Viste le particolari caratteristiche geo-morfologiche del territorio, la zona era di fatto un'area di confine sin dai tempi delle migrazioni delle popolazioni picene che in epoca preromana, quando divenne la zona di confine tra le popolazioni sabine e vestine. In seguito segu\u00ec le sorti della citt\u00e0 di Sallustio, che in epoca augustea divenne una Prefettura della Regio IV Samnium.\nEpoca medievale e la diocesi di Amiterno.\nA seguito della decadenza di Amiternum, gli abitanti si distribuirono nei molti \"vici\" o \"ville\" abitati sino all'alto Medioevo, prima di subire un lento e progressivo abbandono. Il territorio appartenne all'Abbazia di Farfa, alla diocesi di Amiterno, ed in seguito alla diocesi di Rieti. Nel VI secolo si ha notizia di una comunit\u00e0 premonastica che si riuniva attorno a Sant'Equizio, che qui fu sepolto, ed un nucleo abitato sito in localit\u00e0 San Lorenzo, resistette alle incursioni saracene ed alla dominazione longobarda. Nel 1185 Castrum Piczolum (Pizzoli) risulta appartenere, insieme a San Vittorino e Rocca di Corno, a Vetulo Gentile.\nFondazione dell'Aquila (1254) ed epoca moderna.\nNel XIII secolo Castrum Piczolum era uno dei castelli del contado dell'Aquila e partecip\u00f2 alla fondazione della citt\u00e0 cui contribu\u00ec con la costruzione della chiesa di San Lorenzo nel quartiere di San Pietro. Quando, all'inizio del XVI secolo, la citt\u00e0 si ribell\u00f2 a Carlo V, Pizzoli, su ordine del Re, venne infeudata a Gonzalo de Aldana (1529), passando in seguito a Giovanni De Felicis, Pietro Gonzales, Alfonso Basurto, e Dianora di Nocera che, nel 1575, la vendette a Ferrante de Torres, i cui discendenti la tennero fino all'eversione della feudalit\u00e0.\nIl terremoto del 1703 e del 2009.\nNel 1703 Pizzoli venne quasi completamente rasa al suolo dal \"grande terremoto\" che fece numerose vittime e che distrusse anche la vicina citt\u00e0 dell'Aquila. Il paese venne colpito anche dal sisma del 2009 e risult\u00f2 epicentro di una delle maggiori scosse di assestamento, di magnitudo 5.0 e verificatasi lo stesso giorno del \"main shock\" (il 6 aprile 2009).\nLa Grande Aquila (1927) e riappropriazione dello status di comune.\nIl 29 luglio 1927 il territorio del comune di Pizzoli fu ridotto per la perdita di San Vittorino annesso al comune di Aquila degli Abruzzi (L'Aquila dal 1939).\nTrattasi del Regio Decreto legge del 29 luglio 1927 numero 1564 che prevede la soppressione e l'annessione al comune di Aquila degli Abruzzi dei comuni di Arischia, Bagno, Camarda, Lucoli, Paganica, Preturo, Roio, Sassa, nonch\u00e9 la frazione di San Vittorino del comune di Pizzoli. Nel 1947 Lucoli dopo essere stato per 20 anni una frazione dell'Aquila fu il solo a riuscire a ritornare comune autonomo a differenza degli altri 7 comuni soppressi.\nMonumenti e luoghi d'interesse.\nPer la sua vicinanza strategica all'Aquila, Pizzoli fu spesso sede di acquartieramenti militari; vi si stanziarono spesso truppe di passaggio come quelle francesi nell'Ottocento e quelle tedesche nell'ultima guerra. Circa il 50% del territorio comunale di Pizzoli fa oggi parte del Parco Nazionale del Gran Sasso e Monti della Laga. I principali monumenti del paese sono:\nLuoghi di interesse naturalistico.\nAppartengono al territorio del comune:\nGeografia antropica.\nSituato ad un'altitudine di 740 m s.l.m., conta 4074 residenti, ma ha una popolazione attuale, comprensiva di domiciliati e studenti, superiore ai 7.000 abitanti, presentandosi come il comune pi\u00f9 popoloso dell'alto Aterno ed il secondo (dopo il capoluogo L'Aquila) dell'intera conca aquilana. La cittadina \u00e8 formata per lo pi\u00f9 da un unico complesso abitativo con le uniche due frazioni, \"Cermone\" e \"Cavallari\", poste a sud dell'abitato, in corrispondenza del confine comunale con L'Aquila; con il nome \"Marruci\" si indica invece una localit\u00e0 della stessa Pizzoli comprendente diverse contrade.\nInfrastrutture e trasporti.\nPizzoli dispone di due uscite sulla strada statale 260 Picente, rispettivamente ad est e ad ovest del paese. Un'altra uscita \u00e8 localizzata nei pressi di un'area commerciale e industriale sempre all'interno del territorio comunale. La statale 260, che ha origine nella localit\u00e0 Cermone, al confine tra i territori di Pizzoli e L'Aquila, consente un veloce collegamento con il capoluogo e con gli altri centri dell'alta valle dell'Aterno. L'autostrada A24 (Roma-L'Aquila-Teramo) dista circa 10 km.\nIl paese disponeva, sino al 1935 di una stazione ferroviaria sulla linea L'Aquila-Capitignano, poi dismessa; attualmente la stazione ferroviaria pi\u00f9 vicina \u00e8 quella di Sassa-Tornimparte sulla linea Terni-Sulmona. Nei pressi del paese (nella frazione aquilana di Preturo) \u00e8, inoltre, l'aeroporto dei Parchi. Dall'Aquila \u00e8 attivo nei giorni feriali un servizio di trasporto pubblico locale bidirezionale tramite corriera TUA.\nSport.\nCalcio.\nLa principale squadra di calcio della citt\u00e0 \u00e8 l\"ASD Pizzoli\" che milita nel girone A di Promozione Abruzzo. \u00c8 nato nel 1963."}
{"id": "26972", "revid": "15756", "url": "https://it.wikipedia.org/wiki?curid=26972", "title": "Prata d'Ansidonia", "text": "Prata d'Ansidonia \u00e8 un comune italiano di 437 abitanti della provincia dell'Aquila, in Abruzzo, che comprende anche due frazioni: Tussio e San Nicandro. Fa parte della Comunit\u00e0 montana Campo Imperatore-Piana di Navelli ed \u00e8 stato uno dei paesi che, nel XIII secolo, contribuirono alla fondazione della citt\u00e0 dell'Aquila.\nStoria.\nVillaggio italico di \"Peltuinum\".\nIl primitivo insediamento italico vestino esisteva gi\u00e0 dal IV secolo a.C.; fu conquistato dai Romani nel I secolo a.C. dopo la \"guerra sociale\" degli italici contro Roma, e trasformato in \"municipium\". La posizione del villaggio era strettamente strategica per i traffici commerciali lungo la via Claudia Nova, situata nella piana di Navelli, in posizione facilmente collegata con la valle del Tirino, dove si snodavano i traffici dei mercanti e il viaggio dei pastori transumanti verso la Puglia.\nIl villaggio sub\u00ec una crisi a partire dal IV secolo d.C., forse per un terremoto, e fu successivamente abbandonato. In seguito si verific\u00f2 un'attivit\u00e0 di spoliazione per la costruzione del nuovo castrum longobardo di Castel Camponeschi, e dei castelli dei borghi circostanti (Bominaco, San Nicandro, Tussio), mentre presso le rovine veniva costruita la chiesa di San Paolo di Peltuinum, sempre con materiale di spoglio. \"Peltuinum\" quando entr\u00f2 nel dominio romano fu ascritta a trib\u00f9 Quirina ed ebbe vasta giurisdizione, estendendosi fino alla valle del Tirino.\nFu tra le poche citt\u00e0 d'Italia ad aver conservato anche in epoca imperiale romana la condizione di prefettura. Nel 1982 sono stati riportati alla luce dalla Soprintendenza diversi reperti archeologici ascrivibili al periodo imperiale della citt\u00e0, come parte del recinto murario con torri, il teatro e il tempio di Apollo. La porta ovest di accesso era costituita da tre torrioni, due dei quali a specifica protezione dell'ingresso a doppio fornice, a pianta rettangolare. Dell'originale struttura in opera quadrata rimangono soltanto le impronte dei blocchi e alcuni conci degli archi. L'impianto della viabilit\u00e0 di \"Peltuinum\" \u00e8 ortogonale all'asse centrale della via Claudia Nova, che attraversa in senso longitudinale la citt\u00e0.\nMedioevo.\nIl nuovo castrum di Castel Camponeschi fu fondato nell'VIII secolo circa, mentre la vecchia \"Peltuinum\" veniva saccheggiata per la costruzione del castello di Civitas Sidonia (antico nome che diventer\u00e0 \"Prata d'Ansidonia\", ossia \"Citt\u00e0 di Sidonio\", signore del feudo a cui era stato donato il territorio di \"Peltuinum\"). Insieme a Civita Sidonia nacquero i villaggi di San Nicandro, Castelnuovo (oggi nel comune di San Pio delle Camere). Il centro originario era diviso tra Castel Camponeschi e Villa Prata.\nInsieme ai borghi di San Demetrio ne' Vestini e Sinizzo-Stiffe, Prata fece parte della terra \"Sinitiensis\"; dipendeva insieme a San Nicandro dalla diocesi di Valva (ossia Sulmona-Corfinio). Nel 1254, come riporta lo storico Buccio di Ranallo, Parata fu tra i 99 castelli che parteciparono alla fondazione di L'Aquila.\nNel 1349 Prata fu danneggiata da un terremoto, e cos\u00ec anche nel 1461. Nel 1423 fu assediata dal capitano Braccio da Montone che marciava verso L'Aquila, poich\u00e9 appoggiante la causa aragonese contro gli angioini aquilani. Prata insieme ai principali castelli che fondarono la citt\u00e0 subirono l'umiliazione dell'assedio e della distruzione dei castelli. Nel 1586 fu feudo del barone Ortensio del Pezzo, poi della famiglia Nardis dell'Aquila.\nIl feudo di San Nicandro.\nOriginalmente borgo autonomo, San Nicandro fin\u00ec con diventare frazione di Prata insieme a Tussio. Nacque nel Medioevo con il materiale di spoliazione da \"Peltuinum\", ed era sorvegliata dal \"castello di Leporanica\", posto su una montagnetta sovrastante l'abitato. Tale castello scomparve con la distruzione di Braccio da Montone. Dal \"Chronicon Vulturnense\" si scopre che nel 998 San Nicandro faceva parte, con le terre circostanti, del territorio dell'importante abbazia di San Vincenzo al Volturno. Nel 1264 un documento del papa Urbano IV annoverava \"Ecclesiam S. Nicandri et Ecclesiam S. Mariae de Leporanice\" fra i possedimenti del monastero benedettino di Bominaco nella dicoesi di Valva.\nCon la dominazione normanna (XII secolo) insieme alle altre ville, San Nicandro conquist\u00f2 l'autonomia, costituendosi in \"castra\". Il Castrum Laeporanicae concorse a fondare la nuova citt\u00e0 aquilana insieme a Castel Camponeschi, possedendo una porzione del quartiere di Santa Maria (tra i quattro quartieri storici aquilani). Viene menzionato dall'architetto Girolamo Pico Fonticulano il momento della distruzione del castello di Leporanica da Braccio, e dalla presa del potere di San Nicandro della zona circostante, divenuta poi succube del potere spagnolo nel XVI secolo. Venne acquistata per 2000 ducati dal barone Ottaviano Maldenti di Forl\u00ec, la cui famiglia possedette il feudo per tutto il '600. Il feudo pass\u00f2 i baroni Cappa, e poi a Patrizia Aquilani, la cui famiglia detenne il potere fino al 1806, eccezion fatta per il palazzo baronale.\nEpoca moderna e attuale.\nLa zona circostante di Prata fu scossa dal terremoto dell'Aquila del 1703, che danneggi\u00f2 soprattutto i centro principale, e per cui necessit\u00f2 la ricostruzione degli edifici secondo lo stile dell'epoca. Dal 1806 divenne comune autonomo, accorpando a s\u00e9 Tussio, Castel Camponeschi e San Nicandro. Il 18 marzo 1861 venne riconosciuta ufficialmente sede municipale, compresa nel circondario dell'Abruzzo Ulteriore Secondo con capoluogo L'Aquila (allora \"Aquila\"). Nel 1863 il comune vedr\u00e0 cambiato il nome \"Prata\" a quello attuale \"Prata d'Ansidonia\" onde evitare omonimie con altri comuni italiani. Il 16 agosto 1882 entr\u00f2 nella provincia di Aquila degli Abruzzi, essendo stato abolito il vecchio circondario. Il territorio provinciale verr\u00e0 ridefinito nel 1927 da Benito Mussolini, bench\u00e9 Prata mantenne invariata la sua posizione amministrativa. Infine l'11 gennaio 1940 il nome della provincia di Aquila degli Abruzzi cambi\u00f2 nome in \"L'Aquila\". Il Castello Camponeschi fu borgo abitato sino al 1963, quando si spopol\u00f2 completamente, cadendo in abbandono fino ai primi anni 2000, quando fu recuperato in parte.\nIl terremoto del 2009.\nIl paese, come tutto il circondario, \u00e8 stato duramente colpito dal sisma del 6 aprile 2009. Sono state lesionate le chiese (San Nicola, San Nicandro e San Paolo), e sono stati interrotti i lavori di restauro di Castel Camponeschi. In breve tempo la chiesa parrocchiale \u00e8 stata riaperta al culto, e anche la chiesa di San Nicandro non ha registrato particolari danni. Invece la chiesa di San Paolo, messa in sicurezza e interventi, a causa di un crollo interno, \u00e8 ancora chiusa.\nMonumenti e luoghi d'interesse.\nArchitetture religiose.\nNel centro abitato, si trova la chiesa parrocchiale dedicata a San Nicola di Bari, all'interno l'edificio \u00e8 una ricostruzione barocca della chiesa eretta nel XII secolo ed inizialmente dedicata alla Madonna. Nella chiesa si trova il coro ligneo della confraternita dell'Addolorata, opera scultorea dell'artista pratese Sabatino Tarquini (1889 -1981). Poco distante dalla chiesa parrocchiale si trova l'oratorio della Madonna del Rosario che conserva al suo interno un affresco raffigurante l'Annunciazione, risalente al secolo XVI.&lt;br&gt;L'ambone interno \u00e8 un elemento molto interessante di scultura romanica abruzzese, proveniente dalla chiesa di San Paolo a Peltuinum, rimosso per sicurezza nel 1796.\nLa scultura risale al 1240, commissionata dal padre Tommaso, e di autore incerto, ma memore della scultura romanica della bottega di Nicodemo, Roberto e Ruggero, che lavorarono agli amboni dei monasteri di Casauria, San Liberatore e San Pelino a Corfinio. Presenta la struttura tipica a cassa rettangolare che poggia su colonne; le colonne attuali sono sei anzich\u00e9 le solite quattro, perch\u00e9 la struttura \u00e8 stata alterata durante il trasporto. Le colonne infatti sono tutte diverse, e solo le due anteriori sono originali, con capitelli a foglia liscia e uncino a guscio.\nLa parte superiore della cassa \u00e8 ben conservata, presentando una forma quadrilatera che poggia su architravi, di cui quello frontale e quello a sinistra presentano un fregio lavorato a foglie d'acanto e volute sporgenti che racchiudono fiori circolari. Il fronte principale presenta un lettorino al centro, in linea con la tradizione abruzzese; il motivo di base \u00e8 stato ripreso con variazioni: il lettorino semicircolare \u00e8 costituito da quattro semicolonne tra le quali si aprono tre spazi con archivolto, di cui quello a sinistra mostra arco trilobato e quello a destra arco a tutto tondo. L'uno include una pianta di tirso, l'altro la vite: si trova al centro un libro del vangelo di Giovanni, con le parole iniziali. In basso si trova una donna con in capo un fazzoletto ripiegato, secondo l'uso popolare, mentre con la mano destra solleva la veste fino al ginocchio.\nSi tratta di una raffigurazione inconsueta, in quanto presso gli amboni sono raffigurate immagini di santi. Forse la figure alluderebbe al simbolo della Sibilla, e una raffigurazione simile \u00e8 presente nell'acquasantiera del duomo di Atri. La Sibilla era una divinit\u00e0 pagana, che i cristiani accettarono perch\u00e9 secondo loro si credeva predisse la venuta di Cristo. Il davanzale laterale sinistro porta in rilievo la figura di San Paolo (dalla chiesa di Peltuino), affiancato dagli apostoli Tito e Paolo, con i nomi presso i cartigli che hanno tra le mani. Il davanzale destro presenta un vano di accesso, con solo riquadro con due grandi fiori disposti l'uno sull'altro, dentro una corona in grandi foglie a girale.\nFuori dal perimetro dell'insediamento urbano vestino/romano vi \u00e8 la Chiesa di San Paolo di Peltuinum, risalente agli inizi del XII secolo, eretta probabilmente da maestranze benedettine riutilizzando le pietre dell'antica citt\u00e0 di Peltuinum.\nLe prime notizie, bench\u00e9 la chiesa sia stata costruita prima dell'anno 1000, risalgono al 1109, quando compare nell'elenco dei beni della Diocesi di Valva acquistati dal vescovo Gualtieri; del 1113, tuttavia, \u00e8 un documento in cui il conte Oderisio dona la chiesa di \"S. Pauli ad Peltuinum\" al vescovo di Corfinio, nella diocesi Valvense: una incongruenza di date spiegabile in un errore nella trasmissione storica dei documenti, molto comune per il periodo medievale, o in una volont\u00e0 di affermazione dell'autorit\u00e0 laica su quella religiosa, in linea con la lotta per le investiture che all'inizio del XII secolo divideva la politica imperiale da quella pontificia. Una successiva bolla di papa Innocenzo II del 1138 nella quale, nel ribadire i possedimenti della diocesi, si annoversa la \"Eccl.m S. Mariae et S. Pauli in Ansedona o Anledonia\". La chiesa attuale \u00e8 del XII secolo, tuttavia la presenza di frammenti altomedievali e romani incassati nella cortina muraria, induce a pensare l'esistenza di una primitiva chiesa dell'VIII secolo.\nNella facciata la chiesa presenta un profilo a capanna che secondo alcuni studiosi ha sostituito l'originaria terminazione a campanile a vela, come nella chiesa di Santa Maria di Cartignano a Bussi sul Tirino. Il portale centrale \u00e8 l'unico elemento decorativo di rilievo, gli ampi stipiti sono leggermente aggettanti e creano un piccolo avancorpo che sale fino alla cornice di imposta del timpano.&lt;br&gt;Le due cimase sono lavorate in larghe foglie d'acanto, mentre nessuna decorazione arricchisce l'architrave e il giro dell'archivolto. Accanto sono inseriti, nella cortina, due rilievi di leoni. Lo spazio della lunetta mostra una cortina muraria che ricorda l'opus reticulatum; al di sopra del portale si trovava un rosone descritto da Carlo Ignazio Gavini nel manuale d'arte in Abruzzo come uno dei pi\u00f9 antichi della regione, rubato nel XX secolo. Lungo i fianchi dell'edificio delle piccole monofore sono sovrastate da ampie finestre rettangolari, realizzate in seguito alla ricostruzione dopo il terremoto del 1703.\nA destra si aprono due portali di tipo benedettino: uno immette nella navata minore, l'altro oggi murato ha decorazione dell'Agnus Dei, e immetteva al transetto. La chiesa mostra in maniera evidente i legami con i cantieri benedettini dell'Abruzzo (come le abbazia presso la Majella), anche se per\u00f2 manomesso a causa dei vari terremoti. Ha pianta a croce egiziana (T), con navata centrale presentante una cortina muraria in pietra concia, ritmata da una teoria di cinque arcate cieche, poco aggettanti, con lesene a capitelli lavorati con il semplice motivo definito dal Gavini \"cornice benedettina\".\nLa parete di sinistra avanza di circa un metro e non presenta decorazioni, fatto il ripiego di materiale di spoglio, con colonne di et\u00e0 classica romana. Attraverso un arco gotico trionfale si accede al presbiterio, rialzato di due gradini. Ancora un'asimmetria caratterizza il transetto, il cui braccio a destra \u00e8 inframmezzato da due arcate a tutto sesto, ricadenti su un pilastro centrale dalla semplice cimasa; a sinistra apre verso il vano rettangolare tramite un'unica ampia arcata, sempre a tutto sesto. La copertura a travi di legno \u00e8 stata ricostruita con il restauro del 1982, perch\u00e9 in origine era a volta a botte in stucco, ossia un rifacimento tardobarocco dopo il sisma del 1703. La struttura fu oggetto di un grande intervento di ricostruzione dopo il terremoto del 1349, come dimostra la parete di sinistra in posizione pi\u00f9 avanzata, in modo da restringere la larghezza della navata; venne quindi ricostruito l'arco trionfale che assunse il profilo gotico in linea col gusto del Duecento-Trecento.. Fino al 1796 la chiesa conservava l'ambone romanico del 1240, descritto anche dal Cardinale Anton Ludovico Antinori nelle sue memorie, successivamente traslato nella chiesa parrocchiale per timore di furto. Tracce di un affresco rinascimentale si conservano nella prima arcate della parete sinistra.\nLa chiesa \u00e8 una delle pi\u00f9 importanti della zona, nonch\u00e9 delle pi\u00f9 antiche, situata nella frazione Tussio. La chiesa sorse presso il vecchio castello, intitolata a San Martino, bench\u00e9 il patrono di Tussio sia San Giuseppe, al quale \u00e8 dedicato un piccolo oratorio barocco annesso alla chiesa stessa. La chiesa \u00e8 del XV secolo, con rifacimenti barocchi dopo il terremoto del 1703. Nel 1928 \u00e8 stata profondamente restaurata, specialmente nella parte sterna, poich\u00e9 la struttura versava in degrado. La quattrocentesca chiesa presenta una facciata molto sobria, ricostruita nel 1928, divisa in due da cornice marcapiano, e terminate con timpano triangolare. Solo il portale ha un architrave con decorazioni geometriche, ed \u00e8 rimasto inalterato nel corso del restauro, poich\u00e9 la vecchia facciata era molto grezza, priva di interesse artistico, con mattoni faccia vista. L'architrave del portale ha cinque fiori in girali a rilievo, il campanile principale ha pianta poligonale (a forma ottagonale sul retro, con base cilindrica, e verso la facciata \u00e8 piana) ed \u00e8 una torre. La facciata dell'oratorio di San Giuseppe \u00e8 leggermente pi\u00f9 movimentata, con il portale sormontato da una nicchia con affresco del santo, affiancata da due finestre ellittiche. In alto a destra sorge il campanile a vela.\nL'interno \u00e8 a navata unica, con sei cappelle laterali. La prima a sinistra conserva un affresco degli apostoli San Filippo e San Giacomo, nella parte superiore ha una scritta dedicatorio alla famiglia De Palmerus, che dette l'incarico di realizzazione nel 1700. La cappella conserva anche un fonte battesimale con vasca e piedistallo esagonali, ed il fusto formato da tre delfini attorcigliati, che con la coda sorreggono un capitello cilindrico, su cui poggia la vasca. La seconda cappella (seconda a sinistra) \u00e8 dedicata a Sant'Antonio abate, con pala d'altare raffiguranti Sant'Antonio abate e Sant'Antonio di Padova al cospetto della Madonna (1687); nello stucco di coronamento c'\u00e8 un'iscrizione latina, e una statua raffigurante San Luigi Gonzaga. La terza cappella a sinistra \u00e8 dedicata alla Madonna del Rosario, con pala d'altare raffigurante la Vergine con i Quindici Maestri e altri pellegrini, realizzata da Bernardino Michetti nel 1617. La cappella collega all'oratorio di San Giuseppe: presso la porta c'\u00e8 una tela di San Tussio in vesti di eremita con la Bibbia in mano (XVII secolo). Sulla parete frontale ai lati dell'altare maggiore, ci sono due nicchie con statue di Cristo del Sacro Cuore e della Madonna Immacolata. A destra dell'altare presso la sacrestia si trova la statua lignea della Madonna Addolorata realizzata da Luigi Guacci da Lecce.\nL'altare maggiore \u00e8 in stucco policromo e marmi del XVII secolo, composto da pala centrale con il Cristo risorto, con ai lati due nicchie (a sinistra c'\u00e8 San Martino e nell'altra San Giuseppe). Sul lato destro della prima cappella ci sono due nicchie con statue di Sant'Antonio e San Vincenzo, ed un confessionale in legno intagliato. La seconda cappella \u00e8 dedicata a San Giuseppe, con statua del santo e dedica latina. La terza cappella di destra era originariamente dedicata all'Addolorata e ora a Sant'Anatolia, ed \u00e8 stata restaurata nel 2003. La statua lignea \u00e8 di Ferdinando Perangrey di Ortisei. L'ingresso della chiesa \u00e8 sormontato da una cantoria sorretta da due colonne di pietra, ai lati due nicchie, in quella di destra la statua di Sant'Emidio, mentre l'altra \u00e8 vuota.\nEntrando a destra ci sono un'acquasantiera in pietra con fusta e basamento lavorato e vasca esagonale. Nell'interno sopra il portale c'\u00e8 la cantoria con l'organo, sorretta da due robuste colonne di pietra. L'insieme tutto dell'interno \u00e8 ornato da stucchi barocchi, il soffitto \u00e8 istoriato, dipinto da Giuseppe Donzelli (1450). Nella sacrestia si trova il busto ligneo dipinto di Sant'Emidio (XVII secolo) e un capitello bizantino a palmette, appartenuto forse ad un ambone.\nSi trova in posizione decentrata nell'abitato omonimo, in Piazza della Chiesa. Fu costruita prima del XII secolo, anche se l'aspetto attuale \u00e8 frutto di rimaneggiamenti dovuti a terremoti, specialmente per quello del 1703. La chiesa principale \u00e8 composta da una pianta rettangolare, con cupola ottagonale posta sopra il presbiterio; il campanile a vela \u00e8 posto nella parte retrostante. La facciata \u00e8 tripartita e a salienti, inframmezzata da cornice marcapiano, e verticalmente da due paraste. Il contesto \u00e8 molto semplice, con piccole decorazioni barocche nelle cuspidi a palle presso i vertici dei due lati estremi, e da un timpano triangolare presso la sommit\u00e0. In asse con il portale c'\u00e8 nel mezzo al centro un finestrone rettangolare. L'interno \u00e8 in stile barocco, conservando di originale solo la pianta a tre navate.\nArchitetture militari.\nSi trova sopra un'altura che sovrasta Prata. Rappresenta il tipico castrum medievale, composto dalle mura, fuse con le case, in modo da garantire una protezione totale del villaggio fortificato, a guardia della valle di Navelli. Fu costruito in epoca longobarda, e successivamente ristrutturato alla maniera dei borghi toscani, come quello di Monteriggioni. Il borgo and\u00f2 nel 1173 in mano alla famiglia aquilana Camponeschi, nel 1423 fu assediato da Braccio da Montone, e nel 1508 and\u00f2 in mano agli Orsini. Il nome latino completo \u00e8 \"Castrum Sancti Petri Camponeschi\", per via della chiesetta all'interno; fu abitato sino al 1963, quando gli abitanti lo abbandonarono e si trasferirono a Prata.\nNegli anni '70-'80 \u00e8 stata sede dei raduni dei \"Campi Hobbit\" da parte del Fronte della Giovent\u00f9, ispirati ai racconti di Tolkien. Nel 2008 \u00e8 stato parzialmente restaurato per un nuovo scopo turistico, ma a causa del terremoto del 2009, i lavori si sono conclusi a met\u00e0.&lt;br&gt;La struttura ha pianta ellittica delimitata da due grandi torri poligonali con porta di accesso, e da tracce di altre torri minori intorno al perimetro. L'interno \u00e8 caratterizzato da case fuse con le mura, e dai due edifici pi\u00f9 importanti centrali: il palazzo ducale e l'ex chiesa di San Pietro.\nSiti archeologici.\nSulla collina opposta al castello si trova il sito archeologico dell'antica citt\u00e0 vestino/romana di Peltuinum, di cui rimangono importanti resti: il teatro, un tempio (forse di Apollo) provvisto di colonnato e la porta cittadina sulla via Claudia Nova, quest'ultima utilizzata per secoli anche come dogana per la conta ed il pedaggio delle pecore da avviare alla transumanza.\nEconomia.\nIl comune di Prata D'Ansidonia, rientra nell'area di produzione DOP (Denominazione di origine protetta) dello Zafferano dell'Aquila, iscritto nel registro nel Registro delle DOP con Reg. CE 205/2005 della Commissione del 04/02/2005."}
{"id": "26973", "revid": "15756", "url": "https://it.wikipedia.org/wiki?curid=26973", "title": "Pratola Peligna", "text": "Pratola Peligna (\"Prat\u00ebl\u00eb\" in abruzzese) \u00e8 un comune italiano di abitanti della provincia dell'Aquila in Abruzzo. Fa parte della comunit\u00e0 montana Peligna.\nGeografia fisica.\nIl comune \u00e8 situato nella Conca Peligna con il territorio che si estende per circa un quarto su una pianura di tipo alluvionale, per il resto in zona montuosa, arrivando fino alla sommit\u00e0 della dorsale del Morrone. La zona \u00e8 attraversata dal fiume Sagittario e da alcuni torrenti, alimentati dalle numerose sorgenti poste lungo il corso del fiume con il centro abitato che sorge sulla riva sinistra del corso d'acqua.\nStoria.\nSi suppone che in epoca romana vi sorgesse uno sconosciuto \"pagus\" (villaggio) peligno, che avrebbe partecipato con \"Corfinium\" alla guerra sociale contro Roma nel 91 a.C., ma mancano ritrovamenti che ne provino l'esistenza. Una tomba del VI secolo, con corredo ostrogoto, attesta l'esistenza di un insediamento, forse coincidente con la localit\u00e0 \"Fara de Campiliano\", citata nei documenti dei secoli successivi.\nIl primo documento in cui compare il nome di Pratola (\"\"in loco Pratulae\") \u00e8 un contratto agrario del 997, riportato nel \"Chronicon Volturnensis\", che tuttavia non si riferisce ancora ad un centro abitato. Nel corso del XII secolo fu creato un centro fortificato: nel 1170 il \"castrum Pratulae\" fu assegnato dal normanno Guglielmo II al vescovo Odorisio di Forcona.\nNel 1294 il feudo viene assegnato da Carlo II d'Angi\u00f2 all'abate del monastero di abbazia di Santo Spirito del Morrone, sotto il cui dominio Pratola rimarr\u00e0 fino al 1807.\nDal 1863, per regio decreto, il paese ha assunto il nome di Pratola Peligna.\nLa storia del paese \u00e8 caratterizzata da diversi fermenti popolari; da ricordare: nel 1799 la rivolta contro l'invasione francese (insieme con molti altri Comuni d'Abruzzo), l'opposizione alla Costituzione del governo borbonico di Ferdinando II nel 1848 e la sommossa del 1934 contro il regime fascista. Durante l'ultima guerra mondiale, e precisamente il 2 agosto 1943, fu bombardato dagli alleati lo stabilimento della Montecatini, sito a due chilometri dal paese.\nIl 9 gennaio 2006 al comune di Pratola \u00e8 stata conferita dal Presidente della Repubblica Carlo Azeglio Ciampi la medaglia di bronzo al merito civile, con la seguente motivazione: \"Centro strategicamente importante, durante l'ultimo conflitto mondiale, fu sottoposto a continui e violenti bombardamenti, che provocarono numerose vittime civili e la distruzione del patrimonio industriale. La popolazione, costretta a rifugiarsi nella campagna circostante, contribu\u00ec alla guerra di liberazione con la costituzione dei primi nuclei partigiani, subendo una feroce rappresaglia da parte dell'esercito tedesco. 1943/1944\"\".\nMonumenti e luoghi d'interesse.\nBorgo medievale.\nAl centro storico, detto \"dentro la terra\",\ndi impianto medioevale, si accede dall'arco d'Angi\u00f2, che reca lo stemma dell'Ordine dei Celestini, un serpente attorcigliato alla Croce. Il cuore del borgo \u00e8 la piazzetta di San Pietro Celestino. Vi si trovano le chiese di San Pietro Celestino e della Santissima Trinit\u00e0, con portali del XVI e del XVIII secolo; all'interno pala d'altare e fonte battesimale cinquecenteschi.\nSantuario della Madonna della Libera.\nIl santuario sorge dove si trovava una cappella cinquecentesca, eretta in seguito a un prodigio. Durante la pestilenza del XVI secolo il popolano Fortunato trov\u00f2 sul colle del santuario un'immagine sacra della Madonna, presso un tempio diroccato dedicato a Santa Maria della Torre; il popolano invoc\u00f2 alla Madonna di liberare il paese dal flagello e il prodigio ebbe compimento. L'immagine venne trainata da un carro di buoi e portata in trionfo per il paese, e da quel momento \u00e8 iniziato a diffondersi il culto, con la costruzione di una nuova cappella. L'icona risale al XV secolo ed ha fattezze medievali; la Madonna campeggia su tutta la superficie, in piedi con le mani giunte e uno sguardo sereno. Il manto sollevato da due angeli protegge dei fedeli inginocchiati in preghiera, le donne da una parte e gli uomini dall'altra. Tra questi \u00e8 ben visibile un pontefice, forse Celestino V.\nLa piccola cappella nel 1844, per aumento della popolazione, divenne obsoleta e fu necessario costruire una nuova chiesa. I lavori iniziarono nel 1851 e si conclusero pochi anni dopo; venne istituita una Confraternita speciale. Nel 1921 per liti tra le varie confraternite di Pratola il santuario fu interdetto, e nel 1924 il santuario fu concesso ai Padri Mariti della Societ\u00e0 di Maria, che seppero dare nuovo slancio al culto della Madonna con varie iniziative culturali e religiose.\nIl santuario ha una pianta basilicale a croce latina con transetto sporgente e abside semicircolare, con cupola al centro tra i due bracci. La facciata \u00e8 divisa in due settori da una cornice marcapiano, e orizzontalmente, nel blocco centrale, da quattro paraste a colonne classiche con capitelli ionici. L'area intera \u00e8 composta da altri due porzioni laterali, che termina con due piccoli campanili gemelli, la fascia della base oltretutto \u00e8 ornata da quattro nicchie con statue di santi. La seconda fascia centrale della facciata \u00e8 ornata da un finestrone centrale con il ritratto della Madonna, affiancata lateralmente da due ordini di paraste con capitelli corinzi. La sommit\u00e0 della facciata ha un architrave classica triangolare, con un bassorilievo della Vergine tra le nuvole.\nL'interno a tre navate \u00e8 molto monumentale, decorato nelle pitture da Teofilo Patini e Amedeo Tedeschi; il tempietto dell'altare maggiore \u00e8 opera di Giovanni e Berardino Feneziani; tra le opere varie figurano l'organo di 3200 canne, inaugurato il 4 maggio 1912. La statua processionale della Madonna della Libera \u00e8 stata consacrata nel 1741, donata dai Celestini della Badia Morronese di Sulmona, e raffigura la Vergine riccamente vestita, nell'atteggiamento di implorare il cielo.Gli altari laterali sono 9:\nChiesa di San Pietro Celestino (o della Santissima Trinit\u00e0).\nSono due chiese legate l'una all'altra nel borgo vecchio. Quella di San Pietro \u00e8 del XV secolo, e l'altra del XVIII. La chiesa di San Pietro \u00e8 la pi\u00f9 antica del paese, ed \u00e8 stata chiesa madre fino al 1873, quando il santuario ha preso il posto centrale nella vita religiosa pratolana. L'esterno della chiesa di San Pietro si presenta in uno stile sobrio medievale, mostrano un portale tipico romanico, con lunetta a tutto sesto, sorretta da due colonne laterali di tipo classico rinascimentale.\nLa parte superiore mostra una nicchia con il bassorilievo del santo, affiancato da due finestrelle laterali. Il campanile sulla destra \u00e8 una torre con cuspide appartenente alla chiesa della Trinit\u00e0, mentre quello laterale a sinistra \u00e8 di San Pietro, ed \u00e8 a vela. L'esterno della chiesa della Trinit\u00e0 \u00e8 molto semplice, e conserva un portale ti tradizione tardobarocca, con architrave triangolare. In alto vi \u00e8 una piccola nicchia a loggia con architrave classica, a guisa di piccolo tempio, con l'immagine di Dio affiancato da Ges\u00f9, opera di Attilio Carosa.\nDi particolare interesse \u00e8 l'interno della cappella dell'Arciconfraternita della Santissima Trinit\u00e0, in barocco napoletano sulmonese, a navata unica. La cappella si divide in altari laterali, divisi da colonne non aggettanti con capitelli corinzi dorati; il soffitto \u00e8 a volte a botte lunettata con geometrie barocche, l'altare principale \u00e8 un tempietto sorretto da due vescovi in rilievo, con al centro un dipinto di Dio benedicente, affiancato da Cristo. Gli altari laterali mostrano, tra le varie tele e statue, quelle della Madonna Addolorata e della Vergine in trionfo.\nChiese di Santa Maria della Piet\u00e0 e della Madonna delle Grazie.\nLe due chiesette attigue della Madonna della Piet\u00e0 e della Madonna delle Grazie, entrambe del XVI secolo, sono considerate monumento nazionale. Si trovano in via Gramsci. Al loro interno vi sono affreschi ed un Compianto fittile del Cinquecento.\nChiesa di San Rocco.\nLa chiesa di San Rocco, originaria del XVI secolo, venne rifatta nel XX secolo, con decorazioni in stucco della facciata dei fratelli Feneziani. L'esterno \u00e8 molto interessante per la fine decorazione tardo barocca sulmonese: la facciata \u00e8 rettangolare, contornata nei lati estremi da due paraste bianche con motivi vegetali, che terminano in capitelli corinzi; il portale classico ha timpano spezzato, e al centro dell'architrave un'icona di San Rocco. Al centro della facciata campeggia un finestrone rettangolare dalle vetrate colorate, e presso la cornice marcapiano della sommit\u00e0 s'innalza un secondo livello a torretta con due riccioli laterali, ornata al centro da un orologio, e con in cima un piccolo campanile schiacciato, di pianta rettangolare. L'interno \u00e8 sobrio, a navata unica, con fregi solo presso l'altare maggiore, con la statua lignea del santo.\nPalazzi comunali.\nPalazzi storici sono il palazzo Tedeschi (degli inizi del XIX secolo), il palazzo De Petris (XVI secolo), il palazzetto Campana (XVII secolo), il palazzo DI Prospero (della fine del XIX secolo) e il palazzo Colella Santoro (degli inizi del XX secolo).\nFontane civiche.\nIn occasione dell'apertura dell'acquedotto comunale, nel 1892 furono collocate in piazza Madonna della Libera e in piazza Garibaldi due fontane, la prima in pietra e ghisa e la seconda in pietra e lega metallica.\nMuseo della Civilt\u00e0 Contadina e teatro.\nIl \"Museo della Civilt\u00e0 Contadina\" \u00e8 stato inaugurato nel 1995 negli ambienti del \"Vecchio Mulino\" dei Celestini.\nNel 1929 era stato inaugurato il cinema teatro D'Andrea, dichiarato di notevole interesse monumentale e restaurato nel 2005: fu tra i primi edifici nella regione destinati oltre che al cinema alla rivista di avanspettacolo.\nSociet\u00e0.\nEvoluzione demografica.\nL'evidente diminuzione della popolazione avvenuta negli anni cinquanta, deriva da un accentuato fenomeno di emigrazione. Una delle nazioni verso cui si \u00e8 diretto un maggior numero di emigranti \u00e8 stato il Venezuela.\nTradizioni e folclore.\nIl culto della Madonna della Libera.\nSecondo la leggenda, durante la terribile peste del 1456, un contadino sogn\u00f2 la Madonna liberatrice, che gli annunci\u00f2 la fine dell'epidemia. Svegliatosi l'uomo scorse tra le macerie della chiesetta dove si era rifugiato un quadro raffigurante la Vergine ed esclam\u00f2: \u201cMadonna, liberaci!\u201d. Dopo la fine dell'epidemia il quadro, trasportato al paese, venne posto all'interno di una nuova chiesa appositamente costruita e divenne oggetto di particolare venerazione.\nLa festa si celebra ogni anno la prima domenica di maggio e l'organizzazione \u00e8 affidata ad un \"comitato di laici\", rinnovato ogni anno, all'interno del quale figure importanti sono il presidente e la \"mastra\", a cui \u00e8 affidata la guida delle \"cercatrici\", con il compito della raccolta delle offerte.\nI festeggiamenti iniziano il venerd\u00ec precedente, con l'arrivo della \"compagnia di Gioia dei Marsi\", un gruppo che compie a piedi il pellegrinaggio tra i due paesi attraverso sentieri e valichi montani; all'entrata del santuario viene compiuto il rito dello \"strascino\" ossia il percorso fino all'altare maggiore in ginocchio. Il sabato avviene l'esposizione della Madonna, la cui statua collocata dentro il tempietto dell'altare viene fatta avanzare meccanicamente verso la navata centrale. La domenica si tiene una grande processione per le vie del paese.\nIl fine settimana seguente si tiene ancora l'\"Ottavario\", dove si svolgono anche festeggiamenti civili e ludici.\nIl Santuario \u00e8 stato lesionato dalla scossa di terremoto che ha colpito la regione il 6 aprile 2009, con l'apertura di vistose crepe lungo le navate e la caduta di alcuni calcinacci dalla cupola (che sarebbe instabile). Proprio per questi motivi, nel 2009 non si sono celebrati i solenni festeggiamenti per la Madonna della Libera. Risultava chiuso a causa delle lesioni dovute alle scosse di terremoto del 24 agosto 2016 e delle successive del 26 e del 30 ottobre 2016 e del 18 gennaio 2017 fino al 13 aprile 2019, data in cui \u00e8 stato riaperto a seguito dei lavori di ristrutturazione e messa in sicurezza. Tuttavia i lavori non sono ancora del tutto terminati e gli altari laterali rimangono interdetti ai fedeli.\nCultura.\nCucina.\nLe tradizioni gastronomiche del paese discendono dalle tradizioni della cucina contadina. I \"fagioli di Pratola\", \"poverelli\" e \"cannellini\", costituiscono l'ingrediente base di numerosi piatti tipici. Il pranzo della vigilia di Natale \u00e8 particolarmente caratteristico e comprende \"le sette minestre\", sette portate cucinate con prodotti locali: minestra di lenticchie, minestra di ceci, spaghetti al sugo di trota o di tinca, baccal\u00e0, cavoli lessi e scrippelle salate in sostituzione del pane. Il piatto tipico della domenica delle Palme \u00e8 la \"sagna riccia con la ricotta\", reginelle secche condite con ricotta di pecora e rag\u00f9 di agnello. Tra i dolci degni di nota sono \"le pizzelle\", i \"ceci ripieni\" (fagottini a mezzaluna con ripieno di passata di ceci, mosto cotto, cioccolato e canditi) e la \"pizze\" \"di Carnevale\" e \"di Pasqua\". A Pratola si producono vini come il Montepulciano d'Abruzzo, il Cerasuolo ed il Trebbiano.\nEconomia.\nArtigianato.\nTra le attivit\u00e0 economiche pi\u00f9 tradizionali, diffuse e rinomate vi sono quelle artigianali, come la produzione di mobili rustici.\nInfrastrutture e trasporti.\nStrade.\nIl comune \u00e8 un importante snodo stradale: \u00e8 attraversato dall'autostrada A25 Roma-Pescara e ospita il casello che, oltre a Pratola, serve la vicina Sulmona e l'intera valle Peligna. \u00c8 attraversato inoltre da due strade statali: la SS 5 Tiburtina Valeria e la SS 17 dell'Appennino Abruzzese.\nFerrovie.\nIl territorio comunale \u00e8 attraversato da due ferrovie: la ferrovia Pescara-Sulmona-Roma, trasversale che collega Tirreno e Adriatico, e una sua diramazione, la ferrovia Sulmona-L'Aquila-Terni.\nLa cittadina \u00e8 servita da due diverse stazioni: la principale \u00e8 la stazione di Pratola Peligna, collocata all'interno del centro abitato lungo la linea Pescara-Sulmona, mentre l'altra \u00e8 la piccola fermata di Pratola Peligna Superiore, posta circa due chilometri a sud dall'abitato, lungo la linea Sulmona-L'Aquila.\nAmministrazione.\nElenco dei sindaci di Pratola Peligna dal 1987.\nGemellaggi.\nPratola Peligna \u00e8 gemellato con:\nAltri progetti.\nCiaglia"}
{"id": "26974", "revid": "124991692", "url": "https://it.wikipedia.org/wiki?curid=26974", "title": "Prezza", "text": "Prezza \u00e8 un comune italiano di abitanti della provincia dell'Aquila in Abruzzo. Faceva parte della comunit\u00e0 montana \"Peligna\".\nLeggende.\nVarie leggende vogliono trovare il perch\u00e9 Santa Lucia sia la patrona del paese. La pi\u00f9 diffusa \u00e8 quella che narra la vicenda della statua della Santa. Secondo le credenze popolari, infatti, pare che la statua della Santa dovesse essere trasferita in un altro paese, ma il mulo che la trasportava non voleva mai abbandonare il paese. Cos\u00ec fu fatta Santa patrona di Prezza.\nFonti.\nLungo la strada che dalle gole di San Venanzio porta a Raiano si trova Prezza.\nIl paese, situato su uno sperone di montagna della catena del Sirente, guarda l'intera Valle Peligna, ed a buon ragione viene definito \"il terrazzo della Valle Peligna\". Infatti, da quello sperone di montagna \u00e8 possibile godere una delle vedute pi\u00f9 belle della Valle Peligna, un panorama suggestivo che pu\u00f2 essere apprezzato in pieno quando, scendendo a valle, si lascia il colle di S.Cosimo sulla destra e, attraversando la piana \"la Torre\" ci si immette nel Tratturo, l'antica strada della transumanza che si collegava a Sulmona.\nIl paese, posto a 480 metri sul livello del mare, conserva un centro storico medioevale, caratterizzato da una funzione prevalentemente residenziale per una popolazione appena superiore ai 1000 abitanti.\nDa vedere sono: la chiesa di Santa Lucia (XV secolo) protettrice del paese, la chiesa di San Giuseppe (1300-1400), il Palazzo baronale ed i sottopassaggi e gli archi disseminati all'interno del centro storico. L'economia \u00e8 prevalentemente agricola e pastorale, ed i prodotti di particolare pregio sono: il vino Montepulciano, l'olio, i carciofi, l'aglio rosso, il pane casereccio e le cioffe (dolci tipici fatti con patate e cosparse di zucchero).\nPer il tempo libero il paese offre bellissime passeggiate e ricche pescate lungo il fiume Sagittario.\nStoria.\nIl sito era gi\u00e0 abitato durante il periodo dei Romani, noto col nome di \"Pagus Laverna\". Nel Medioevo, prima del 1000, il feudo era soggetto al potere dell'abbazia di San Clemente a Casauria, ed aveva il nome di \"Villa Carrene\". Numerosi reperti archeologici sono stati trovati nelle zone di Colle e contrada San Giovanni. Il Castello medievale era una delle principali fortezze della Valle Peligna, che presidiavano l'accesso dal valico di Cocullo.\nDel 1097 \u00e8 un interessante episodio riportato nel Chronicon Casauriense e legato alla famiglia dei castellani di Prezza della fine dell'XI secolo, feudatari dell'Abbazia di San Clemente: il violento e rapace capitano normanno che imperversava nell'Abruzzo pedemotano e costiero dal 1066, Ugo o Ugone detto Malmozzetto (cio\u00e8 \"brutto ceffo\"), nel disegno di lasciare a tutti e sette i suoi figli maschi castelli e contee in eredit\u00e0 alla sua morte, si dedicava da decenni all'assedio e alla rapina delle rocche, ed in particolare aveva da poco scacciato da Prezza il suo Signore; la sorella di costui, per\u00f2, donna particolarmente bella ed intelligente, escogit\u00f2 un tranello; chiestogli un appuntamento per concordare il suo matrimonio con uno dei Baroni normanni alle dipendenze del Malmozzetto, lo sedusse e lo fece catturare dal fratello, che lo imprigion\u00f2 quel tanto che bast\u00f2 a liberare tutti i castelli della zona, che erano stati da lui occupati.\nIl feudo cambi\u00f2 il nome nel XV secolo in Rocca di Sale, per via delle decime che si pagavano per il possesso, e solo due secoli pi\u00f9 tardi prese il nome attuale. Nel 1706 il castello fu distrutto da un forte terremoto, e rimase solo la torre campanaria della chiesa madre di Santa Lucia.\nInfrastrutture e trasporti.\nFerrovie.\nPrezza ha una stazione ferroviaria, ubicata lungo la Ferrovia Roma-Pescara. La stazione ad oggi risulta superflua per la popolazione, in quanto a partire dal primo gennaio 2017 non ferma nessuna corsa. Il fabbricato viaggiatori \u00e8 stato interamente murato nel 2009 in seguito a numerosi atti vandalici, tuttavia ci\u00f2 non ha impedito la reiterazione degli atti di teppismo.\nTrasporto su gomma.\nAnch'esso \u00e8 quasi totalmente assente, fatta eccezione per un'unica corsa scolastica mattutina nella parte alta del paese e per una corsa giornaliera che comunque soddisfa esclusivamente le esigenze della popolazione abitante alle pendici del paese stesso."}
{"id": "26975", "revid": "123639947", "url": "https://it.wikipedia.org/wiki?curid=26975", "title": "Raiano", "text": "Raiano (\"Raian\u00eb\" in dialetto locale) \u00e8 un comune italiano di abitanti della provincia dell'Aquila in Abruzzo. Sorge a 390\u00a0m s.l.m. nella parte occidentale della Valle Peligna, al km 170 della Strada statale 5 Via Tiburtina Valeria, sul tracciato dell'antico tratturo Celano-Foggia. Il comune fa parte dell'unione dei comuni Terre dei Peligni.\nOrigini del nome.\nIl toponimo \u00e8 certamente un prediale alla cui base vi \u00e8 un nome personale non ben identificato, probabilmente \"Raius\" o \"Ravius\".\nStoria.\nPlinio il Vecchio, nella sua \"Naturalis historia\", ci offr\u00ec una famosa tripartizione delle genti peligne e dei loro territori: \"Paelignorum Corfinienses, Superequani et Sulmonenses\".\nPer la sua collocazione geografica, alla destra della valle scavata dal fiume Aterno, Raiano ricade nel territorio dei Corfinienses a soli 3\u00a0km dai resti dell'antica citt\u00e0 italica di Corfinium.\nSulla collina del Castellone, sorse nel medioevo la Villa Ragiani o CASTRUM RADIANI, la cui prima notizia certa risale nell'anno 872 d.C. \nQuesto primo nucleo abitato, che nel X secolo ospit\u00f2 per breve tempo gli imperatori Ottone I ed Ottone III, segu\u00ec per tutto il medioevo le vicende feudali del circostante territorio e del Regno Meridionale (soggetto alle successive monarchie Normanna, Sveva, Angioina, Aragonese), rivestendo per\u00f2 notevole importanza a causa della sua posizione strategica e di presidio nord occidentale della Valle Peligna lungo il tracciato del vecchio Tratturo Celano-Foggia e l'antica via Tiburtina Valeria.\nIl vecchio centro fu abbandonato nella seconda met\u00e0 del XV secolo in seguito ad eventi tellurici (ad uno di questi forti terremoti \u00e8 legata la formazione del lago detto \"Quaglia\"); i suoi abitanti tornarono ad insediarsi pi\u00f9 a valle, su una modesta altura ai margini della via Consolare nel punto in cui da essa si separa il Tratturo: nasce cos\u00ec l'insediamento ancor oggi chiamato Raiano Vecchio (\"Rajane Ui\u00e9cchie\", espressione attestata in documenti del 1731), coincidente con l'attuale quartiere S. Antonio, dal nome dell'antica chiesa ivi esistente dedicata a sant'Antonio abate, compatrono di Raiano.\nSui vicinati stretti ed irregolari (a causa delle gradinate esterne di ingresso alle case, cosiddette \"Bajitte\") si affacciano alcuni palazzi nobiliari ascrivibili, nella loro forma attuale, a dopo il terremoto del 1706.\nLa popolazione di questo borgo si aggirava nel 1532, secondo ricerche di Benedetto Croce, intorno a 800 abitanti, con una punta massima di 1600 abitanti nel 1648.\nBenedetto Croce stesso era solito passare tempo a Raiano, ospite al palazzo Sagaria Rossi. Oltre a Croce, altri personaggi illustri visitavano la famiglia Sagaria Rossi: Cesare De Lollis, Antonio Anile e l'editore Giovanni Laterza. Quest'ultimo scrisse:\"A Raiano ed al palazzo Rossi Sagaria \u00e8 legata la storia degli \u201cScrittori italiani\u201d\".\nL'espansione del paese sulla pianura circostante si svolse dapprima in prossimit\u00e0 del vecchio nucleo abitato, attorno a costruzioni preesistenti come l'attuale Torre dell'Orologio e la quattrocentesca chiesa di S. Maria (poi divenuta l'attuale Chiesa Parrocchiale S. Maria Maggiore), per poi seguire le direttrici della via Tiburtina e dell'antico Tratturo, ai margini dei quali sorsero nel '600 i due conventi dell'Ordine dei Francescani, il primo dei Padri Osservanti Minori detti Zoccolanti (ex sede del municipio), il secondo dell'Ordine dei Frati Minori Cappuccini.\nMonumenti e luoghi d'interesse.\nArchitetture religiose.\nIl fastoso altare \u00e8 del 1797, con tela di Vincenzo Conti; il coro \u00e8 intagliati intagliato in noce del maestro Bencivenga. Molti sono i reperti della chiesa antica distrutta dal terremoto prima della costruzione barocca, come la statua della Madonna col Bambino e la tela seicentesca di San Biagio. \nRiserva naturale Gole di San Venanzio.\nAttraversate dal fiume Aterno, le gole sono un corridoio ecologico tra il Parco Nazionale della Majella e il Parco naturale regionale Sirente-Velino. Tra i luoghi d'interesse ci sono l'eremo di San Venanzio e la lapide di Umberto Postiglione.\nInfrastrutture e trasporti.\nStrade.\nIl paese \u00e8 attraversato dalla strada statale 5 Via Tiburtina Valeria, che rappresenta il collegamento principale con L'Aquila, e da una sua breve diramazione, la SS 5 dir, che collega il paese al confinante comune di Pratola Peligna e al casello autostradale dell'autostrada A25 che rappresenta il principale collegamento con Pescara, Avezzano e Roma.\n\u00c8 attraversato inoltre dalle strada provinciali n. 10 \"Peligna\" e n. 9 \"Marsicana\".\nFerrovie.\nIl paese \u00e8 attraversato dalla ferrovia Sulmona-L'Aquila-Terni, linea secondaria a binario unico e trazione diesel, che lo serve con la stazione di Raiano, posta a circa 700 metri dalla piazza principale.\nSport.\nHa sede nel comune la societ\u00e0 di calcio A.S.D. Raiano 1968, che storicamente ha disputato campionati regionali."}
{"id": "26976", "revid": "2015336", "url": "https://it.wikipedia.org/wiki?curid=26976", "title": "Rivisondoli", "text": "Rivisondoli \u00e8 un comune italiano di 680 abitanti della provincia dell'Aquila in Abruzzo, noto centro turistico, rinomato per la pratica degli sport invernali e per le escursioni naturalistiche, compreso all'interno della comunit\u00e0 montana Alto Sangro e altopiano delle Cinquemiglia e del parco nazionale della Majella.\nGeografia fisica.\nTerritorio.\nRivisondoli \u00e8 posto nella bassa provincia dell'Aquila ai margini meridionali dell'altopiano delle Cinquemiglia, alle pendici occidentali del \"monte Calvario\" in comune col territorio di Pescocostanzo, a circa 1300 metri di altitudine. A ovest del territorio \u00e8 posto il \"Monte Pratello\", al confine coi Monti Marsicani, a nord-est il territorio raggiunge le pendici meridionali della Maiella, mentre ad est confina con la zona degli Altipiani maggiori d'Abruzzo.\nClima.\nNel febbraio del 1980, durante il periodo di Carnevale, si registr\u00f2 nel centro abitato, durante la notte, la temperatura di -29\u00a0\u00b0C, mentre il 5 gennaio 2009 \u00e8 stata misurata la temperatura di -30,6\u00a0\u00b0C. Tale valore di temperatura costituisce uno dei valori pi\u00f9 bassi rilevati in Italia in un centro abitato (la notizia \u00e8 stata pubblicata il 6/1/09 sulla seconda di copertina del \"Quotidiano Nazionale\").\nStoria.\nLa presenza dell'uomo durante la preistoria \u00e8 dimostrata da strumenti litici ritrovati nel territorio comunale e da tratti di mura poligonali (oggi non pi\u00f9 visibili) che furono rinvenute in localit\u00e0 \"Serra Castellaccio\". Non sono stati ritrovati reperti che possano attestare la presenza di un abitato in et\u00e0 romana. La prima citazione storica di esso risale solo al 724 ed \u00e8 rappresentata da un cenno contenuto nel \"Diploma di Grimoaldo II\" duca di Benevento, che fa riferimento a un \"Rigu Sundulum\".\nTra la fine dell'XI secolo e l'inizio del XII, il paese and\u00f2 acquistando la tipica fisionomia di borgo arrampicato, praticamente avvinghiato alla roccia, centrale rispetto alle aree coltivabili e alle zone adibite a pascolo che tornavano ad essere decisive per l'economia ed il progresso sociale del luogo, il quale, finita l'epoca delle invasioni, cominciava di nuovo a fiorire grazie alla ripresa della transumanza.\nIl nucleo del borgo arroccato che sempre di pi\u00f9 si svilupp\u00f2 dal '300 in poi \u00e8 ancora oggi evidente e presenta una struttura urbana raccolta, con edifici che s'affacciano su un sistema viario reticolare originario, fatto di stradine a scalinate che assecondano perfettamente il ritmo del pendio, e provvisto di un particolare tipo di cinta muraria (\"case a schiera\").\nNacque in quel periodo la primitiva ed ormai scomparsa chiesa parrocchiale di Santa Maria a Fonte o dell'Ospedale. Essa si ergeva di fianco all'\"albero della fonte\", un olmo altres\u00ec non pi\u00f9 esistente, che si riteneva prova dell'origine longobarda del comune, e alla piccola ma monumentale fontana che rappresenta l'unica superstite vestigia dell'antica parrocchia.\nLa storia del paese continu\u00f2 pi\u00f9 o meno tranquilla durante i secoli fino agli albori del '700, in cui si consolid\u00f2 anche l\"'universitas\", di tipo feudale (baronia), che appartenne ai Cantelmo di Popoli fino all'estinzione di questa grande famiglia. Il feudo venne poi alienato dagli eredi in via femminile di Giuseppe, l'ultimo dei Cantelmo, passando per lungo tempo da un \"padrone\" all'altro: prima ad Antonio Marchesano, poi a Pompeo Scala e da questi a Tarquinio Rosato che lo alien\u00f2 al marchese Fabrizio Mellucci originario di Capua; quest'ultimo, dopo averlo acquistato nel 1623 per ducati, fu costretto a venderlo ai Sardi di Sulmona, che governarono Rivisondoli fino all'epoca napoleonica.\nLa tranquilla vita del piccolo centro venne per\u00f2 turbata dal terremoto del 1703 e dal successivo sisma del 1706, che determinarono il crollo della gran parte delle costruzioni; nonostante ci\u00f2 la popolazione non si perse d'animo e ricostru\u00ec il paese dalle fondamenta, dimostrando una determinazione che si manifest\u00f2 anche dopo il rovinoso incendio del 1792 ed il catastrofico terremoto del 1915.\nUn altro stravolgimento di non lievi proporzioni fu l'abolizione del regime feudale, che contribu\u00ec a liberare ulteriormente le forze produttive e l'intraprendenza della popolazione e a far virare l'economia della pastorizia transumante a quella della pastorizia stanziale, che favor\u00ec la nascita di un ceto di contadini e pastori agiati.\nTra la fine dell'800 e l'inizio del '900 cominci\u00f2 un'altra fase ancora, con l'inserimento sulla ferrovia Sulmona-Isernia e l'arrivo di re Vittorio Emanuele e della sua famiglia, che nel 1913 furono ospitati nell'elegante edificio ottocentesco dell'\"albergo degli Appennini\", attualmente conosciuto come \"residenza reale\". La venuta dei reali contribu\u00ec a fare diventare Rivisondoli una delle pi\u00f9 note stazioni sciistiche e favor\u00ec l'arrivo di sempre maggiori quote di turisti ed appassionati della montagna.\nMonumenti e luoghi d'interesse.\nBorgo fortificato.\nAncora visibili le porte che consentivano l'accesso al borgo: la quattrocentesca Porta Antonetta e la porta nei pressi di Palazzo Sardi, nonch\u00e9 la cosiddetta Porta di Mezzo.\nEventi bellici e tellurici (come il terremoto del 1915) hanno cancellato per sempre molte evidenze storico-artistiche, ma hanno risparmiato tuttavia importanti testimonianze architettoniche quali il Palazzo Baronale, la settecentesca chiesa del Suffragio e la chiesa di Sant'Anna; quest'ultima, restaurata nel 2013, \u00e8 la cappella annessa al palazzo Baronale e internamente ospita un altare barocco in stucco.\nSantuario della Madonna della Portella.\nDa ricordare inoltre, per la sentita devozione cui si rivolgono le popolazioni dell'altopiano, \u00e8 il santuario della Madonna della Portella. La chiesa si trova nella strada statale che conduce da Roccaraso a Rocca Pia e risale al 1589\nPalazzi.\nFra gli altri edifici di valore storico-architettonico vi sono alcune \"case\" e palazzi settecenteschi: Casa De Capite, Casa Torre, Casa Romito, Casa Caniglia, Casa Gasparri, Casa Notar Grossi e Casa delle Signorine Ferrara, quest'ultima situata al lato dell'antico teatro del paese; di spicco \u00e8 poi il Palazzo Ferrara in via del Suffragio, appartenuto al gentiluomo Don Eugenio Ferrara, grande proprietario terriero e illuminato podest\u00e0 di Rivisondoli nel periodo fascista. In tutti i casi, si tratta di edifici caratterizzati da portali con elementi anche molto particolari, incorniciati da fregi in pietra finemente lavorata e in alcuni casi anche da \"vignali\", tipici pianerottoli con scala prospicienti l'ingresso, e da balconi e terrazzini che fanno registrare la presenza di accurati lavori in ferro.\nChiesa parrocchiale di San Nicola di Bari.\nLa chiesa parrocchiale, dedicata a San Nicola di Bari, \u00e8 in stile neoromanico e venne costruita nel 1931 in luogo della precedente. Esternamente, \u00e8 caratterizzata dal campanile e dalla facciata, nella quale si apre un'ampia trifora; all'interno, presenta una pianta a croce latina, con tre navate, e sono visibili alcune decorazioni in stucco barocche nella cupola e, nei transetti, altari in marmi policromi.\nSociet\u00e0.\nTradizioni e folclore.\nIl presepe vivente.\nCelebre evento \u00e8 il presepe vivente, rappresentazione per quadri viventi della nativit\u00e0 di Ges\u00f9, che va in scena il 5 gennaio, sin dal 1951. Secondo la tradizione l'ultimo nato del paese interpreta il bambinello, anche se in alcuni anni per il notevole calo di nascite si \u00e8 dovuto ricorrere al gemellaggio con alcuni altri paesi come nel 1993 quando, in seguito al gemellaggio con Betlemme il bimbo giunse direttamente dalla Terra Santa.\nCultura.\nIstruzione.\nMusei.\nMuseo Civico dell'Arte Presepiale.\nIl museo conserva una collezione di presepi artistici e di quadri, sculture, fotografie ed altre opere d'arte di artisti noti ed affermati. ma anche di giovani autori di talento, dedicate alla tradizionale rappresentazione annuale del presepe vivente. La struttura ospita spesso anche mostre personali e collettive.\nMuseo Civico.\nIl 6 agosto 2011, con la mostra \"Teofilo Patini - Bestie da soma, studi ed inediti\" \u00e8 stato inaugurato il nuovo Museo Civico, destinato a raccogliere le collezioni del vecchio Museo d'Arte Presepiale ed a costituire il centro aggregativo artistico della localit\u00e0.\nEconomia.\nTurismo.\nIl turismo a Rivisondoli inizi\u00f2 a svilupparsi subito dopo la venuta in paese dei Reali d'Italia, nel 1913 incrementando notevolmente i suoi flussi dopo la seconda guerra mondiale, col consolidarsi della localit\u00e0 come centro di vacanza estiva e stazione sciistica invernale. Gli impianti di risalita e le piste da sci di Monte Pratello formano con l'Aremogna e Pizzalto di Roccaraso un comprensorio sciistico di prim'ordine nel panorama sciistico italiano e tra i pi\u00f9 importanti del Centro-sud Italia. A far conoscere sempre pi\u00f9 il nome di Rivisondoli, grosso contributo diede l'ideazione, a partire dal 1951, del suggestivo Presepe vivente.\nCaratteristica del paese \u00e8 la produzione di scamorza, un formaggio fresco a pasta filata.\nInfrastrutture e trasporti.\nLa stazione ferroviaria di Rivisondoli-Pescocostanzo, sulla linea Sulmona-Isernia, \u00e8 la pi\u00f9 alta stazione di tutto il tratto appenninico e la seconda d'Italia, dopo quella del Brennero. .\nSport.\nNel 2008 Rivisondoli ha ospitato la partenza dell'8\u00aa tappa del Giro d'Italia di ciclismo, per la seconda volta, dopo l'arrivo e la partenza di due tappe del Giro d'Italia 1970.\nNel luglio 2015 \u00e8 sede del ritiro pre-campionato del Teramo Calcio ospitato presso l'Hotel Victoria e il Grand Hotel Europa siti in Via Guglielmo Marconi.\nNel luglio 2016 \u00e8 sede del ritiro pre-campionato del Foggia Calcio ospitato presso l'Hotel Victoria e il Grand Hotel Europa siti in Via Guglielmo Marconi.\nNel luglio 2017 \u00e8 sede del ritiro pre-campionato del Pescara Calcio ospitato presso l'Hotel Victoria e il Grand Hotel Europa siti in Via Guglielmo Marconi.\nNel luglio 2018 \u00e8 sede del ritiro pre-campionato della Salernitana Calcio ospitato presso l'Hotel Victoria e il Grand Hotel Europa siti in Via Guglielmo marconi."}
{"id": "26977", "revid": "120549067", "url": "https://it.wikipedia.org/wiki?curid=26977", "title": "Rocca Pia", "text": "Rocca Pia \u00e8 un comune italiano di abitanti della provincia dell'Aquila, in Abruzzo. Fa parte del parco nazionale della Majella ed \u00e8 stato parte della comunit\u00e0 montana Alto Sangro e altopiano delle Cinquemiglia fino alla soppressione di quest'ultima, nel 2013.\nGeografia fisica.\nIl comune \u00e8 compreso nell'alta valle del Gizio. Fa parte del comune di Rocca Pia quasi tutto l'altopiano delle Cinquemiglia. La fama di questo altopiano deriva dal fatto che attraversarlo d'inverno era proibitivo per le condizioni meteorologiche avverse. Infatti capitava spesso che morissero persone avventuratesi sull`altipiano e incappate in una bufera di neve. Si ricorda nel febbraio del 1528 la morte di trecento soldati appartenenti alla \"lega santissima\" della Repubblica di Venezia che erano andati a combattere contro Carlo V e, nel marzo dell'anno successivo, di cinquecento soldati tedeschi, all'ordine del principe d'Orange, mentre tornavano dall'Aquila.\nStoria.\nLe prime notizie riguardanti Rocca Pia risalgono intorno al X secolo allorch\u00e9 il Duca di Spoleto, passando da queste parti, don\u00f2 ai monaci volturnensi la chiesa di S.Marcello \"in loco Florine\", i cui resti sono ancora visibili nei pressi dell'abitato dell'attuale Rocca Pia. Il paese ha avuto diverse denominazioni: inizialmente era \"Florina\", ma ben presto venne chiamato \"Vallescura\" o \"Roccavalleoscura\", da quando venne costruita il castello o fortezza verso il XIII secolo.\nQuando il regno di Napoli, di cui faceva parte il villaggio, pass\u00f2 sotto il dominio dei francesi con Gioacchino Murat, il paese prese il nome di \"Rocca Letizia\" in onore della madre di Napoleone Bonaparte. Questo nome, comunque, non venne pressoch\u00e9 mai usato perch\u00e9 con il ritorno di Ferdinando di Borbone venne annullato il decreto di Murat e ritorn\u00f2 l'antico nome di Vallescura (in virt\u00f9 del fatto che il paese era posto in una stretta valle circondata da alte montagne). Il 21 ottobre 1860 a Vittorio Emanuele II, attraversando il piccolo comune di Rocca Valle Oscura, fu domandata la grazia che cambiasse il nome al paese.\nIl re, per affetto a sua figlia Maria Pia, regina del Portogallo, dalla quale aveva ricevuto una lettera in quel giorno, battezz\u00f2 Rocca Valle Oscura in \"Rocca Pia\". In occasione del 150\u00ba anniversario dell'Unit\u00e0 d'Italia, una delegazione dei monarchici che hanno cura delle spoglie dei reali sabaudi presso il Pantheon a Roma ha voluto erigere un ceppo commemorativo in onore di Vittorio Emanuele II che pass\u00f2, appunto, per Rocca Pia diretto a Teano, ove incontr\u00f2 Giuseppe Garibaldi.\nMonumenti e luoghi d'interesse.\nDel castello attuale rimangono solo rovine, ma \u00e8 leggibile la pianta triangolare con torri di difesa. Una porzione del torrione normanno \u00e8 sita nell'avamposto superiore, mentre una torre di epoca dei Cantelmo \u00e8 ben conservata: pianta circolare a scarpa, con merlature e beccatelli superiori. Si conservano anche porzioni delle mura."}
{"id": "26978", "revid": "305330", "url": "https://it.wikipedia.org/wiki?curid=26978", "title": "Rocca di Cambio", "text": "Rocca di Cambio (\"Rocche 'i Cagne\" in dialetto locale) \u00e8 un comune italiano di 487 abitanti della provincia dell'Aquila in Abruzzo, situato nella parte settentrionale dell'altopiano delle Rocche, all'interno del parco naturale regionale Sirente-Velino. Con i suoi 1.434\u00a0m s.l.m. \u00e8 il comune pi\u00f9 alto dell'Appennino, affermato centro di turismo per gli sport invernali dovendo la sua notoriet\u00e0 alla presenza nel proprio territorio della stazione sciistica di Campo Felice.\nGeografia fisica.\nIl comune \u00e8 posto ai margini settentrionali dell'altopiano delle Rocche, nella catena del Velino-Sirente, in posizione moderatamente arroccata rispetto all'altopiano e dominato dal gruppo montuoso di Monte Ocre-Monte Cagno. Il territorio si allunga in parte sull'altopiano fino a raggiungere Monte Rotondo, in comune con il territorio di Rocca di Mezzo, comprendendo anche il territorio montuoso di \"Monte Cagno\" (2156 m) e la parte meridionale della \"piana di Campo Felice\" con l'omonima stazione sciistica.\nClima.\nIl clima della zona \u00e8 quello tipico delle zone montane di media altezza. D'inverno \u00e8 rigido e nevoso, a seconda dell'annata, con il manto nevoso che nelle annate con pi\u00f9 precipitazioni permane da novembre ad aprile a seconda anche dell'esposizione dei luoghi rispetto alla radiazione solare. La chiusura montuosa ad ovest dell'altopiano e l'apertura verso est lo rendono particolarmente soggetto alle irruzioni di masse d'aria fredda dai Balcani e dalla Russia, sia pure con nevicate scarse per la schermatura del Gran Sasso ad est. La neve compare pi\u00f9 facilmente e in maniera pi\u00f9 abbondante con perturbazioni da ovest. L'autunno \u00e8 la stagione pi\u00f9 piovosa seguita dalla primavera; l'estate \u00e8 la stagione secca, con l'altitudine che mitiga le ondate di calore.\nStoria.\nIl borgo viene fondato come roccaforte medievale dai Longobardi nel IX secolo. Nel XII secolo vi si insedia la locale abbazia di Santa Lucia. Alla met\u00e0 del Duecento, il paese partecipa insieme agli altri villaggi della conca aquilana alla fondazione dell'Aquila, sotto il dominio degli angioini.\nNei secoli successivi Rocca di Cambio \u00e8 rimasto sotto il controllo degli aquilani. Poi all'inizio del XIX secolo conseguentemente alle riforme francesi, Rocca di Cambio perde la sua autonomia amministrativa diventando nel 1814 frazione di Rocca di Mezzo. Il paese torna autonomo nel 1849, allorquando recupera il suo status di comune autonomo. Sul piano economico il piccolo centro rimane legato all'agricoltura e alla pastorizia, per tutto il XIX e parte del XX secolo.\nIl piccolo centro inizia a modernizzarsi solo a partire dal secondo dopoguerra e segno di questo nuovo corso \u00e8 il fatto di venire dotato di luce elettrica e strade percorribili. Ma lo sviluppo vero e proprio lo si deve all'impegno del sindaco Aldo Jacovitti, che nel 1965 riesce a far passare il Giro d'Italia a Rocca di Cambio. Ci\u00f2 consente al paese di farsi conoscere alla nazione. Nei decenni successivi un grande sviluppo all'economia locale viene dato dalla realizzazione della stazione sciistica di Campo Felice, poco lontana dall'abitato.\nOrigini del nome.\nIl nome proviene dal \"Monte Cagno\" alle cui pendici sorge il centro, poi cambiato in \"Cambio\".\nTerremoto del 2009.\nIl terremoto del 6 aprile 2009 che ha colpito la regione Abruzzo con epicentro nelle zone aquilane, ha coinvolto praticamente l'intero centro storico. Moltissime abitazioni sono state lesionate pi\u00f9 o meno gravemente, con crollo parziale o totale di alcuni immobili. Il patrimonio immobiliare \u00e8 stato fortemente segnato dal sisma e solo a ricostruzione completata si potr\u00e0 disporre di un'esatta stima dei danni.\nLe tre chiese (la collegiata di San Pietro, la chiesa madre della Santissima Annunziata e l'abbazia di Santa Lucia) sono state danneggiate sia strutturalmente che architettonicamente, all'interno ed all'esterno. La chiesa di Santa Lucia e della Santissima Annunziata sono state riconsegnate alla popolazione, grazie ai lavori post terromoto, Nella collegiata di San Pietro, la torre campanaria ha subito una vera e propria \"torsione\" sull'asse verticale; internamente poi, il crollo della tamponatura e dell'intonaco dell'altare maggiore, ha fatto emergere un affresco di cui si ignorava l'esistenza.\nL'abbazia di Santa Lucia, gi\u00e0 monumento nazionale ha subito danni seri, con crolli dei paramenti interni ed esterni delle pareti laterali ed \u00e8 stata inserita dal Ministero per i Beni e le Attivit\u00e0 Culturali, nella lista dei 45 monumenti da adottare, con un danno stimato per l'importo di 2.100.000 euro e 30 mesi di lavoro (come risulta dalla Scheda di Valutazione e Censimento Danni, redatta dalla Protezione Civile Nazionale a supporto del Ministero per i Beni e le Attivit\u00e0 Culturali, Direzione Regionale per i Beni Culturali e Paesaggistici per l'Abruzzo - L'Aquila) ed \u00e8 stata riaperta il 29 giugno 2019.\nLa chiesa madre della Santissima Annunziata, dopo aver subito lavori di ristrutturazione e ripristino per i danni subiti, \u00e8 stata riaperta al culto dei fedeli nel dicembre 2010. Il corpo di fabbrica di accesso al cimitero \u00e8 stato messo in sicurezza poich\u00e9 essendo stato danneggiato, risultava inagibile; sorte peggiore \u00e8 toccata all'ex-edificio scolastico che \u00e8 stato demolito.\nLa S.R. 5 bis (ex-S.S. 5 bis), la dorsale che collega L'Aquila ad Avezzano, passando per l'Altipiano delle Rocche, ha subito danneggiamenti nell'infrastruttura, costituiti da fessurazioni e lesioni pi\u00f9 o meno lunghe e profonde del manto di asfalto e da dissesti della sede stradale con relative formazioni di affossamenti e dossi. La SP 38 (ex-Vestina Sarentina) variante della S.R. n. 5 bis, rimasta chiusa al transito nelle due direzioni, a causa di massi franati sulla sede stradale, per consentire i lavori di ripristino e di messa in sicurezza con reti e strutture paramassi, \u00e8 stata riaperta alla circolazione il 20 novembre 2009 nell'ultima tratta, dal bivio con la SR n. 5 fino all'abitato di San Martino d'Ocre.\nMonumenti e luoghi d'interesse.\nTorre del castello.\nIl castello fu costruito nel IX secolo dai Longobardi, ingrandito successivamente dai Normanni e danneggiato profondamente durante l'assedio di L'Aquila da Braccio da Montone (1423), poich\u00e9 i castellani di Rocca contribuirono con altri borghi vicini, nel 1254 a fondare la citt\u00e0, che seguiva il partito angioino in contrasto col dominio aragonese. Dopo il terremoto del 1703, del castello malmesso rimase in piedi solo una torre, con grande bastione di base a pianta circolare. Il resto fu usato per l'ampliamento della chiesa di San Pietro Apostolo, proprio davanti a essa. La torre nel primo '900, come testimoniano delle foto, era ancora usata come avamposto per controllare la valle, con un tetto piramidale in legno sulla cima. Successivamente negli anni '40 la torretta croll\u00f2, mozzando parte della fortificazione. La torre ha base quadrata per il bastione, che si erge sopra la base circolare, di ampiezza maggiore. Sulla sommit\u00e0 \u00e8 collocata una statua della Vergine invocante.\nEconomia.\nIl comune vive principalmente di turismo, estivo ed invernale, grazie anche alla presenza della stazione sciistica di Campo Felice, con presenza di discrete strutture ricettive; una parte degli abitanti lavora nel campo dell'agricoltura (foraggio e legumi) e dell'allevamento (bovini, equini, suini ed ovini) grazie anche alla presenza dell'altopiano limitrofo; la restante parte lavora nel campo industriale e dei servizi grazie alla vicinanza a L'Aquila.\nCultura.\nCinema.\nA Rocca di Cambio fu girata la prima parte del film \"Il ritorno di don Camillo\", nel quale il paese si chiama \"Montenara\". In ricordo dell'episodio, nel 2007 \u00e8 stata posta una targa commemorativa sulla scalinata che conduce alla Collegiata di San Pietro, uno dei luoghi principali delle riprese. La targa \u00e8 stata inaugurata dal sindaco di Rocca di Cambio e dal vicesindaco di Brescello - set \"naturale\" di tutti i film di Don Camillo - in segno dell'amicizia tra i due paesi.\nInfrastrutture e trasporti.\nIl comune \u00e8 raggiungibile da due diversi bivi collocati lungo la Vestina Sarentina in prossimit\u00e0 della parte settentrionale dell'Altopiano delle Rocche.\nSport.\n\u00c8 stata quattro volte arrivo di tappa del Giro d'Italia:"}
{"id": "26979", "revid": "713714", "url": "https://it.wikipedia.org/wiki?curid=26979", "title": "Rocca di Botte", "text": "Rocca di Botte \u00e8 un comune italiano di abitanti della provincia dell'Aquila, in Abruzzo.\nGeografia fisica.\nRocca di Botte \u00e8 un comune situato a al confine dell'Abruzzo con il Lazio. Il borgo sorge alle falde nord-occidentali dei monti Carseolani, non distante dall'area dei monti Simbruini e dell'omonimo parco naturale, segnando la linea di confine della piana del Cavaliere con l'alta valle dell'Aniene. I territori contermini sono Arsoli, Camerata Nuova, Cappadocia, Cervara di Roma, Oricola e Pereto. \nIl nucleo abitato \u00e8 adagiato sul versante settentrionale del monte La Corte che corona di verde il borgo antico, mentre nella zona pianeggiante a si trova la localit\u00e0 residenziale di Casaletto, localit\u00e0 attraversata dal torrente Fioio.\nOrigini del nome.\nSull'origine del nome Rocca di Botte ci sono diverse ipotesi:\nL'ocre posto in altura su un'area rocciosa del monte San Fabrizio veniva identificato nel Medioevo con il nome latino di Sancti Fabrizi.\nDurante l'epoca dell'incastellamento su alcune carte storiche il borgo viene identificato con il solo nome di \"Rocca\" o di \"Butte\", mentre nella bolla di Papa Clemente III del 1188 appare come \"Rocca de Butta\".\nSu un catalogo angioino del XIII secolo \u00e8 riportato il toponimo di \"Rocca de Labucco\". Dal XVII secolo in poi alcuni documenti ecclesiastici farebbero riferimento al borgo chiamandolo \"Arx\", \"Arx Fortium\", \"Arx Samnitum\", \"Arx Veges\" o \"Castro Arcis Vegetis\".\nDal Basso Medioevo in poi risultano pi\u00f9 di frequente i toponimi di \"Rocca de Bucte\" e \"Roccabotte\".\nStoria.\nLe prime notizie relative al territorio di Rocca di Botte risalgono al X secolo quando, secondo alcuni storici, sarebbe esistito un monastero basiliano o benedettino, intorno al quale si sarebbe formato il nucleo originario del paese. Nel borgo nel corso dell'XI secolo nacque e visse fino all'adolescenza san Pietro l'eremita, soprannominato \"Cavaliere itinerante\", che \u00e8 il protettore del paese. Morto a Trevi nel Lazio, fu proclamato santo il primo ottobre 1215 dal vescovo di Anagni, Giovanni IV.\nDal 1173 Rocca di Botte fu soggetta alla signoria di Ottone De Montanea, la cui famiglia govern\u00f2 fino al XIV secolo, successivamente pass\u00f2 sotto il controllo degli Orsini e a cominciare dagli ultimi anni del XV secolo divenne stabilmente un feudo della famiglia romana dei Colonna grazie alla donazione fatta a questa dinastia da parte di Federico I di Napoli.\nIl paese segu\u00ec le vicende storiche delle baronie della Marsica incluse nel ducato di Tagliacozzo e nella contea di Albe, conoscendo il massimo sviluppo edilizio e architettonico durante il XVI secolo grazie ai colonnesi. Tuttavia sub\u00ec due gravi devastazioni a causa della ribellione della popolazione: la pi\u00f9 grave avvenne nel 1557 ad opera dei militi del duca marsicano dell'epoca, l'altra fu ordinata dall'abate di Subiaco, Scipione Colonna.\nIl paese sub\u00ec la grave epidemia di peste nel 1656 che ne caus\u00f2 un brusco spopolamento.\nIl 27 dicembre del 1907 Rocca di Botte conquist\u00f2 ufficialmente l'autonomia amministrativa, grazie anche all'impegno del comitato civico. Il paese, come tutti i centri della piana del Cavaliere, sub\u00ec danni a seguito del terremoto di Avezzano del 1915 ma non esiti distruttivi paragonabili a quelli del Fucino e della valle Roveto. Il 10 e il 12 aprile 1961 si verificarono due scosse di terremoto con magnitudo stimata pari a 4,5 e 4,6 della scala Richter che causarono danni non irreparabili al patrimonio architettonico.\nNegli anni duemila il comune ha fatto registrare un boom demografico raddoppiando quasi il numero dei residenti rispetto agli anni settanta-novanta. \nIl paese, situato a ridosso del parco regionale dei monti Simbruini, \u00e8 considerato una salubre localit\u00e0 di villeggiatura.\nSociet\u00e0.\nTradizioni e folclore.\nTra la fine di agosto e la prima domenica di settembre di ogni anno si rinnova il rito della \"Comparanza\" o del \"Comparatico in San Pietro\" tra i comuni di Rocca di Botte e Trevi nel Lazio. Le celebrazioni religiose si svolgono in onore di san Pietro l'eremita, patrono dei due comuni. Il 29 agosto i fedeli di Rocca di Botte si recano a Trevi nel Lazio per venerare i resti del santo, mentre in occasione dell'ottavario, ovvero otto giorni dopo, il gemellaggio e il pellegrinaggio si rinnovano nel paese marsicano.\nNella prima decade di settembre durante il \"Comparatico\" di Rocca di Botte si celebra il rito della Panarda con l'offerta del pane benedetto di san Pietro, cotto nel forno originario della casa natale del santo eremita.\nEconomia.\nTurismo.\nRocca di Botte fa parte dell'associazione nazionale \"Borghi autentici d'Italia\".\nInfrastrutture e trasporti.\nStrade.\nRocca di Botte \u00e8 collegata a Roma e all'Aquila tramite il casello di Carsoli-Oricola dell'autostrada A24 ed a Pescara ed Avezzano tramite la diramazione a Torano della A25. La strada provinciale III collega il paese a Pereto e agli altri centri della piana del Cavaliere. Un'altra arteria provinciale la collega a Camerata Nuova.\nAmministrazione.\nSul sito del Ministero dell'interno sono disponibili i dati di tutte le elezioni amministrative di Rocca di Botte dal 1985 ad oggi.\nSport.\nNuoto.\nPresso la localit\u00e0 residenziale del Casaletto, in via Bonifacio Graziani, c'\u00e8 un centro sportivo dotato di piscina semi-olimpionica, piscina per bambini e vasca idromassaggio."}
{"id": "26980", "revid": "1543377", "url": "https://it.wikipedia.org/wiki?curid=26980", "title": "Rocca di Mezzo", "text": "Rocca di Mezzo (\"La Rocca\" in dialetto locale) \u00e8 un comune italiano di abitanti della provincia dell'Aquila in Abruzzo, appartenente alla Comunit\u00e0 montana Sirentina e sede del Parco naturale regionale Sirente-Velino, stazione climatica estiva e centro turistico di sport invernali (in particolare sci di fondo, sci escursionismo e scialpinismo), situata in posizione centrale sull'Altopiano delle Rocche (al di sotto del versante sud-orientale di Monte Rotondo), a breve distanza dagli impianti sciistici di Campo Felice e Ovindoli.\nGeografia fisica.\nTerritorio.\nIl territorio comunale si estende tra le dorsali del Monte Velino a ovest e del Monte Sirente a nord est, occupando un'area di circa 90\u00a0km\u00b2 e presentando dislivelli notevoli, che vanno dai 925 ai 2243 di \"Punta Trento\". Fanno parte del territorio del comune di Rocca di Mezzo anche i suggestivi Piani di Pezza (con tutte le cime circostanti, tra cui Monte Rotondo) e parte di Monte Sirente.\nGeologia.\nDal punto di vista geomorfologico e geologico, la porzione di altopiano compreso nel territorio comunale (con un'altitudine media di 1270/1280 m) \u00e8 caratterizzata da fenomeni carsici di notevole interesse, fra cui doline, inghiottitoi e grotte.\nNel cosiddetto \"inghiottitoio di Terranera\" le acque si disperdono per poi riaffiorare,a circa 3 chilometri di distanza nelle Grotte di Stiffe, nel territorio del comune di San Demetrio ne' Vestini, circa 600 metri pi\u00f9 in basso. Erroneamente accostato al piccolo lago di Pozzo Caldaio, l'inghiottitoio di Terranera \u00e8 in realt\u00e0 un insieme di pi\u00f9 inghiottitoi e doline che si trova in un'area piuttosto ampia della pianura (localmente detta \"Le Prata\") situata nel tratto compreso tra i borghi di Terranera e Rocca di Cambio, nella parte pi\u00f9 bassa di questo altopiano. Alcuni di questi inghiottitoi raccolgono l'acqua per tutto l'anno, altri soltanto nei periodi di maggiori precipitazioni acquose o in concomitanza con lo scioglimento delle nevi in primavera.\nAnche nella pianura tra Rocca di Mezzo e la frazione di Rovere sono presenti ulteriori inghiottitoi alcuni dei quali con doline di dimensioni di gran lunga superiori rispetto a quelle situate tra Terranera e Rocca di Cambio. Si trovano alle pendici del Monte Sirente e non \u00e8 stato ancora appurato se l'acqua che defluisce attraverso queste fessure arrivi anch'essa alle Grotte di Stiffe oppure no, ma a causa della notevole distanza tra le due aree dei gruppi di inghiottitoi (circa 5 chilometri) \u00e8 probabile che quelli sotto il Sirente prendano un'altra strada sotterranea, il cui punto di uscita \u00e8 al momento ancora sconosciuto.\nIdrografia.\nDi fatto, tutta l'acqua derivante dalle precipitazioni atmosferiche e dalle tantissime sorgenti e torrenti presenti nel comune converge inevitabilmente verso gli inghiottitoi dell'Altopiano delle Rocche, proseguendo il suo corso esclusivamente sottoterra. Altro elemento geografico particolarmente singolare del territorio \u00e8 che nel territorio del comune \u00e8 presente uno spartiacque tra i due versanti appenninici: la parte meridionale del comune, la cui \"linea\" passa tra Rocca di Mezzo e Rovere, raccoglie l'acqua che defluisce in ultimo verso il mar Tirreno, mentre l'acqua ricadente nella parte settentrionale del territorio (dove si trovano gli inghiottitoi) scorre invece verso il mar Adriatico.\nClima.\nIl clima della zona \u00e8 quello tipico delle zone montane di media montagna. D'inverno \u00e8 rigido e nevoso a seconda dell'annata, con il manto nevoso che nelle annate pi\u00f9 nevose permane da novembre ad aprile a seconda anche dell'esposizione dei luoghi rispetto alla radiazione solare. La chiusura montuosa ad ovest dell'altopiano e l'apertura verso est lo rende particolarmente soggetto alle irruzioni di masse d'aria fredda dai Balcani, sia pure con nevicate non particolarmente abbondanti, data la schermatura del Gran Sasso a Nord Est. La neve compare pi\u00f9 facilmente e in maniera pi\u00f9 abbondante con perturbazioni provenienti da ovest.\nL'autunno \u00e8 la stagione pi\u00f9 piovosa seguita dalla primavera; l'estate \u00e8 la stagione secca con l'altitudine che mitiga le ondate di calore, motivo per cui la localit\u00e0 \u00e8 meta prediletta dai residenti della vicina citt\u00e0 di Roma. I suggestivi Piani di Pezza, luogo di notevole bellezza naturale situati a poca distanza dal centro abitato, sono noti anche per le bassissime temperature invernali che spesso vengono l\u00ec registrate. In particolare\nStoria.\nEtimologia.\nIl nome deriva dalla presenza in epoca mediovale di una rocca, tutt'oggi visibile nella parte alta del paese e attorno al quale si \u00e8 sviluppato il paese, la quale rispetto alle altre rocche presenti nell'altipiano occupava una posizione abbastanza centrale nell'altipiano stesso.\nStoria antica.\nLe vicende storiche legate all'Altopiano delle Rocche, e a Rocca di Mezzo in particolare, hanno spesso avuto un legame con le avverse condizioni climatiche della zona. Il lungo periodo di innevamento invernale, le asperit\u00e0 naturali, la scarsit\u00e0 di comunicazioni, hanno provocato un isolamento duraturo, riducendo i contatti con i territori circostanti. I primi insediamenti umani della zona risalgono all'et\u00e0 paleolitica, come testimonia il ritrovamento nei Piani di Pezza e in Val d'Arano di stazzi utilizzati da pastori, provenienti dal Fucino e dalla Valle dell'Aterno.\nIn epoca preromana la porzione di altopiano integrato nel contemporaneo territorio comunale di Rocca di Mezzo apparteneva alla popolazione italica degli equi. Il territorio della contemporanea frazione di Rovere, segnava il confine nell'area di passaggio dei vestini con i marsi tra il Fucino e la conca aquilana. L'appartenenza in epoca medievale al territorio della Marsica \u00e8 chiaramente legata all'inclusione nella contea di Celano. Durante l'occupazione romana, l'altopiano divent\u00f2 un'importante zona strategica, in quanto situato tra i due grandi assi viari dell'Abruzzo: la Tiburtina Valeria, che da Roma giungeva fino a \"Ostia Aterni\" (la contemporanea Pescara), e la Claudia Nova, costruita dall'imperatore Claudio, che da Amiternum conduceva fino a Popoli.\nStoria medievale.\nDopo la caduta dell'Impero romano d'Occidente, il territorio rocchigiano e l'intero Abruzzo seguirono le vicende del resto d'Italia e fecero parte prima del Regno di Odoacre, poi di quello di Teodorico e dei suoi successori (fine del V secolo e prima met\u00e0 del VI) e infine, a seguito della riconquista giustinianea, dell'Impero romano d'Oriente (attorno alla met\u00e0 del VI secolo). Conquistato dai longobardi, il territorio dell'attuale comune di Rocca di Mezzo fece parte per circa cinquecento anni del Ducato di Spoleto.\n\u00c8 proprio sul finire di questo lungo periodo che si fa risalire la fondazione del paese (attorno all'anno 1000), cui parteciparono, secondo la tradizione, quattro comunit\u00e0 dedite alla pastorizia e all'agricoltura: S. Bartolomeo all'Anatella, S. Marco all'Intera, S. Damaso a Valle Caldora, S. Savino sotto il monte Cedico (attuale monte Rotondo). Tali comunit\u00e0 di pastori si sarebbero riunite intorno al colle di San Calvario, creando col tempo un borgo fortificato, simile a quelli che sarebbero sorti, in epoca successiva, a Rocca di Cambio, Ovindoli e San Potito. Il pi\u00f9 antico documento in cui appare il nome di Rocca di Mezzo \u00e8 tuttavia di un paio di secoli posteriore ed \u00e8 un atto del 1237, mediante il quale \u00ab...notar Berardo di Roccadimezzo roga instrumento col quale Ertania di detta Rocca, figlia di Michele, e Simone suo figlio...fecero perpetua rinuncia...di qualunque petizione, lite, azione...\u00bb. La presenza di un notaio a Rocca di Mezzo o comunque originario del luogo, presupponeva l'esistenza, durante il Regno di Federico II, di un centro abitato gi\u00e0 pienamente sviluppato e relativamente importante.\nPassato al Regno normanno (fine dell'XI secolo), poi a quello svevo-normanno di Sicilia retto da Federico II, Rocca di Mezzo divenne, nel Duecento, un feudo ambito, per la ricchezza dei suoi armenti e per la particolare posizione di cui godeva, al confine tra il territorio aquilano e quello di Celano. Nel 1222 Rocca di Mezzo era infeudato a Bernardo di Ocre, il quale fu costretto a cederlo ai Celano. Torn\u00f2 alla corona durante il regno di Corrado IV, figlio di Federico II, che dopo soli quattro anni lo riconsegn\u00f2 ai Celano. Nel 1268 inizi\u00f2 per il paese e per il suo Stato di appartenenza il dominio angioino, e, nella prima met\u00e0 del Quattrocento, quello aragonese, instaurato da Alfonso il Magnanimo.\nAgli inizi del XV secolo Rocca di Mezzo aveva un migliaio di abitanti ed era il pi\u00f9 popoloso castello del territorio aquilano, seguito da Paganica, Pizzoli e Lucoli. Nel luglio del 1423 fu investito da Braccio da Montone, che era penetrato in Abruzzo con l'intenzione di conquistare L'Aquila. Dopo nove mesi di assedio il paese capitol\u00f2 (maggio 1424) e fu saccheggiato e in parte distrutto dai bracceschi. La morte del condottiero, avvenuta ai primi di giugno del 1424 e la ritirata del suo esercito dall'Aquilano, permise alla popolazione, che era stata precedentemente dispersa, di tornare a Rocca di Mezzo ed iniziare l'opera di ricostruzione. Il recupero demografico fu relativamente rapido perch\u00e9 in una rilevazione del 1488 si contarono in paese 285 famiglie, per un totale di circa 1.500 abitanti\nStoria moderna e contemporanea.\nNella prima met\u00e0 del Cinquecento Rocca di Mezzo pass\u00f2, insieme a tutto il Regno di Napoli agli Asburgo di Spagna, che lo diedero in feudo a vari signori, fra cui i Colonna di Gallicano (XVI secolo e prima met\u00e0 del XVII) e i Barberini (dalla met\u00e0 del Seicento agli inizi dell'Ottocento). In et\u00e0 napoleonica, con la promulgazione della legge del 2 agosto 1806, vennero di fatto aboliti i diritti feudali nel Regno e Rocca di Mezzo pass\u00f2 a dipendere direttamente dalla Corona.\nDopo la restaurazione borbonica, il paese visse un periodo di relativa tranquillit\u00e0 fino alla sua incorporazione al nascente Regno d'Italia. Negli ultimi decenni dell'Ottocento speriment\u00f2 un notevole incremento demografico ed inizi\u00f2 a svilupparsi ai piedi della collina su cui era rimasto arroccato fin dalla sua nascita. Tale crescita, arrestatasi agli inizi del Novecento a causa dell'emigrazione, riprese con vigore nella seconda decade del secolo, portando la popolazione a toccare il suo massimo storico nel 1921 (4.168 abitanti secondo i dati censuali di quell'anno).\nLa scarsa redditivit\u00e0 dell'agricoltura (spesso di sussistenza) e l'inarrestabile crisi della pastorizia transumante diedero tuttavia nuovo impulso al fenomeno dell'emigrazione, che non si arrest\u00f2 neppure in epoca fascista, nonostante la legislazione restrittiva inaugurata dal regime fin dalla fine degli anni venti del Novecento. In effetti fra il 1921 e il 1936 il comune registr\u00f2 un decremento demografico consistente (dell'ordine del 24%) che si \u00e8 protratto fino alla fine del XX secolo, a causa non solo dell'emigrazione, ma anche di un calo generalizzato delle nascite che inizi\u00f2 a manifestarsi, come in altre aree d'Italia, a partire dal 1975-1980. Fra le mete preferite dagli emigranti rocchigiani nel corso del secolo passato segnaliamo, oltre Roma e l'Italia settentrionale, il Venezuela, il Sudafrica e gli Stati Uniti d'America. Nel censimento del 2001 la popolazione di Rocca di Mezzo tocc\u00f2 il suo minimo storico con 1.426 abitanti, valore inferiore persino a quello stimato nel 1488. Da allora ai giorni nostri si \u00e8 assistito a una lieve ripresa demografica (dovuta soprattutto all'immigrazione dall'estero), la cui modestia e battute di arresto non la fanno ancora percepire come una inversione di tendenza duratura (1.468 residenti censiti nel 2011, 1.534 stimati nel dicembre 2013 e scesi poi a 1.529 nel maggio 2015).\nFin dagli anni venti e trenta del Novecento inizi\u00f2 a svilupparsi in zona il turismo che sub\u00ec un forte incremento a partire dal 1960 circa. Di pari passo si verific\u00f2 un aumento consistente dell'edilizia residenziale, legata anche alla vicinanza degli impianti sciistici di Campo Felice e Ovindoli-Monte Magnola (appartenenti al comprensorio delle Tre Nevi) e al fresco clima estivo che ha sempre attratto molti vacanzieri dalla vicina capitale. Tale incremento, pur avendo avuto un impatto negativo sull'ambiente naturale circostante e sulla qualit\u00e0 di vita dei residenti, ha generato e continua a generare reddito e occupazione.\nIl 6 aprile 2009 Rocca di Mezzo \u00e8 stata colpita, sebbene in forma meno grave rispetto ad altri comuni limitrofi (fra cui L'Aquila, Rocca di Cambio e Ocre), dal recente sisma dell'Aquila: alcune abitazioni hanno riportato lesioni di una certa entit\u00e0 rendendole inagibili ed il campanile situato nella vicina frazione di Rovere \u00e8 crollato.\nMonumenti e luoghi d'interesse.\nArchitetture religiose.\nSu tale edificio non si hanno precise notizie ed \u00e8 difficile leggere anche l'impianto architettonico poich\u00e9 costantemente rimaneggiato nei secoli susseguitisi. Probabilmente la chiesa esisteva gi\u00e0 nel Medioevo, e venne edificata sopra l'area del castello, poich\u00e9 la torre di guardia \u00e8 stata occupata dal campanile, separato dalla chiesa, che sorge sul punto pi\u00f9 alto del pizzo roccioso. La chiesa come si presenta oggi \u00e8 stato oggetto dell'ultimo restauro del dopo terremoto del 1915, che le ha conferito all'esterno un aspetto neoromanico, e all'interno uno eclettico, prevalentemente neoclassico e neorinascimentale. L'esterno ha l'impianto rettangolare, con facciata a salienti, decorata al centro da portale a tutto sesto con lunetta a rilievo e decorazione della Vergine col Bambino, in asse con esso pi\u00f9 in alto sta un semplice rosone, senza vetrata. L'interno \u00e8 a tre navate divise da archi a tutto sesto poggianti su pilastri quadrati.\nIl piccolo edificio, detto anche cappella Gentile, risale originariamente al XVII secolo e si affaccia su Piazza Principe di Piemonte. Usata per secoli come cappella privata, nel XIX secolo fu ampliata in stile misto tra il neoclassico e il neogotico, e divenne una chiesa pubblica. Ha impianto rettangolare con facciata decorata da portale architravato a cornice neoclassica, sormontato in asse da una bifora neogotica, e da un ordine, appena sotto la cornice marcapiano, di cinque nicchie cieche, due delle quali provviste di finestra, infine l'architrave a timpano triangolare, sormontato nel vertice dalla statua della Madonna. L'interno \u00e8 a navata unica, piuttosto sobrio.\nNel centro di Rovere, \u00e8 la chiesa pi\u00f9 antica del paese, menzionata nel 1313, quando venne nominata dall'estimo dei beni. Ebbe il ruolo di parrocchiale anche di Fonteavignone fino all'inizio del XVI secolo quando venne ampliata la chiesa dell'Assunta. La chiesa \u00e8 molto interessante, confondendosi con il tessuto urbano delle case, \u00e8 priva di facciata, l'ingresso \u00e8 dato sul fianco, da un portale barocco seicentesco a timpano spezzato, con al centro la croce papale. L'interno \u00e8 barocco, molto ben decorato.\nSituata a Rovere in Largo Madonna, risale al XIII secolo e apparteneva alla diocesi dei Marsi. La confraternita omonima fu fondata nel 1590, che venne ampliata nel 1643, quando si ricavarono i loculi interrati per seppellire i morti. La facciata della chiesa \u00e8 in blocchi di pietra squadrati, essa \u00e8 articolata dal portale con stipiti e architrave modanati cinquecenteschi, sopra in asse c'\u00e8 una semplice finestra. In asse in cime \u00e8 posto il campanile a vela, a triplo fornice. L'impianto interno \u00e8 rettangolare a navata unica con terminazione ad abside semicircolare, ilo soffitto \u00e8 a capriate lignee, e di interesse c'\u00e8 solo il gruppo statuario dei Santi.\nIn contrada Fonteavignone, ha un aspetto settecentesco, anche se risale al XIV secolo. Vi sono conservati la statua della Vergine delle Grazie in terracotta del 1432, una croce processionale dell'orafo Nicola da Guardiagrele del 1434 e un pregevole dipinto della Madonna col Bambino di scuola raffaellesca.\nIn contrada Rovere, sussidiaria della parrocchia di San Pietro, ha un aspetto tardo ottocentesco in stile rurale, anche se l'architrave a timpano spezzato del portale fa immaginare che possa risalire all'epoca barocca. Ha impianto rettangolare con il portale, sovrastato da un oculo centrale, mentre la copertura del tetto \u00e8 a spioventi.\nParrocchia di borgo Terranera, \u00e8 molto antica. In documenti si legge che nel 1180 Tommaso Conte dei Marsi di Celano, signore di Barili e figlio di Berardo il Francisco, fondatore di Rocca Odorisia (probabilmente Rocca di Cambio), don\u00f2 ai Gerosolimitani la chiesa di San Pio a Campana di Fontecchio, poi la chiesa di San Niccol\u00f2 di Terranera con tutte le rendite. Lo storico Antinori ipotizza l'esistenza di un borgo dipendente dal castello di Barile situato presso la valle dell'Aterno, tra Terranera, Tussillo e Casentino. Questo castello nel 1254 partecip\u00f2 a fondare L'Aquila, venne distrutto da Corradino di Svevia nel 1268 circa. La chiesa oggi ha un aspetto settecentesco, con facciata molto semplice a tetto spiovente, e ingresso presso un loggiato a due archi sul fianco di destra, con portale architravato, sovrastato dal campanile a torre.\nDedicata a Leucio d'Alessandria e risalente al XV secolo, si trova nella pineta omonima fuori Rocca di Mezzo. Interessante notare come il culto del vescovo orientale si diffuse in Abruzzo principalmente ad Atessa, essendo venerato nel duomo per la leggenda del drago, e poi a Rocca e a Cagnano Amiterno, nell'aquilano. Fondata nell'epoca rinascimentale, sorge sul cocuzzolo collinare, ad impianto rettangolare, con facciata quadrata, decorata da portale architravato e sovrastato dal centro della facciata da un oculo. L'interno \u00e8 ancora inagibile per il sisma del 2009.\nArchitetture civili.\n\u00c8 un edificio sorto nei primi anni del Novecento in Piazza Principe di Piemonte, poich\u00e9 per l'espansione dell'abitato pi\u00f9 a valle, gli antichi palazzi del quartiere vecchio non erano pi\u00f9 adatti ad ospitare gli uffici. Il palazzo segue i caratteri monumentali dell'architettura tardo classica ed eclettica, ha impianto rettangolare, diviso nella facciata in tre parti da paraste, e ugualmente in tre settori orizzontali da cornicioni marcapiano. Gli ingressi sono due, posti nei due lati esterni, a confluenza delle paraste che compongono la porzione centrale, e sono architravati con timpano curvilineo, mentre le finestre rettangolari dei due ordini superiori sono alquanto semplici, e solo l'ordine del settore mediano \u00e8 architravato con semplici cornici. In cima nella parte centrale si erge una piccola torretta con l'orologio civico.\nAttuale sede del parco naturale regionale Sirente-Velino, fu realizzata dall'architetto Fasolo tra il 1925 e il 1930 in stile eclettico liberty. La struttura evoca le forme stilizzate del rinascimento italiano toscano, la robusta compattezza della costruzione poggia sopr auno zoccolo bugnato di conci bianchi e il bel inserto della pietra nel laterizio, studiato per accentuare il contrasto chiaroscurale delle componenti decorative, le sobrie linee dei tre avancorpi sormontati da altrettanti frontoni triangolari che risaltano il valore plastico delle facciate, il monumentale ingresso ad arco, modanato dagli stessi elementi dell'archivolto, l'eleganza del disegno di certe finestre a lunetta, ingentilite dalle figure in rilievo e dalle cornici in pietra tagliata. I tetti vasti, sfalsati, sovrapposti l'uno all'altro, sono movimentati da edicole, scale e balaustre, con curiosi camini ad arnia. L'interno ha i soffitti in travi di legno, i pavimenti sono in piastrelle di cotto, nell'atrio le pareti sono dipinte, l'arredo \u00e8 in mobili d'antiquario. Durante il 1943-44 la villa fu comando militare dei tedeschi, vi si install\u00f2 il presidio del generale von Zanthier, e poi venne bombardata dagli americani, che per\u00f2 non centrarono la costruzione, salvandosi dalle distruzioni.\nSi trova nella parte pi\u00f9 alta della montagnetta dove sorge Rovere, e fa parte del sistema difensivo dei Normanni dell'XI-XII secolo, dell'altopiano delle Rocche. Nel 1254 contribu\u00ec a fondare L'Aquila, venne attaccato nel 1424 da Braccio da Montone, ma non perse sino al XVII secolo la funzione di controllo del traffico nella vallata delle merci e dei viandanti e pastori transumanti. Il castello era documentato gi\u00e0 dal 1100, appartiene a quella tipologia dei castelli-villaggio cinti da mura e torri tompitratta, che si raccordano al torrione principale pentagonale, come l'esempio dei castelli recinto a triangolo di San Pio delle Camere, Roccacasale e Stiffe. Oggi le rovine sono ancora abbastanza conservate, e all'interno \u00e8 possibile riconoscere le casermette dei soldati, l'armeria e la cisterna.\nSi tratta di una costruzione recente, situata all'ingresso del paese, in onore della festa tradizionale rocchigiana. Sopra un blocco di base si erge un rettangolo sagomato con le figure del fiore. Questa festa fu inaugurata nel 1947, forse ispirata alla Sfilata delle Rose che si tiene in California, e portata in paese da emigranti. Nel mese di Maggio il narciso, spontaneamente rigoglioso sull'altopiano delle Rocche, \u00e8 diventato il simbolo naturale del paese.\nFu costruita nella seconda met\u00e0 dell'Ottocento per facilitare il prelievo dell'acqua degli abitanti, e per abbeverare le bestie. Poggia su un basamento in pietra, e si sviluppa a vasca circolare scandita da blocchi che fanno assumere alla vasca stella un aspetto vagamente ottagonale. Dalla vasca si erge un fusto sagomato con le cannelle, ed in cima troneggia un putto in ghisa che abbraccia un delfino da cui sgorga l'acqua. Un'altra fontana in ghisa, pi\u00f9 antica, si trova addossata a un muro, con catino a mensola e terminazione a timpano, ha per supporto una parete a terminazione orizzontale in pietra, con leggera cornice. L'accesso \u00e8 delimitato da due bassi setti murari, lateralmente affiancati da due sedili in pietra delimitati da lesene. Un'altra cornice di due lesene a semicerchio delimita il centro della fonte stessa.\nCimitero moderno in stile monumentale inaugurato nel 1898, nella periferia nord-orientale del capoluogo comunale.\nLuoghi di interesse naturalistico.\nIstituito nel 1989 con sede a Rocca di Mezzo, con lo scopo di tutelare e preservare i valori ambientali, nonch\u00e9 di trasmettere alle generazioni gli elementi culturali e i segni delle ricchezze storico-architettoniche ereditate dal passato. Il Parco \u00e8 un incantevole scenario naturale, un paesaggio incontaminato che ospita flora e fauna tra le pi\u00f9 significative del centro Italia, concentrato di storia, che conserva le testimonianze di un passato ancora vivo, dove la presenza di templi romani, castelli, torri, borghi medievali permette di scoprire la storia della Marsica. Le offerte ricettive riguardano infatti i percorsi storico culturali nei paesi, i percorsi escursionistici, studi sulla flora e la fauna, e passeggiate trekking. Il parco si estende dalle gole di Celano a ridosso della conca del Fucino, fino a Ovindoli, Rocca di Cambio, Tione degli Abruzzi e Fontecchio, alle pendici della valle dell'Aterno a L'Aquila. Il cuore del Parco a Rocca di Mezzo \u00e8 l'altopiano delle Rocche, che si estende per 1300 metri di quota, tra la bassa val d'Aterno e la Piana Fucense, contornato dalle catene montuose del Velino e del Sirente. In questo territorio caratterizzato dalla presenza di pascoli e bacini carsici, si trovano i comuni di Rocca di Mezzo con le frazioni Rovere, Fonteavignone, Terranera e Rocca di Cambio con Ovindoli, che le frazioni di San Potito e Santa Jona. Dal primo Novecento l'altopiano \u00e8 stato interessato soprattutto dal turismo invernale sciistico con arrivi soprattutto da Roma e dal napoletano, per gli impianti attrezzati di Campo Felice, di Pescasseroli e di Ovindoli Monte Magnola.\nSi tratta di due parchi realizzati mediante piantata di alberi di montagna, situati ad ovest di Rocca. Il primo si sviluppa attorno la chiesa di San Leucio, il secondo \u00e8 posto nei pressi di Terranera, e ha di interesse un tempietto votivo ottagonale, caratterizzato da arcate a tutto sesto con architravi decorate, e cupola piramidale. Si ipotizza che possa trattarsi di una chiesa pi\u00f9 antica, rimaneggiata dopo il terremoto del 1915.\nSono uno spettacolare altopiano glaciale carsico alluvionato, situato nell'area comunale di Rocca di Mezzo. L'altopiano \u00e8 luogo ideale per praticare sci, escursioni e passeggiate trekking. L'ingresso \u00e8 dato da Vado di Pezza, provenendo da Rocca di Mezzo, la presenza di faggete fino a 1850 m. di quota, la piana invece che ha i versanti esposti a ovest e a sud \u00e8 priva di vegetazione ad alto fusto. L'aspetto affascinante \u00e8 dato dalla cresta del Monte Velino, e dai sentieri che salgono da Capo Pezza verso le numerose vette alte oltre i 2000m. Tra questi, molto suggestivo \u00e8 il sentiero principale che conduce al Rifugio Vincenzo Sebastiani, di propriet\u00e0 dei CAI sezione Roma (inaugurato nel 1922) a quota 2102m che attraversa la faggeta di Valle Cerchiata. Da questa zona poi vi sono diverse diramazioni che portano a raggiungere bivio per Punta Trento a 2220 m., dove il sentiero s'inerpica verso il Bicchero, quota 2161 m., e poi verso la vetta del Monte Cafornia (2409 m). Dal bivio s'incontra il Monte Sevice di 2331 m., dove \u00e8 raggiungibile anche il Velino, raggiungendo 2486 m. di vetta. Questo monte \u00e8 il pi\u00f9 alto di tutto il parco naturale, e da l\u00ec si gode una vista della piana del Fucino con Avezzano, dei gruppi montuosi dell'Appennino centrale, la parte est della Majella, il Gran Sasso a nord, i monti Marsicani a sud-est, i Monti Ernici a sud e i Monti Simbruini a sud-ovest.\nIn localit\u00e0 Caporitorto presso Rocca di Cambio e in piccola parte ricadente nel territorio di Rocca di Mezzo, \u00e8 una importante stazione sciistica nella catena del Sirente-Velino, e con Campo Imperatore e Monte Magnola fa parte del comprensorio sciistico Tre Nevi, con cime alte pi\u00f9 di 2000 metri. Campo Felice dispone di 30\u00a0km tracciati immersi nella natura, ha 250 cannoni sparaneve, un fabbisogno idrico di 70 milioni di litri, assicurato da un bacino naturale posto sulla base della seggiovia, detto la Cisterna, a 1700 metri di quota. In cima a Monte Rotondo (2064m) si godono panorami del Gran Sasso, del Sirente e del Velino, la Majella e la Duchessa.\nSociet\u00e0.\nEvoluzione demografica.\nLa costante flessione demografica conosciuta da Rocca di Mezzo dal 1921 ai giorni nostri, \u00e8 stata in parte compensata negli ultimi decenni dall'immigrazione. Fin dagli anni novanta del Novecento, si sono infatti stabiliti in paese numerosi lavoratori stranieri, per lo pi\u00f9 originari dell'Europa orientale. I residenti esteri in situazione regolare erano 156 al 31 dicembre 2014 e costituivano poco pi\u00f9 del 10% della popolazione complessiva del comune. Fra di essi il 59% circa (92 unit\u00e0) provenivano dalla Romania, seguiti dai kosovari (18 unit\u00e0), dai serbi (11 unit\u00e0), dagli ucraini (8 unit\u00e0) e dagli albanesi (7 unit\u00e0).\nEconomia.\nIl paese vive quasi interamente di turismo estivo ed invernale nelle aree naturali suddette e di attivit\u00e0 commerciali connesse.\nCultura.\nCinema.\nNel 1954 furono girate a Rocca di Mezzo alcune scene del film \"La strada\" di Federico Fellini, vincitore del premio Oscar nel 1957 come \"miglior film straniero\".\nGeografia antropica.\nIl capoluogo comunale \u00e8 posto alle pendici del Monte Rotondo, e il suo centro storico sorge su una collina di modesta altitudine (nota con il nome di \"San Calvario\") situata a una cinquantina di metri al di sopra dell'altipiano e a 1329 m s.l.m.\nL'abitato \u00e8 diviso in tre parti:\nInfrastrutture e trasporti.\nStrade.\nIl comune \u00e8 attraversato dalla strada statale 696 del Parco Regionale Sirente-Velino, il cui tracciato all'interno del territorio comunale ricalca quello dell'ex strada statale 5 bis Vestina-Sarentina. \u00c8 inoltre servito da due arterie della rete stradale provinciale aquilana, la SP11 Sirentina e la SP38 Nuova Vestina, che hanno entrambe termine sulla SS696 proprio in corrispondenza di Rocca di Mezzo."}
{"id": "26981", "revid": "125226940", "url": "https://it.wikipedia.org/wiki?curid=26981", "title": "Roccaraso", "text": "Roccaraso \u00e8 un comune italiano di abitanti della bassa provincia dell'Aquila, in Abruzzo. Situato ai margini meridionali dell'Altopiano delle Cinquemiglia, ha fatto parte della Comunit\u00e0 montana Alto Sangro e altopiano delle Cinquemiglia fino alla soppressione di quest'ultima, nel 2013. I suoi impianti sciistici, appartenenti al comprensorio sciistico dell'Alto Sangro, rendono la localit\u00e0 una delle maggiori stazioni turistiche montane dell'intero Appennino.\nGeografia fisica.\nTerritorio.\nRoccaraso \u00e8 posta nella bassa provincia dell'Aquila pochi km a sud dell'altopiano delle Cinquemiglia e dell'altopiano del Quarto Grande, nella zona degli altipiani maggiori d'Abruzzo, sovrastato ad ovest dal Piano Aremogna e dai \"monti di Roccaraso\" (sottogruppo del \"Monte Greco\"). Il centro cittadino \u00e8 situato a 1236 metri sul livello del mare.\nClima.\n\u00c8 inoltre presente una nuova stazione meteorologica posizionata sul Piano Aremogna, integrata con una webcam, che permette di valutare la situazione meteorologica in tempo reale.\nIl clima di Roccaraso \u00e8 influenzato dall'altitudine (1236 metri in centro), dalla continentalit\u00e0 e dalla vicinanza ad alti massicci montuosi (il monte Greco raggiunge i 2285 metri). In inverno le temperature scendono molto sotto lo zero di notte e a volte non raggiungono lo zero neanche di giorno, specie quando ci sono correnti prevalenti da nord-est (il grecale). Altre volte invece le temperature risalgono e causano lo scioglimento delle nevi, che comunque \u00e8 quasi sempre presente in inverno. Nevicate eccezionali come quella del 2012 hanno fatto registrare 180 centimetri di neve e oltre.\nIn primavera e in autunno pu\u00f2 fare molto freddo e le precipitazioni sono abbondanti, mentre in estate il clima \u00e8 mite e soleggiato, con temperature che difficilmente raggiungono i 30 gradi e notti molto fresche. Talvolta qualche temporale estivo sembra spezzare l'estate, pi\u00f9 frequentemente che sulle coste. Generalmente ci sono delle caratteristiche di continentalit\u00e0, anche se le precipitazioni sono pi\u00f9 abbondanti in inverno che in estate. Vi sono differenti microclimi a seconda dell'altitudine e dell'esposizione delle valli. Nella fredda piana delle cinque miglia si sono sfiorati ripetutamente i -30 gradi, a causa della spiccata continentalit\u00e0 del clima in quella valle. In paese invece temperature cos\u00ec estreme sono poco comuni.\nStoria.\nOrigini e medioevo.\nRoccaraso sorge intorno all'anno 1000 nei pressi del torrente \"Rasinus\", da cui prende il nome di \"Rocca Rasini\". Si sviluppa come borgo agricolo, pastorale e artigianale, consentendo alla sua popolazione una vita serena e prosperosa. Il terremoto della Maiella del 1706 danneggi\u00f2 il borgo. Nel 1698 era stato eretto in paese il Teatro Angeloni, costruito da Berardino Angeloni, ritenuto il teatro civile pi\u00f9 antico d'Abruzzo insieme al San Salvatore dell'Aquila, purtroppo distrutto durante la seconda guerra mondiale. Nel 1813 nacque in paese il patologo Salvatore Tommasi, cui \u00e8 dedicata la Biblioteca provinciale dell'Aquila; una targa commemorativa oggi \u00e8 posta su un palazzo presso la Piazza comunale.\nVerso la fine dell'ottocento, l'apertura del collegamento ferroviario con Napoli comincia a portare i primi turisti, attratti dalla bellezza dell'ambiente naturale, e soprattutto dalla possibilit\u00e0 di attivare un comprensorio sciistico da parte degli abitanti, accolti nei vari alberghi che in quell'epoca cominciavano a sorgere.\nDall'Ottocento al primo Novecento.\nLa realizzazione della ferrovia Sulmona-Isernia nel 1897, per interessamento del Senatore Giuseppe Andrea Angeloni, segn\u00f2 la svolta nella storia economica di Roccaraso, facilitando i collegamenti con la Campania e il Lazio. L'inizi dell'attivit\u00e0 sciistica inizi\u00f2 nel 1909 con la scoperta da parte di un gruppo di giornalisti, citato inoltre dall'Agostinoni nel libro \"Altipiani d'Abruzzo\" nel 1911. La Guida Touring del 1938 dopo aver definito Roccaraso \"fresca e pittoresca stazione estiva di diporti invernali\" annovera 9 alberghi, testimonianza gi\u00e0 di progredita attivit\u00e0 ricettiva. La famiglia Reale dei Savoia fu spesso ospite del paese e ci\u00f2 contribu\u00ec a far riconoscere Roccaraso alle famiglie nobili pi\u00f9 in vista tra Napoli e Roma, prima della guerra infatti gli alberghi erano notevolmente aumentati.\nNegli anni '20 Roccaraso fece il salto di qualit\u00e0, con la costruzione di alberghi veri e propri, poich\u00e9 prima esistevano solo piccoli bivacchi: nacque l'Albergo Savoia, dovuto all'iniziativa del Colonnello Zamboni il quale contribu\u00ec a dare una spinta al turismo roccolano; dopo il Savoia fu costruito il \"Monte Maiella\" con 20-30 lire di pensione, infine il \"Reale\". Poi venne eretto l'albergo economico \"Roma\" per consentire lo svolgimento di gare a livello nazionale, nel 1922 fu costituito il Club Sci Roccaraso, uno dei primi in Italia, nel 1937 il principe Umberto II di Savoia venne ad inaugurare uno dei primi veri impianti di slittovia, che portava a Monte Zurrone. Fino alla guerra, Roccaraso era considerata la stazione pi\u00f9 progredita del sud Italia e dell'Abruzzo. Presso l'Aremogna, nel 1938 fu costruito il Rifugio Giovanna , in onore della visita di Giovanna di Savoia, ampliato notevolmente dopo la guerra nel Rifugio Aremogna.\nSeconda guerra mondiale.\nA guerra iniziata, Roccaraso si trov\u00f2 compresa nella linea di difesa Gustav, voluta dal Generale Kesselring contro gli alleati. Le truppe tedesche arrivarono nel settembre 1943, iniziando i lavori di fortificazione della linea Gustav, e dato il terreno estremamente pianeggiante, vennero scavate fosse, disboscate le aree verdi con i tronchi accatastati in mezzo alla strade e alle porte del paese per impedire in ogni maniera l'avanzata alleata, tronchi ammassati anche nel resto delle vie della Piana delle Cinquemiglia, fino a Rocca Pia e Castel di Sangro, in tutto gli alberi abbattuti furono 2000. Il 3 novembre giunse l'ordine di sfollamento del paese, con indicazione di ricovero Sulmona, mentre gli aerei ricognitori degli alleati perlustravano l'altopiano. Quando gli alleati presero Castel di Sangro, il piano di distruzione di Roccaraso fu attuato, minate le case, i palazzi, le chiese, e tutto fatto brillare. Praticamente macabra risult\u00f2 la distruzione, poich\u00e9 nel vero senso della parola dell'abitato medievale-rinascimentale non rimase alcune traccia, se non brandelli di mura della chiesa madre di Sant'Ippolito, la torre campanaria e la facciata, e la chiesa di San Rocco, rimasta intatta dalle distruzioni. Altri monumenti di pregio, come il teatro Angeloni, il primo realizzato in Abruzzo nel XVII secolo, e la torre dell'orologio, rimasuglio del castello medievale (posta davanti alla chiesa madre), scomparvero per sempre.\nDistrutta Roccaraso, i tedeschi si diressero a nord, lasciando lo scenario apocalittico ai civili e ai militari alleati. Soltanto nel biennio 1945-46 inizi\u00f2 la ricostruzione, piuttosto celere, con la riapertura di un albergo per il turismo invernale, dacch\u00e9 Roccaraso era meta turistica, anche dei reali di Napoli, gi\u00e0 dalla seconda met\u00e0 dell'Ottocento, e successivamente del Municipio, della chiesa madre (1957 ca.) e di altre strutture ricettive, contando pi\u00f9 sul rifacimento celere dell'abitato per dare alloggio ai cittadini, piuttosto che rispettare l'antico aspetto storico-artistico, in modo che gi\u00e0 negli anni '50 Roccaraso potesse diventare nuovamente un florido centro turistico per l'Abruzzo e i villeggianti romani e napoletani.\nStrage di Pietransieri del Bosco Limmari.\nDei fatti della guerra, ancora pi\u00f9 atroce resta l'eccidio del Bosco del Limmari, presso la frazione roccolana di Pietransieri. L'eccidio avvenne il 21 novembre 1943 presso il Bosco del Limmari, dove i tedeschi trucidarono 128 persone, di cui 60 donne e vari bambini, senza precise motivazioni, ma per il semplice sospetto che la popolazione sostenesse la causa partigiana. Kesselring fece affiggere dei manifesti a Rivisondoli, Roccacinquemiglia, Roccaraso, Pescocostanzo, in cui incitava la popolazione nelle case ad abbandonare i paesi per completare l'opera di distruzione tattica. A Pietransieri la gente non sfoll\u00f2, ma non perch\u00e9 collaboravano con i partigiani della Maiella. Solo alcuni si rifugiarono nei boschi, cos\u00ec i tedeschi accusarono la gente di tradimento, e condussero la gente nel bosco, presso un casolare. La rappresaglia tedesca dapprima si sfog\u00f2 sul bestiame, per evitare rifornimenti agli alleati. poi i cittadini furono radunati nel casolare, fucilati e la casa venne fatta saltare in aria: unica superstite fu la bambina Virginia Macerelli, che si nascose sotto il corpo della madre morta.\nTra le 128 vittime 34 furono i bambini. I corpi restarono, a causa della guerra, a lungo abbandonati nel bosco, sepolti dalla neve, e furono scoperti sono nella primavera del 1944 in avanzata fase di decomposizione, e dunque sepolti nell'apposito sacrario in contrada Pietransieri, con rito cristiano. Il sacrario \u00e8 un tempietto ottagonale, con delle targhette di pietra che ricordano i nomi dei caduti e l'et\u00e0.\nRoccaraso \u00e8 tra le Citt\u00e0 decorate al valor militare per la guerra di liberazione perch\u00e9 \u00e8 stata insignita della Medaglia d'oro al valor militare per i sacrifici delle sue popolazioni (culminate nell'Eccidio di Pietransieri) e per la sua attivit\u00e0 nella lotta partigiana durante la Seconda guerra mondiale.\nLa rinascita.\nCon gli aiuti statali, Roccaraso si riprese immediatamente, nel 1946-47 gi\u00e0 era concluso il primo albergo turistico, fu riaperta una seggiovia per il turismo, mentre si avviava la frettolosa costruzione delle case sopra i ruderi del borgo vecchio, nel 1957 con l'inaugurazione della nuova parrocchia di Santa Maria Assunta sulla vecchia, Roccaraso poteva dirsi ricostruita, ma non bast\u00f2, poich\u00e9 negli anni '60-'70 lungo la direttrice di via Roma inizi\u00f2 l'edificazione di nuove case, condomini e alberghi, sino a raggiungere l'incrocio con la via del Monte Pratello e la strada di Rivisondoli. La costruzione continu\u00f2 anche presso l'area della storica chiesa di San Rocco, e si estese ad ovest lungo via Vallone San Rocco e via Aremogna.\nIl nuovo turismo di massa, in gran parte proveniente dalle regioni meridionali e da Napoli, \u00e8 tornato a coronare il sogno economico di Roccaraso, ancora ritenuta tra le localit\u00e0 sciistiche migliori d'Abruzzo, insieme ad Ovindoli e Pescasseroli, nuovi progetti di ampliamento delle stazioni sciistiche sono in corso.\nOnorificenze.\nIl 18 gennaio 1967 la frazione di Pietransieri \u00e8 stata insignita della Medaglia d'Oro al Valor Militare \nMonumenti e luoghi d'interesse.\nRoccaraso fino al 1943 appariva come un borgo medievale arroccato su una scarpata, costituito da case in pietra grezza, addossate l'una sull'altra. Lo stile delle abitazioni in pietra concia, con finestre architravate, era molto simile a quello dei paesi attorno di Pescocostanzo, Castel di Sangro e Campo di Giove: la civitella era costituita dal punto pi\u00f9 alto, compreso tra Piazza XX Settembre, via Aracoeli, via Salvatore Tommasi e via del Sannio, oggi completamente modificata per le distruzione della guerra, con nuove abitazioni e alberghi. Al borgo si accedeva mediante la porta del Torrione dell'orologio civico, la periferia ottocentesca con le case dei turisti e gli alberghi iniziava dalla chiesa di Sant'Ippolito (oggi dell'Assunta), e proseguiva per tutta via Roma.\nDopo la seconda guerra mondiale il centro fu quasi completamente distrutto, e di storico perse la Torretta del Castello (affacciata su piazza XX Settembre davanti al sagrato della chiesa di sant'Ippolito, oggi dell'Assunta), di cui alcune foto storiche mostrano la pianta rettangolare irregolare con coronamento in merlature, usata dall'800 come torre dell'orologio. Si trovava di fronte alla chiesa dell'Assunta, dove oggi vi \u00e8 un albergo. Di interesse, al livello storico-artistico Roccaraso oggi ha ben poco, tranne il borgo medievale di Pietransieri e la chiesa barocca di San Rocco. Sopra il monte Aremogna, in ricordo della battaglia contro i tedeschi, \u00e8 stato collocato il Monumento ai Caduti senza Croce, realizzato in cemento con due contrafforti che, a mo' di triangolo isoscele sorreggono una cappella con un'alta croce centrale latina.\nChiesa parrocchiale di Santa Maria Assunta.\nLa chiesa parrocchiale di Santa Maria Assunta \u00e8 situata davanti alla Rocca di Roccaraso, vale a dire l'antica Torre del castello, usata nel XIX secolo come torre dell'orologio, attualmente in via Caracciolo, 3. Risale a prima del XVI secolo e ai primi del Seicento fu rimaneggiata.\nL'interno \u00e8 a 3 navate con delle colonne realizzate in pietra inframmezzate da archi a tutto sesto che separano le navate.\nNel 1588 risulta che la chiesa, dedicata a Sant'Ippolito, constava di 9 altari e nel 1630 risulta che ne aveva 15, ma poi, in seguito, qualcuno ne venne demolito. A tutt'oggi ne rimangono 11. Il pulpito ligneo cinquecentesco \u00e8 addossato ad una delle colonne della navata principale ed \u00e8 simile a quello della collegiata di Pescocostanzo. Il fonte battesimale ligneo era suddiviso in 2 parti.\nI terremoti del 1703 (terremoto dell'Aquila) e del 1706 (terremoto della Maiella) la distrussero a pi\u00f9 riprese, finch\u00e9 la seconda guerra mondiale la distrusse completamente. Nel 1954 fu ricostruita interamente, inaugurata nel 1957.\nDella chiesa originaria rimane solamente la statua d'argento di Sant'Ippolito, patrono di Roccaraso, di scuola orafa napoletana, donato dal barone Donato Berardino Angeloni nel 1688 alla chiesa. La statua scamp\u00f2 al saccheggio durante la seconda guerra mondiale perch\u00e9 fu tenuta nascosta. L'aspetto antico della chiesa era tardo barocco prima della guerra, l'esterno era intonacato, con la facciata decorata da architrave a timpano triangolare, divisa verticalmente da paraste in tre scomparti, di cui quello centrale ornato da finestrone a timpano spezzato, e portale architravato di stile sulmonese. Il campanile era una tozza torre, l'interno era a tre navate, riccamente decorate da stucchi, pennacchi e altari laterali con delle tele.\nOggi il progetto rispetta solo in parte l'aspetto antico della chiesa, l'impianto \u00e8 rettangolare, con abside semicircolare, la facciata \u00e8 a salienti, in pietra concia, con un nartece di ingresso a tre archi, che immettono al portale vero e proprio, la facciata termina a timpano triangolare, e di interesse c'\u00e8 un oculo centrale per far entrare la luce. Il campanile laterale \u00e8 una torre quadrata slanciata, che termina a cuspide piramidale. L'interno a tre navate ha copertura a botte, gli altari sono molto ridotti rispetto ai 15 originali eretti nel 1630, dai maestri di Pescocostanzo, nella guerra sono andati perduti il fonte battesimale e il pulpito ligneo cinquecentesco. I pilastri quadrati scandiscono geometricamente le navate, decorati dai quadri della Via Crucis, si conservano delle nicchie laterali con delle statue di santi, e il semplice capoaltare con la statua di Sant'Ippolito.\nEremo della Madonna della Portella.\nSi trova sulla strada tra Roccaraso e Rivisondoli, all'altezza di localit\u00e0 Monte Pratello. Fu edificato nel 1589 su una precedente cappella votiva, poi trasformato in un rifugio con un pozzo. L'ultimo eremita fu frate Nicola Di Coccia da Palena, ovvero Teodoro Di Biase, morto nel 1968 proprio nell'eremo. Nel 1875 fu restaurato ampiamente a seguito del crollo del tetto e del prezioso soffitto dorato a zecchino, e dipinto con scene bibliche, e venne realizzata una semplice volta a botte in pietra e cemento, con dipinti murali del presbiterio risalenti al 1924. Conserva una statua della Santa Vergine, portata in processione sull'altipiano dell'Alto Sangro il primo marted\u00ec dopo Pentecoste\nChiesa di San Bernardino.\nLa chiesa di San Bernardino, posta tra via Roma e viottolo San Bernardino, risulta edificata nel 1851, da una scritta sul portale. La via ov'\u00e8 edificata, secondo la tradizione di Roccaraso, San Bernardino si sofferm\u00f2 durante una sua missione di evangelizzazione. La chiesa fu restaurata nel 1715 e riedificata nel 1954. Ha semplice impianto rettangolare di cappella di montagna in stile ticinese, con facciata terminante a triangolo, e piccola pertica triangolare che ripara all'ingresso dalla pioggia. Il campanile \u00e8 a vela, l'interno a navata unica termina con un'abside semicircolare.\nChiesa di San Rocco.\nLa chiesa di San Rocco, sulla via omonima nella parte ovest, \u00e8 stata edificata nel 1656 come grazia ricevuta per la fine della peste (San Rocco \u00e8 il patrono degli ammalati di tale malattia), nel 1743, come risulta da un'epigrafe del portale principale della chiesa, gli abitanti di Roccaraso rinnovarono il voto allo stesso santo. La chiesa \u00e8 l'unico edificio di rilevanza ad essere scampato alla furia nazista dei tedeschi durante la II guerra mondiale.\nLa facciata \u00e8 a coronamento a capanna completata da paraste che incorniciano il tutto. All'interno, ad un'unica navata ed abside semicircolare, nella parte alta, vi \u00e8 una decorazione a conchiglia. L'altare poggia su delle colonnine in legno. Sopra il coro ligneo vi \u00e8 una nicchia con la statua di San Rocco. Sulla parete di sinistra vi \u00e8 un altarino con una decorazione in bronzo.\nChiesa di San Bartolomeo in Pietransieri.\nNel centro della frazione, risale al XVIII secolo, anche se l'interno \u00e8 stato rifatto negli anni '50 a causa della guerra. La facciata e l'impianto sono gli unici elementi originali, insieme alla torre campanaria: la facciata termina con tetto spiovente, caratterizzata da portale architravato con la lunetta recentemente decorata dal mosaico del Cristo, e sovrastato da un finestrone rettangolare centrale. L'interno \u00e8 a navata unica, con soffitto a capriate lignee, due nicchie laterali per accogliere i santi, i quadri della Via Crucis, e il capo altare poggiato sulla parete fasciata in legno, con un monumentale Crocifisso.\nChiesetta della Madonna delle Nevi in Aremogna.\nSituata in localit\u00e0 Aremogna, \u00e8 stata edificata nel 1965-69 da Vincenzo Monaco e Carlo Mercuri, Pietro Dorazio realizz\u00f2 le vetrate policrome. La piccola chiesa \u00e8 in posizione elevata, si affaccia sulla piana, posta accanto al complesso di hotel turistici, fu commissionata dal parroco Edmondo De Panfilis quando vide la potenzialit\u00e0 sciistica del luogo; il progetto originario prevedeva la costruzione di un altare esterno per volgere le funzioni all'area aperta, ma non fu realizzato. La chiesa ha impianto geometrico che consta in un grande cilindro in cemento armato, bucato dalle finestre policrome, inframmezzato all'ingresso da un altro solido geometrico che si innalza, costituito dal portale di ingresso, e dal campanile a torre.\nTeatro Angeloni.\nIl teatro \u00e8 stato fatto costruire su commissione di Donato Berardino Angeloni \"il vecchio\" nel 1698, nel cuore del centro storico, oggi scomparso, presso il suo palazzo privato. Secondo alcune fonti risulta uno dei pi\u00f9 antichi del genere in Abruzzo, insieme all'aula ex San Salvatore del monastero di Sant'Agnese a L'Aquila, e alla Sala Olimpica dell'ex Prefettura a L'Aquila. Un portale monumentale tardo manierista, come mostrano antiche fotografie, dava ingresso ad una corte scoperta, e poi al palazzo vero e proprio. Sulla facciata, davanti al portale, vi erano un porticato ed un loggiato ad arco a tutto sesto, sul cui cornicione vi era una incisione di una frase ufficiosa in cui si ribadiva il volere della costruzione del teatro da parte dell'Angeloni e di sua moglie.\nVi vennero rappresentati le seguenti rappresentazioni:\nOggi del teatro, a causa della dustruzione totale di Roccaraso durante la guerra, rimane una colonna originale prelevata dai ruderi, facente parte dall'originale architrave, in stile greco classico manierista, posta in Piazza XX Settembre, accanto alla chiesa parrocchiale, con il basamento decorato dall'iscrizione in latino, che testimonia l'avvenuta costruzione per volere dell'Angeloni. Sopra il basamento \u00e8 stata montata una croce stazionaria.\nFonte a muro e giardino.\nInsieme al giardino posto tra via Roma e via Napoli, \u00e8 stata realizzata nell'Ottocento, restaurata negli anni Novanta, quando \u00e8 tornata ad essere funzionale. Il giardino viene spesso usato durante gli inverni per la realizzazione del Presepe, e in ricordo del primo presepe vivente di Rivisondoli del 1945, dove figurarono anche cittadini di Roccaraso appena scampati alla guerra, nel 2017 \u00e8 stata realizzata una scultura permanente in fili di ferro lavorato, che si illuminano la notte.\nSacrario ai Caduti Senza Croce di Monte Zurrone.\nIl monumento \u00e8 posto sulla sommit\u00e0 del monte omonimo, ed \u00e8 dedicato ai 145.000 caduti di tutti i teatri bellici della seconda guerra mondiale, ai quali non fu possibile dare la degna sepoltura, una lapide o una semplice croce. Roccaraso era uno dei tanti paesi della linea Gustav distrutti dai tedeschi in ritirata; il Monte Zurrone fu posto d'osservazione per i tiri di artiglieria su di esso. Il monumento fu voluto dal Colonnello Vincenzo Palmieri, coinvolto nella guerra abruzzese nel 1943. La costruzione fu iniziata nel 1956 con offerte degli enti, le Forze Armate e le associazioni dei combattenti. La costruzione mostra una cappella a pianta di triangolo isoscele con una croce latina in mezzo, che si innalza verso il cielo. Al centro della cappella, alla base, c'\u00e8 un piccolo campanile a vela con una campana.\nSacrario dei Caduti del Limmari.\nPosto in via XXI Novembre in Pietransieri, \u00e8 un tempietto a pianta ottagonale, con il tetto coronato da una lanterna, si accede dal portale architravato, all'interno si conservano le targhe in pietra dei 128 caduti nella strage del Limmari, con relativa et\u00e0, una trentina sono bambini, al di sotto dei 10 anni. Il tempietto \u00e8 stato edificato nell'immediato dopoguerra.\nInfrastrutture e trasporti.\nFerrovie.\nIl comune \u00e8 servito dalla stazione di Roccaraso lungo la ferrovia Sulmona-Isernia, la quale effettua unicamente servizi turistici.\nSport.\nStoria dello sci a Roccaraso.\nAgli inizi del XX secolo i valligiani furono i primi sciatori della zona. Per loro era una necessit\u00e0 in quanto praticavano lo sci come mezzo di trasporto nella zona durante le nevicate, facendo uso di un solo bastone per favorire cambi di direzione nella discesa. Nel 1920 a Roccaraso e nelle localit\u00e0 dell'alpino di Bardonecchia, Claviere, Courmayeur, Col di Tenda e Cortina d'Ampezzo furono organizzati dagli alpini corsi di sci per i valligiani. Lo scopo era di addestrare i giovani alla pratica dello sci, per poi averi pronti durante il servizio di leva del corpo degli Alpini.\nIl 2 gennaio 1922 in occasione della venuta degli Alpini, fu fondato il primo Sci Club di Roccaraso denominato \"Roccaraso Sci Club\", fondato da Aldo Pocchiola, comandante del Battaglione Cadore. A Roccaraso si evolveva molto lentamente la cultura del turismo invernale in quanto la localit\u00e0 era rinomata pi\u00f9 per quello estivo, data inoltre la scarsezza di vie di comunicazione efficienti per poter raggiungere il paese d'inverno. La svolta ci fu con l'operatore romagnolo Camillo Redaelli che nel 1928 fu nominato presidente dello Sci Club Roccaraso, formando la 1\u00aa squadra agonistica di discesa formata da giovani locali, composta da Giuseppe Di Fiore, Alfonso Silvestri, Tonino Del Castello, Rocco Trilli e Angelo Tamburrini. Contemporaneamente si tent\u00f2 di dare forma a degli impianti sciistici veri e propri; la prima slittovia fu inaugurata nel 1937 sul Monte Zurrone, e il primo maestro di sci fu Vitto Giovanni, che tuttavia non riusc\u00ec a far nascere una nuova scuola di sci per via della seconda guerra mondiale.\nNel 1950, in contemporanea con la ricostruzione del paese di Roccaraso dopo la guerra, fu ricomposta la Nuova Scuola Sci, che serv\u00ec a rispondere meglio alle esigenze dei turisti, ponendo la sede operativa in localit\u00e0 Ombrellone. Tutto il piccolo paese si organizz\u00f2 come una localit\u00e0 turistica invernale ed estiva di ampio respiro, accogliendo turisti sciatori da tutto il sud Italia, specialmente della Campania e dal Lazio, venendo rinominato la \"Cortina d'Ampezzo del Sud\". Da quell'epoca fino ad oggi gli impianti di Roccaraso si sono sempre pi\u00f9 potenziati, rifornendosi di nuovi acquisti di seggiovie nel 2016.\nLa stazione sciistica di Roccaraso si articola attorno ai \"Monti di Roccaraso\", sottogruppo del massiccio del Monte Greco (2283 m), al \"Piano Aremogna\" e a \"Pizzalto\", collegata direttamente agli impianti di Rivisondoli-Monte Pratello (2012 m), cuore della pi\u00f9 vasta area sciistica dell'Italia centromeridionale, il comprensorio Alto Sangro, comprendente in tutto 160\u00a0km di piste da discesa e 36 impianti di risalita.\nLa prima gara di sci si tenne nel 1910 e nel 1925 venne costruito il trampolino Roma per le gare di salto con gli sci. Il primo impianto di risalita fu la slittovia del \"Monte Zurrone\" costruita nel 1936, che vanta il primato di primo impianto meccanizzato degli Appennini.\nAnnualmente si svolgono numerose gare anche di livello internazionale. Nel marzo 2005 Roccaraso ha ospitato le finali maschili e femminili della Coppa Europa di sci alpino 2005. Nel 2012 ha ospitato i Campionati italiani di sci alpino 2012 e i Campionati mondiali juniores di sci alpino 2012.\nCiclismo.\nRoccaraso ha ospitato la partenza della quindicesima tappa del Giro d'Italia 1980, da Roccaraso a Teramo, l'arrivo della settima tappa (Rieti - Roccaraso) del Giro d'Italia 1987 e l'arrivo della nona tappa del Giro d'Italia 2020 (San Salvo - Roccaraso). Nel 2008 ha ospitato la tappa da Vasto a Pescocostanzo e nello stesso anno sono stati aperti tracciati da downhill, freeride e cross country in localit\u00e0 Pizzalto.\nPiano Aremogna ha ospitato per due volte l'arrivo di tappa del Giro d'Italia: il 12 maggio 2016 il belga Tim Wellens, corridore del team Lotto Soudal, ha vinto la 6\u00aa tappa del Giro 2016 (Ponte-Roccaraso) e l'11 ottobre 2020 il portoghese Ruben Guerreiro del team EF Pro Cycling ha trionfato nella 9\u00aa tappa del Giro 2020 (San Salvo-Roccaraso).\nPattinaggio artistico a rotelle.\nAl palaghiaccio \"Giuseppe Bolino\" di Roccaraso si sono svolti i Campionati Italiani di pattinaggio artistico a rotelle categorie juniores e seniores dal 13 luglio al 16 luglio 2006.\nAnche il 2007, precisamente nel periodo che va dal 13 al 22 luglio, vede il Comune di Roccaraso, sempre con il suo palaghiaccio \"Giuseppe Bolino\", ospitare i Campionati Italiani di pattinaggio artistico a rotelle categorie jeunesse, juniores e seniores.\nLa struttura \u00e8 a pianta quadrata, con il soffitto rialzato a calotta di cupola, in legno e ferro."}
{"id": "26982", "revid": "713714", "url": "https://it.wikipedia.org/wiki?curid=26982", "title": "San Benedetto dei Marsi", "text": "San Benedetto dei Marsi \u00e8 un comune italiano di abitanti della provincia dell'Aquila in Abruzzo.\nGeografia fisica.\nLa cittadina \u00e8 adagiata sul bordo orientale dell'ex alveo del Fucino ad un'altitudine di 687 . Confina con Aielli, Cerchio, Collarmele, Pescina, Trasacco e in un settore della piana fucense con il territorio comunale di Celano.\nSan Benedetto \u00e8 il comune pi\u00f9 pianeggiante della Marsica presentando un'escursione di appena 50 metri.\nStoria.\nOrigini.\nSan Benedetto dei Marsi \u00e8 stata in epoca preromana e romana capoluogo dei Marsi. Nota come Marruvium, o dal greco Marrubium, il cui toponimo sarebbe legato al leggendario Marrus, fondatore di quella popolazione. La citt\u00e0, situata sulle sponde del lago Fucino dista circa 20 chilometri da Alba Fucens. Il condottiero marso Quinto Poppedio Silone proveniva dalla gens Poppedia, trib\u00f9 italica stanziata tra la foce del fiume Pitonius, il Giovenco, e Milonia, limitrofa citt\u00e0 antica situata nei pressi della contemporanea Ortona dei Marsi. \nGli abitanti di Milonia, distrutta dall'esercito romano prima e dai Longobardi dopo, si sparsero perlopi\u00f9 nell'area marruviana e nella valle del Giovenco. Vennero cos\u00ec edificati i borghi contemporanei, le cui fondazioni possono essere collocate al massimo nel primo periodo medievale.\nMarruvio dei Marsi fu riconosciuto ai tempi dell'impero romano come florido municipium menzionato, tra gli altri, da Strabone e Plinio come \"splendidissima civitas Marsorum Marruvium\".\nDell'antico centro marruviano restano alcune parti delle mura e dell'anfiteatro e diversi reperti come iscrizioni e statue. In seguito ad alcuni scavi di manutenzione sono stati trovati i resti di una domus di epoca romana, riportata alla luce, da successivi scavi archeologici. Nel nucleo urbano ci sono i Morroni, monumenti funebri in muratura e la facciata dell'ex cattedrale di Santa Sabina, risalente al periodo paleocristiano. Nel sottosuolo \u00e8 conservata la strada di epoca romana della quale \u00e8 stato scoperto un breve tratto.\nMedioevo.\nA San Benedetto, nota nel medioevo anche con il nome di Marsia o citt\u00e0 della provincia Valeria, sarebbe nato durante il VI secolo Papa Bonifacio IV, mentre mor\u00ec il 3 novembre 1130 San Berardo dei Marsi, stretto collaboratore di Papa Pasquale II.\nLa Civitas Marsicana di San Benedetto \u00e8 stata con ogni probabilit\u00e0 il capoluogo del gastaldato longobardo incluso nel ducato di Spoleto e, in seguito all'avvento dei Franchi di Carlo Magno, della contea dei Marsi, dominio feudale esistito tra il IX e il XII secolo, mentre la chiesa di Santa Sabina ha ospitato la prima sede della diocesi dei Marsi dall'XI secolo fino al 1580.\nNell'XI secolo il monastero di San Benedetto di Civita, toponimo derivante dal nome altomedievale Civitas Marsicana che sostitu\u00ec il nome Marsia utilizzato precedentemente, risult\u00f2 tra i possedimenti diretti dell'abbazia di Montecassino, tra i pi\u00f9 importanti, tanto che venne rappresentato sulla porta bronzea che l'abate Desiderio fece realizzare nel 1065 per il rinnovato monastero cassinese.\nAll'epoca del vescovo Matteo Colli, con la bolla \"In suprema dignitatis\" di papa Gregorio XIII, la cattedrale e la sede vescovile vennero trasferite a Pescina, nella chiesa di Santa Maria delle Grazie.\nNella Marsica San Francesco d'Assisi diffuse il suo ordine dei minori. La sua prima presenza nel territorio risulterebbe nell'inverno tra il 1215 e il 1216, quando soggiorn\u00f2 a San Benedetto dei Marsi dove, in localit\u00e0 \"Luogo\" (in dialetto locale \"i loche\") dormiva, insieme con i poveri, nei pressi dell'anfiteatro romano non distante dal monastero benedettino di Santa Sabina e dal luogo dove successivamente fu edificata la chiesa di San Francesco, presso l'area della contemporanea villa comunale. Un successivo viaggio nella Marsica, a Pescina, Celano e San Benedetto dei Marsi, ci sarebbe stato con ogni probabilit\u00e0 tra il 1219 ed il 1222. Secondo quanto avrebbe riportato il suo primo biografo Tommaso da Celano e, in seguito, Bonaventura di Bagnoregio che riscrisse la biografia, San Francesco avrebbe guarito, operando un miracolo, un cavaliere che lo ospit\u00f2 nel palazzo celanese di sua propriet\u00e0.\nMentre nel 1225 nella vicina Pescina, venne fondato il convento che si trovava accanto alla contemporanea chiesa di Sant'Antonio di Padova.\nDurante il periodo di Carlo II d'Angi\u00f3, tra il 1250 ed il 1300, la cattedrale di Santa Sabina possedeva e controllava tutti i terreni compresi tra Pescina e il Fucino, mantenendo il diritto all'uso esclusivo dell'acqua, che alimentava il cosiddetto Molino di Civita.\nEt\u00e0 moderna.\nPer motivi non del tutto conosciuti, molto probabilmente a causa delle devastanti alluvioni del lago Fucino, Pescina divenne centro di riferimento religioso del territorio. Il ruolo di cattedrale di Santa Sabina, chiesa oramai diroccata, nel 1580 venne ufficialmente preso dalla chiesa di Santa Maria delle Grazie in Pescina, dove fu trasferita la sede vescovile marsicana. Nel settecento, dopo una lunga decadenza, il centro cominci\u00f2 a riacquistare importanza, raggiungendo, verso la met\u00e0 del secolo, circa cinquecento abitanti.\nEt\u00e0 contemporanea.\nIl vero sviluppo di San Benedetto dei Marsi si verific\u00f2 grazie al prosciugamento del lago Fucino. Fra il 1801 e il 1881 il comune di Pescina (cui San Benedetto apparteneva ancora) vide aumentare la propria popolazione del 70%, in particolare la sua frazione fu in quel periodo in piena espansione. \nLa messa a coltura dell'area denominata Bacinetto \u00e8 stata la principale causa dell'incremento demografico. Non mancarono i contrasti tra le due comunit\u00e0, successivamente del tutto superati.\nIl terremoto della Marsica del 1915 provoc\u00f2 a San Benedetto oltre 2.300 vittime. L'immane tragedia sposter\u00e0 in avanti l'esigenza di autonomia della popolazione locale che sar\u00e0 raggiunta inevitabilmente poco dopo il termine della seconda guerra mondiale. San Benedetto dei Marsi festeggi\u00f2 la sua indipendenza amministrativa, diventando il trentasettesimo comune autonomo della Marsica.\nA cominciare dagli anni sessanta nel comune viciniore di Ortucchio venne realizzato il Centro spaziale del Fucino, il pi\u00f9 grande teleporto per usi civili al mondo.\nMonumenti e luoghi d'interesse.\nMonumenti.\nIl monumento ai caduti di tutte le guerre, realizzato in stile moderno, \u00e8 situato all'ingresso della villa comunale. Nel centro urbano si trovano i busti dedicati a Papa Bonifacio IV e alla fondatrice della Lega del Filo d'Oro, Sabina Santilli.\nSociet\u00e0.\nEtnie e minoranze straniere.\nI cittadini stranieri residenti a San Benedetto dei Marsi al 31 dicembre 2019 erano 436, pari al 11,2% della popolazione residente.\nTradizioni e folclore.\nIl 26, 27 e 28 agosto di ogni anno in occasione della festa religiosa dedicata a santa Maria Goretti a San Benedetto dei Marsi si tengono le celebrazioni di carattere religioso. La reliquia della santa viene portata nel centro marsicano da Corinaldo (AN) dove si trova l'edificio che la ospita. Centinaia di motociclisti si ritrovano da tutto il circondario per accompagnare la reliquia in una particolare processione in moto fino alla chiesa parrocchiale.\nLa prima domenica di giugno si tiene la festa del santo patrono san Vincenzo Ferreri; il luned\u00ec successivo si svolge la festa del santo compatrono san Benedetto da Norcia.\nAmministrazione.\nSul sito del Ministero dell'interno sono disponibili i dati di tutte le elezioni amministrative di San Benedetto dei Marsi dal 1985 ad oggi.\nSport.\nCalcio.\nLa squadra di calcio che ha rappresentato nei tornei dilettantistici abruzzesi il comune marsicano \u00e8 stata la \"S.S. San Benedetto dei Marsi\". Nel 2017 la societ\u00e0 si \u00e8 unita con quella di Venere dei Marsi dando vita all\"'Asd San Benedetto Venere\". I colori sociali sono il giallo-rosso, gioca le gare interne allo stadio comunale \"Manfredo Profeta\".\nPallavolo.\nLa Marruviana Volley \u00e8 una societ\u00e0 pallavolistica fondata nel 1969. Il sodalizio femminile milita nei tornei regionali e giovanili."}
{"id": "26985", "revid": "933835", "url": "https://it.wikipedia.org/wiki?curid=26985", "title": "San Pio delle Camere", "text": "San Pio delle Camere \u00e8 un comune italiano di abitanti della provincia dell'Aquila in Abruzzo. Il centro \u00e8 situato nell'altopiano di Navelli, lungo la strada statale 17 dell'Appennino Abruzzese ed Appulo-Sannitico, ed \u00e8 dominato dal castello recinto medievale; l'unica frazione \u00e8 Castelnuovo, paese sviluppatosi intorno a un borgo fortificato.\nGeografia fisica.\nIl comune di San Pio delle Camere \u00e8 situato nell'entroterra abruzzese, in un mandorleto, alle pendici sud-occidentali del massiccio del Gran Sasso d'Italia, al margine settentrionale dell'altopiano di Navelli e a ridosso della conca aquilana a nord. Il paese, dominato ad est dal Monte Gentile, si sviluppa su un terreno roccioso da cui sono ricavavate cavit\u00e0 chiuse che in passato venivano utilizzate per riparare il bestiame o altrimenti come depositi di cibarie o come vere e proprie cantine. Da queste grotte, in parte artificiali e in parte naturali,\nderiva la denominazione \"delle Camere\".\nStoria.\nLa prima notizia sul paese risale all'anno 1001, quando Villa San Pio fu donata da Oderisio I Pagliara, abate di San Giovanni in Venere, al monastero di Bominaco; successivamente, nel 1092, il possedimento fu donato da Ugo di Gerberto alla diocesi di Valva insieme alla vicina abbazia di San Benedetto in Perillis.\nGrazie alla favorevole posizione, all'intersezione tra la strada che proveniva dalla medio-alta valle dell'Aterno e quella che discendeva da Campo Imperatore, e alle particolari caratteristiche morfologiche del terreno, divenne un'importante stazione di ricovero per i pastori che percorrevano il tratturo Magno. Al XII secolo risale invece la nascita di Castelnuovo, borgo fortificato, oggi frazione di San Pio delle Camere.\nNel 1173 il paese, ormai divenuto possedimento feudale, fu concesso insieme al suo castello ai fratelli Gentile e Gualtiero di Poppleto dal re di Sicilia Guglielmo II. Nel 1254 San Pio partecip\u00f2, con altri castelli del contado, alla fondazione dell'Aquila, ricevendo un locale all'interno del quarto di Santa Maria. Durante la guerra dell'Aquila (1423-24) sub\u00ec l'assedio e l'occupazione di Braccio da Montone, che ne distrusse la rocca, mai completamente ricostruita. Nel 1426, insieme ad altri borghi, pass\u00f2 dalla giurisdizione della diocesi di Sulmona-Valva a quella della diocesi dell'Aquila.\nNel 1529, a seguito della sconfitta angioina nella guerra della Lega di Cognac, Carlo V d'Asburgo pun\u00ec la citt\u00e0 dell'Aquila per essersi schierata con i nemici, togliendole il dominio sui castelli del proprio contado. San Pio fu ceduto quindi a Camillo Caracciolo; nel 1558 fu acquistato da Diomede Carafa, poi da Giovan Vincenzo de' Paoli e infine, nel 1587, da Ettore Caracciolo. Altre famiglie che possedettero il feudo furono i Gentile, i Porcinari e i Del Pezzo, i quali lo persero nel 1806 a causa delle leggi eversive della feudalit\u00e0 del periodo napoleonico. A seguito della riorganizzazione amministrativa del regno, San Pio fu ricompreso nel circondario di Barisciano, appartenente al distretto di Aquila; dal 1811 fu riunito, insieme agli altri comuni del circondario, a quello centrale di Barisciano, mentre dal 1829 divent\u00f2 comune autonomo, con la frazione di Castelnuovo.\nIl comune di San Pio delle Camere \u00e8 stato colpito dal terremoto dell'Aquila del 2009, che ha avuto effetti particolarmente devastanti sulla frazione di Castelnuovo, causando invece danni limitati nel capoluogo comunale.\nMonumenti e luoghi d'interesse.\nIl centro abitato di San Pio delle Camere \u00e8 caratterizzato dalla presenza di tre chiese, del castello recinto medievale e di un parco naturale tematico. Nella frazione di Castelnuovo e nei suoi pressi sono presenti altri tre edifici religiosi storici, un palazzo nobiliare e il borgo fortificato. All'interno del comune, infine, ricade anche una parte del sito archeologico di Peltuinum.\nArchitetture religiose.\nLa prima costruzione ecclesiastica, esistente gi\u00e0 dal XII-XIII secolo, nel 1423 venne attaccata e distrutta dall'esercito di Braccio da Montone. La chiesa venne dunque ricostruita nella prima met\u00e0 del XVI secolo e ampliata nei secoli seguenti, assumendo l'aspetto attuale. La chiesa \u00e8 stata danneggiata dal sisma del 6 aprile 2009 ed \u00e8 stata riaperta nel 2015.\nLa facciata fu terminata in stile neoclassico nel 1899 dai fratelli Giovanni e Berardino Feneziani, come recita un'iscrizione, ed \u00e8 inquadrata tra paraste binate a capitello ionico, con un portale centrale architravato a timpano triangolare, sovrastato oltre il cornicione da una finestra rettangolare. Al 1889 risale invece il completamento del campanile a torre.\nL'interno \u00e8 in stile barocco alla romana, con scansione a tre navate con colonne massicce e quadrate che fungono da pilastri divisori. Le rifiniture sono state fatte a tappe successive, le incorniciature, tipiche dello stile barocco, sono a stucco, la volta a botte \u00e8 dipinta, e quattro quadri riassumono la storia della vita di san Pietro Celestino. Il primo quadro, presso l'ingresso, raffigura Pietro Angelerio che riceve la tiara, il secondo la Santissima Vergine con Pietro in preghiera, il terzo il santo in Gloria in Cielo e il quarto lo stemma del santo. Sulla parete posteriore della chiesa era appoggiato un monumentale altare, successivamente smembrato, di cui si conservano blocchi di pietra lavorata. Alla parete anteriore sopra la bussola d'ingresso, sorretto da un palchetto, che poggiava su due colonne lignee, era addossato l'organo che poi \u00e8 stato rimosso. Gli altari in tutto sono otto, pi\u00f9 quello centrale. I dipinti da ammirare sono di Paolo Cardone, pittore aquilano del XVI secolo, un quadro di Domenico Albertino del 1600. Presso la sacrestia si trova un affresco cinquecentesco della Madonna col Bambino su baldacchino (1566).\nFondata dalla Compagnia Gerosolimitana dell'Aquila ed esistente prima del XV secolo, fu anch'essa distrutta da Braccio da Montone e in seguito ricostruita nel 1542, come testimonia la data dell'affresco posto sopra l'altare, ritraente San Pio tra San Giovanni Battista e un santo ignoto. La chiesa nel 1936 fu affiancata da un altro edificio, l'asilo infantile affidato alle suore Francescane di Ges\u00f9 Bambino, e funzionante sino al 1962.\nEdificio situato appena fuori dal borgo e risalente al XVII secolo, ormai in rovina.\nArchitetture militari.\nFu costruito nel 1173 come punto di controllo di San Pio. Nel 1423 sub\u00ec l'attacco di Braccio da Montone assieme al vicino castello di Barisciano, e divent\u00f2 un rudere con solo la torre puntone in piedi. Attualmente \u00e8 visitabile, tuttavia \u00e8 necessario una nuova rivalutazione.\nSiti archeologici.\nI resti della citt\u00e0 di Peltuinum sorgono a cavallo del confine tra gli attuali comuni di San Pio delle Camere e Prata d'Ansidonia; fondato dai Vestini e poi passata sotto il controllo dei Romani, il centro era situato lungo la via Claudia Nova e fu definitivamente abbandonato nell'alto Medioevo, a causa del fenomeno dell'incastellamento.\nI resti archeologici attualmente portati alla luce sono parte della cinta muraria, resti del teatro cittadino, di un tempio, di un edificio sepolcrale e di cisterne.\nAree naturali.\nIl Regno dei Mazzamurelli \u00e8 un parco avventura situato nella localit\u00e0 di Cerquelle, al di fuori del centro abitato. Immerso nella vegetazione, ha una superficie di m\u00b2 e 7 percorsi (2 Briefing e 5 percorsi avventura). Presenta aree pic-nic, barbecue e campi sportivi per attivit\u00e0 collaterali.\nSociet\u00e0.\nEtnie e minoranze straniere.\nSecondo le statistiche ISTAT al 1\u00ba gennaio 2014 la popolazione straniera residente nel comune era di 209 persone, pari al 29,35% della popolazione. Le nazionalit\u00e0 maggiormente rappresentate in base alla loro percentuale sul totale della popolazione residente erano al 2013:\nIn termini percentuali, San Pio delle Camere \u00e8 il quarto comune italiano con la pi\u00f9 alta percentuale di residenti stranieri dopo Rocca de' Giorgi (dove gli stranieri rappresentano il 30,95% della popolazione), Baranzate (30,65%) e Chiusavecchia (29,85%). Tra i comuni abruzzesi, San Pio delle Camere \u00e8 quello con la pi\u00f9 alta popolazione straniera, seguito da Poggio Picenze (19,5%) e Cansano (17,4%).\nInfrastrutture e trasporti.\nIl principali assi viari del comune di San Pio delle Camere sono la strada statale 17 dell'Appennino Abruzzese ed Appulo-Sannitico (direttrice nord-ovest sud-est), che lambisce sia il capoluogo comunale sia la frazione di Castelnuovo e che collega l'abitato al capoluogo regionale dell'Aquila e alle autostrade A24 e A25, e la strada provinciale 8 Peltuinate (direttrice nord-est sud-ovest)."}
