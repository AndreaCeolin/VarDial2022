{"id": "30337", "revid": "1718925", "url": "https://it.wikipedia.org/wiki?curid=30337", "title": "Cesa", "text": "Cesa \u00e8 un comune italiano di abitanti della provincia di Caserta in Campania.\nGeografia fisica.\nIl comune \u00e8 situato nella piana campana (\"ager campanus\"), ovvero \"Piana del Volturno\", e fa parte dell'agro aversano, alla destra dei Regi Lagni. Cesa \u00e8 il terzo comune pi\u00f9 piccolo della provincia di Caserta per superficie territoriale, lo precedono Curti e Portico di Caserta.\n\u00c8 il terzo comune pi\u00f9 a sud nella provincia di Caserta, lo precedono Parete e Sant'Arpino. Dista dal capoluogo di provincia circa .\nOrigine del nome.\nDiverse sono le ipotesi sull\u2019etimologia del nome Cesa, che trae origine da una voce latina, \"caesus\", dal verbo \"caedere\" (tagliare). Infatti Cesa sorgeva come borgo dell\u2019antica Atella, e di conseguenza era tagliato fuori dalle grandi vie di comunicazione. Una spiegazione egualmente attendibile, e riconducibile sempre al verbo latino \"caedere\", ipotizza che Cesa in origine fosse un terreno boschivo chiamato in seguito a disboscamento \"\u201csilva caesa\u201d\" (selva tagliata).\nA favore di quest'ultima ipotesi, \u00e8 interessante rilevare che nell'anno 755 nella piccola vallata di Tredozio (Forl\u00ec-Cesena) sorse una nuova abitazione rurale che fu chiamata Cesata. Come avvenne per la localit\u00e0 di Cesa, anche Cesata fu posta sotto la protezione di San Cesario, diacono e martire. Tra le ipotesi dell'etimologia del nome Cesata, alcune fonti ipotizzano che il prefisso \"caes-\" rimandi al termine desueto \"cesina\" (cio\u00e8, \"terra disboscata\"), col valore antico di \"strage di alberi\", \"strage nella selva\".\nSecondo lo studioso Domenico Chianese \"\u00abpi\u00f9 sicura dell'etimologia di Gricignano \u00e8 quella di Cesa che non \u00e8 altro che un'accorciatura di Cesine e Cesinole\u00bb\" e ricorda che Carlo II don\u00f2 al suo medico le \"cesine\" di Afragola con tutti i vassalli.\n\u00c8 da notare che anche il nome della localit\u00e0 Cesinola, frazione di San Cesareo di Cava de' Tirreni, lascia pensare che la zona un tempo fosse un bosco ceduo, cio\u00e8 di alberi destinati al taglio. La radice \"ces-\" permane in altri termini italiani in cui si presuppone un taglio, come cesura, cesoia, parto cesareo. Tutte queste localit\u00e0 avrebbero in comune la radice del nome, il ricordo del grande condottiero Giulio Cesare o degli imperatori romani (i divi Cesari) ed il santo protettore, San Cesario di Terracina (invocato, tra l'altro, anche per la buona riuscita del parto cesareo).\nA pochi chilometri da Cesa, nel territorio di Giugliano, lungo il corso della via Consolare e Campana, esisteva anche un\u2019altra localit\u00e0 sotto il nome di \"Sancti Cesarii ad Silicem\" (San Cesario in Silice) nella quale si trovava la piscina \"\u00abgradata\u00bb\" (esiste ancora il sito \"Le Puscinelle\" dove vi sono i resti di queste antiche cisterne d'epoca romana che avevano la funzione di raccogliere e conservare le acque meteoriche e di falda).\nStoria.\nLa zona fu centuriata in epoca gracchiana (\"Ager Campanus I\") e successivamente all'epoca di Silla e Cesare (\"Ager Campanus II\"); di entrambe le centuriazioni rimangono evidentissime tracce.\nCesa fu in origine probabilmente uno dei minuscoli casali appartenenti alla Liburia Atellana, in cui si svolsero pochi eventi storici di rilievo. Il primo documento che accerta l'esistenza del borgo \u00e8 un diploma dei principi Pandolfo I e Landolfo III di Capua, risalente all'anno 964 d.C., ma oltre a questo poco \u00e8 noto sulla sua pi\u00f9 remota storia.\nFu legata probabilmente a le vicende della morente Atella e, pi\u00f9 tardi, della nascente Aversa, poich\u00e9, dopo il Mille, Cesa fu per lungo tempo un casale della citt\u00e0 normanna (tale rimase fino alla costituzione dei comuni in epoca murattiana), appartenuto prima al feudo del conte Roberto di Sant'Agata, e successivamente ai Carafa, ai Villano, ai Palomba, ai Del Tufo e ai Maresca, che ne furono gli ultimi proprietari.\nInizialmente la zona apparteneva alla diocesi di Atella, pass\u00f2 alla diocesi di Aversa dopo la sua costituzione.\nEsiste anche un attestato risalente al 1156 che menziona Cesa: si tratta di un atto di permuta tra la Congregazione Capitolare di San Paolo di Aversa ed un certo Unfrida Rebursa, che cedette tre terreni \"\u00abin territorio ville que dicitur Cesa\u00bb\" in cambio di una corte, alcune case ed un orto che appartennero a Guglielmo Decano.\nNel Repertorio delle Pergamene di Aversa (1215-1549) si legge che nel 1304 il Re Carlo II \"\u00abordina che quella via fuori della citt\u00e0 di Aversa sia chiusa, cio\u00e8 dal Trivio di qua dal Ponte a Selice fino alle villa di Cesa\"\"\u00bb\" in modo che i viaggiatori passino per la citt\u00e0 di Aversa dove potranno riposarsi e trovare ogni cosa che sia di loro gradimento.\nA Cesa esisteva un monastero di Montevergine, fondato da Bartolomeo di Capua, protonotario e logoteta del Regno di Napoli. Qui i monaci verginiani erano presenti nella Cappella della Santissima Trinit\u00e0, eretta vicino alla chiesa di San Cesario Martire. Quel monastero venne trasferito ad Aversa per opera di Nicol\u00f2 Porcarii, tra il 1343 e il 1382, al tempo della regina Giovanna I.\nIn un atto del 1310 di Carlo II d'Angi\u00f2 per valutare i beni di Aversa, Cesa risulta un casale della citt\u00e0 \"(\u00abcasali Cesae pertinentiarum Civitatis Aversae\"\"\u00bb\").\nIl Priorato di Capua (Sacro Militare Ordine di San Giovanni di Gerusalemme) possedeva un edificio nel casale di Cesa; dal cabreo del 1680 apprendiamo che venne venduto da Domenico De Marino ad Alfonso Acquaviva d'Aragona (cavaliere gerosolimitano dal 1601) e dunque il possedimento pass\u00f2 all'Ordine. La parte occidentale di questo edificio confinava con i beni della Chiesa di San Cesario. Il 24 settembre 1679 il cespite era tenuto in affitto dagli eredi del defunto Giovanni Luca di Marino. Per mancanza di documenti non sappiamo con esattezza l'anno in cui i cavalieri gerosolimitati si stabilirono a Cesa e quanti fossero i loro possedimenti in questo casale.\nMonumenti e luoghi d'interesse.\nChiesa di San Cesario diacono e martire.\nNel 1097 esisteva gi\u00e0 una chiesa dedicata al santo che, divenuta parrocchia nel 1572, fu ampliata e restaurata nel corso dei secoli. La chiesa di S. Cesario \u00e8 elencata nelle \"Rationes Decimarum\" del 1324 \"(\u00abPresbiter Thomas de Iullano pro ecclesia S. Cesarii de villa Cese tar. sex\u00bb\"). Dopo l\u2019Unit\u00e0 d\u2019Italia, il parroco Luigi Della Gala promosse la ricostruzione della chiesa con le offerte del popolo. Il nuovo tempio fu compiuto nel 1872 su progetto dell'architetto Filippo Botta. L'interno, in stile rinascimentale, presenta tre navate divise da colonne ioniche. Le volte, le tre cupole, l'abside ed il transetto sono decorati con pregevoli affreschi realizzati da Luigi Tagliatatela e da Raffaele Iodice durante il ventennio fascista; quest'ultimo nel 1943 ha firmato le due scene della vita di San Cesario, gli Evangelisti, l\u2019Eterno Padre e la pesca miracolosa che campeggia sulla cantoria. Particolarmente suggestive e pregevoli sono la cappella dedicata al patrono e quella dedicata a Sant\u2019Anna, impreziosite da stupende decorazioni in stucco, affreschi ed altari marmorei.\nChiesa di Maria SS. del Rosario.\nLa chiesa era di iuspatronato dei Signori Ascanio, Orazio e Mario Della Tolfa, i quali nel 1602 la cedettero al convento della Sanit\u00e0 di Napoli - previo consenso di Mons. Bernardino Morra, vescovo d\u2019Aversa (1598-1605). Nel 1608 il nobile Ascanio Della Tolfa don\u00f2 parte del palazzo di sua propriet\u00e0 ai Padri Domenicani Riformati; i religiosi si stabilirono nel paese ed utilizzarono alcune stanze al pianterreno come convento. Nel 1808, a causa della legge di soppressione, i Domenicani abbandonarono l'edificio. Successivamente la Chiesa, con l'annesso convento, fu restaurata e riaperta al pubblico dal Servo di Dio don Giustino Marini. L'interno, a una navata, con una sola cappella laterale nella parete destra (con sottostante cripta nella quale sono visibili i resti dei monaci), accoglie quattro altari oltre a quello maggiore.\nChiesa della Madonna dell'Olio.\n\u00c8 ubicata proprio accanto al cimitero; all'interno si ammira sul marmoreo altare maggiore, un affresco raffigurante la Vergine col Bambino, collocabile tra il XIV e il XV secolo. La struttura era sicuramente una \"grancia eremitica\" molto antica (forse dei secoli XIV-XV) nata nel posto e sui resti di un precedente sito religioso pagano. Nella chiesetta vennero sepolti i bambini di Cesa morti durante l'epidemia vaiolosa del 1836; fu abbandonata per lungo tempo, riaperta al culto e rimessa a nuovo da fra' Domenico da Monopoli nel XX secolo.\nPalazzo Marchesale.\nAttiguo alla Chiesa Parrocchiale, il palazzo risale all'inizio del XV secolo (la struttura fu ampiamente modificata nel XIX sec.); fu abitato dalle numerose famiglie che in passato furono Signori di Cesa. Presenta due piani, due torrette, uno scalone e preziosi dipinti nei saloni. Nell'atrio \u00e8 murato un cippo sepolcrale di epoca romana, con l'iscrizione in latino: L.CAESIL. L. / ANTIOCHI O\u015cA / HIC SITA SUNT (\"Qui giacciono le ossa di Lucio Antioco, liberto di Cesillo\"). Non conoscendo il luogo esatto di provenienza, non si pu\u00f2 stabilire se la lastra epigrafica, registrata dal C.I.L., fosse originariamente nel territorio cittadino oppure altrove. Molto probabilmente fu posto nell'attuale collocazione nel corso dei lavori di rifacimento eseguiti nel sec. XIX dai Maresca.\nSociet\u00e0.\nEtnie e minoranze straniere.\nGli stranieri residenti a Cesa al 1\u00ba gennaio 2018 sono 305 e rappresentano il 3,4% della popolazione residente.\nLa comunit\u00e0 straniera pi\u00f9 numerosa \u00e8 quella proveniente dal Marocco con il 41,3% di tutti gli stranieri presenti sul territorio, seguita dall'Ucraina (20,3%) e dalla Romania (9,2%).\nReligione.\nIl culto di San Cesario a Cesa: la cristianizzazione del culto pagano di Cesare.\nIl patrono di Cesa \u00e8 San Cesario, diacono e martire. Fin dalla prima et\u00e0 cristiana, Cesario di Terracina fu il santo scelto per il suo nome a sostituire il culto pagano di Giulio Cesare, dell'imperatore Cesare Ottaviano Augusto e degli imperatori romani (i Divi Cesari).\nIl culto a Cesa del diacono Cesario \u00e8 antichissimo: gi\u00e0 nel 1097 esisteva una chiesa a lui dedicata, che fu donata dal conte normanno Roberto di Sant'Agata alla Diocesi di Aversa. Nel Medioevo Cesa dipendeva politicamente dall'antica citt\u00e0 di Capua, che si trovava sulla via Appia; il culto di San Cesario nacque e si svilupp\u00f2 proprio su questa strada romana: lungo il percorso della \"regina viarum\" si trovava la sua primitiva tomba a Terracina e la Chiesa di San Cesareo de Appia in Roma.\nEsistono numerose prove archeologiche che testimoniano il culto di Cesare nell\"'Ager Campanus\", successivamente cristianizzato da S. Cesario di Terracina. A pochi chilometri da Cesa, nella citt\u00e0 di Marcianise (colonia autonoma di \u00abprodi veterani Romani\u00bb dedotta da Giulio Cesare, cinquanta anni prima della venuta di Cristo), gi\u00e0 casale di Capua, esistevano due tempietti rurali paleocristiani di San Cesario e di Santa Giuliana, immediatamente a ridosso del fiume Clanio. San Cesario era invocato contro le inondazioni del Clanio; le acque di questo fiume sono state impetuose, tanto da inondare pi\u00f9 volte nelle epoche antiche l\u2019agro di Aversa e di Atella (in epoca altomedievale dall'antica citt\u00e0 di Atella sorse il \"pagus\" di Cesa). Lo studioso Nicola Corcia ci riferisce che il cippo urbico su cui si legge la scritta \"IVSSV IMPERATOR CAESARIS QVA ARATRVM DVCTVM EST\" \"(Per volere dell'imperatore Cesare fu fissato questo solco per dove pass\u00f2 l'aratro)\" era situato sotto l'antica porta di Marcianise: \"\u00absi raccoglie che sino al detto pago giungeva la pertica campana nella deduzione della colonia in Capua al tempo di Cesare Augusto. Per mezzo di questo pago passava l'antica strada che da Capua menava ad Atella\"\"\u00bb\". Questo cippo testimonia la volont\u00e0 di rifondare la cesariana Colonia Iulia Felix da parte di Cesare Augusto, in ottemperanza alle decisioni del padre adottivo, ossia Giulio Cesare\"\" Secondo il Grutero questa epigrafe si trovava anche nella Cattedrale di Terracina (dedicata appunto al martire Cesario) e nel Duomo di Capua. A pochi chilometri da Cesa, nel comune di Giugliano in Campania (il toponimo deriverebbe dal fatto che in questi luoghi vi sarebbe stata una villa di Giulio Cesare) sorgeva la localit\u00e0 San Cesareo, lungo il corso della via Consolare e Campana (questa importante strada imperiale romana collegava il porto di Puteoli con Capua).\nI busti-reliquiari ed il braccio di San Cesario.\nAgli inizi del sec. XVII, mons. Pomponio de Magistris, vescovo di Terracina, concesse alcuni frammenti ossei del braccio di S. Cesario al cardinale Filippo Spinelli, vescovo di Aversa. Queste reliquie furono traslate dalla Cattedrale di San Paolo di Aversa alla Parrocchia di San Cesario di Cesa il 19 giugno del 1612, incastonate in un braccio ligneo dorato (successivamente collocato in una teca rivestita di seta, posta all'interno di una colonna sul lato sinistro del presbiterio, insieme alla statua-reliquiario lignea di Santa Sinforosa martire di Tivoli) e in un busto ligneo, realizzato per l'occasione.\nAttualmente queste particelle ossee sono incastonate in tre preziosi reliquiari: nel busto reliquiario ligneo, nel busto reliquiario argenteo, e nel braccio reliquiario argenteo.\nIl busto reliquiario ligneo di San Cesario (1612) presenta nella parte centrale una teca contenente frammenti ossei del santo, affiancati da un cartiglio su cui compare l'iscrizione in latino \"Ex oss: S. C\u00e6sarii Diac. et Martyr.\". Questa reliquia \u00e8 stata studiata ed identificata dal prof. Gino Fornaciari, Professore di Paleopatologia ed Archeologia Funeraria, e dalla Dr.ssa Simona Minozzi, specialista in osteoarcheologia, della Divisione di Paleopatologia dell\u2019Universit\u00e0 di Pisa: \u00e8 la diafisi di un osso lungo molto frammentato, sembrerebbe a sezione cilindrica come l'omero. Il martire \u00e8 raffigurato con entrambe le braccia piegate e protese in avanti: nella mano destra sorregge la palma, in quella sinistra l'Evangeliario, in argento sbalzato e cesellato. Sul capo \u00e8 applicata un\u2019aureola argentea. La statua \u00e8 esposta su un trono marmoreo nella cappella di San Cesario, sul lato destro del transetto della Chiesa.\nIl busto reliquiario di San Cesario (1760), in argento sbalzato e cesellato, \u00e8 opera di Luca Baccaro, argentiere napoletano. Il diacono, con un volto giovane ed imberbe dall\u2019espressione volitiva, reca nella mano destra la palma del martirio e nella sinistra il Vangelo. Sul capo \u00e8 applicata un\u2019aureola raggiata in argento sbalzato. La dalmatica \u00e8 riccamente decorata con eleganti motivi floreali eseguiti a sbalzo. Nella parte centrale della base vi \u00e8 una finestrella che contiene il reliquiario ovale a capsula, in cui sono incastonati alcuni frammenti ossei del santo. La statua si espone e si porta in processione in occasione della festa del santo, che si celebra annualmente nella settimana successiva al 19 giugno, anniversario della traslazione delle reliquie.\nIl braccio-reliquiario argenteo di San Cesario (XVIII secolo), in argento sbalzato e cesellato di bottega napoletana, fu donato da Santolo del Villano, figlio di Maria Carlo del Villano, al tempo del parroco don Francesco Bonante. Il corpo del braccio \u00e8 di forma tubolare, leggermente rastremato, rivestito da una manica resa da un morbido drappeggio di pieghe; al centro presenta una teca a luce ovale, in cui \u00e8 possibile ammirare la reliquia: due frammenti ossei del santo. Secondo la dott.ssa Minozzi, il frammento superiore \u00e8 pi\u00f9 ricco di osso spugnoso; forse viene da un\u2019epifisi dell\u2019osso, mentre quello inferiore sembra di un osso con diafisi circolare come l'omero. Entrambi i frammenti provengono dalla superficie esterna dell\u2019osso. Dalla manica, che si conclude al polso con un elegante motivo a merletto, fuoriesce la mano semiaperta che regge la palma del martirio fra il pollice e l\u2019indice.\nTradizioni e festivit\u00e0 religiose.\nFesta patronale di San Cesario \nEconomia.\nL'economia \u00e8 prevalentemente agricola con la produzione di ortaggi e del Asprinio. Basa la sua economia, anche sull'attivit\u00e0 edilizia, con la presenza di piccole-medie imprese a conduzione familiare. La citt\u00e0 ospita alcune attivit\u00e0 commerciali.\nInfrastrutture e trasporti.\nIl comune \u00e8 attraversato dalla SP 2 Atellana. \u00c8 anche servito da autobus che svolgono servizi di linea urbani e suburbani a cura della CTP.\nLe stazioni ferroviarie pi\u00f9 vicine sono quelle di Aversa e Sant'Antimo-Sant'Arpino.\nGemellaggi.\nGemellaggio con il Comune di Netcong (USA).\nLa comunit\u00e0 cesana negli Stati Uniti d'America.\nIl 16 giugno 2019 il Comune di Cesa ha siglato il Patto di Gemellaggio con il Comune di Netcong (New Jersey, Stati Uniti d'America), dove nel 1893 si stabilirono molti cittadini di Cesa, attratti dalle opportunit\u00e0 di lavoro presso la Singer Steel Foundry (fonderia di acciaio) e dalla costruzione della ferrovia che doveva sostituire il canale di Morris come via di trasporto. Naturalmente gli immigrati non dimenticarono le loro radici, soprattutto la venerazione del santo Patrono di Cesa, San Cesario diacono e martire, e nel 1902 - sotto la guida di Giuseppe Togno - alcuni di essi fondarono la St. Cesario Society, la Societ\u00e0 che organizza annualmente la festa in suo onore. Questi uomini furono: Francesco, Raffaele e Cesario Puco, Antonio Ferriero, Domenico e Giuseppe Togno, Luigi e Giustino Esposito, i nomi dei quali sono ancora oggi visibili sulla bandiera che \u00e8 portata in processione il giorno della festa di San Cesario.\nNel 1910 la comunit\u00e0 cesana di Netcong si organizz\u00f2 in parrocchia e fu edificata una chiesa in Stoll Street, nel cuore della comunit\u00e0, dedicata alla Beata Vergine Maria del Monte Carmelo (Church Our Lady of Mount Carmel), fondata da monsignor Ernest Monteleone. Nel novembre del 1915, dopo solo cinque anni dalla sua erezione, un incendio fece bruciare completamente la chiesa. Allora il Vescovo di Newark, mons. John Joseph O'Connor, stabil\u00ec che Netcong era troppo piccola per supportare due chiese e, dato che la comunit\u00e0 italiana non aveva i mezzi per ricostruire la chiesa distrutta, decise che quest\u2019ultima fosse conglobata nella parrocchia di San Michele (St Michael's Church). La statua di San Cesario fu allora trasferita nella suddetta chiesa e da allora le famiglie italiane e i loro discendenti furono una parte importante di questa parrocchia. I cesani riuscirono ad ottenere anche una reliquia del santo (un frammento osseo con sottostante cartiglio che reca il testo in latino \u201cS. C\u00c6SARII DIAC. M.\u201d), che fu collocata in un reliquiario argenteo.\nLa festa di S. Cesario a Netcong si celebra annualmente il terzo sabato del mese di luglio: inizia alle ore 7.00, quando l'alba \u00e8 salutata dallo sparo di bombe da tiro; successivamente i membri della Societ\u00e0 marciano verso la Parrocchia di St. Michael, dove, alle ore 8.00, vi \u00e8 la solenne concelebrazione eucaristica, durante la quale il coro intona l'inno a San Cesario di Cesa. Al termine della Santa Messa, all'esterno della chiesa ha luogo la tradizionale cerimonia della raccolta delle donazioni: viene indetta una sorta di asta pubblica; il migliore offerente avr\u00e0 l'onore di portare, con la propria famiglia, la bandiera di S. Cesario in processione per le strade del paese tra lo sparo di granate. La processione, caratterizzata dalla presenza di una banda musicale italiana, si conclude nel tardo pomeriggio. In serata nel Parco \"Dominick Arbolino\" vi \u00e8 un grandioso spettacolo di fuochi d'artificio.\nIl Patto di Gemellaggio, sottoscritto dal sindaco di Cesa, avv. Vincenzo Guida, e dal sindaco di Netcong, Joe Nametko, ha lo scopo di rinsaldare sempre pi\u00f9 il legame che intercorre tra le due comunit\u00e0 che condividono il culto di S. Cesario, affinch\u00e9 la storia e le tradizioni continuano ad intrecciarsi, le tradizioni italiane importate a Netcong ed il nome di Cesa siano perpetuati dalle future generazioni in nome della comune identit\u00e0. Il 20 luglio 2019 nella Chiesa di St. Michael in Netcong, in occasione della Festa di San Cesario, si \u00e8 tenuta la cerimonia di Proclamazione del Patto di Gemellaggio con il Comune di Cesa, al fine di onorare il patrimonio e la storia di quelle famiglie che hanno contribuito a stabilire la citt\u00e0 con una parata annuale, fuochi d'artificio e festival in onore del loro santo protettore.\nGemellaggio con il Comune di San Cesario di Lecce.\nIl 1\u00ba gennaio 2020 il Comune di Cesa ha siglato il Patto di Gemellaggio con il Comune di San Cesario di Lecce, in occasione del 35\u00ba anniversario della prima visita ufficiale tra le due comunit\u00e0.\nIl Patto \u00e8 stato sottoscritto dal sindaco di Cesa, avv. Vincenzo Guida, e dal sindaco di San Cesario di Lecce, dott. Fernando Coppola, con l'intento di rinsaldare, da un lato, i legami di fede tra le due comunit\u00e0 ecclesiali e, dall'altro, di approfondire la conoscenza dei contesti storico culturali e istituzionali.\nUn gemellaggio che si contraddistingue non solo per la venerazione verso il patrono, San Cesario di Terracina, ma anche per la storia che accomuna i due paesi: nel Medioevo il culto di San Cesario si svilupp\u00f2 lungo la via Appia, strada romana che conduceva da Roma a Capua (da cui Cesa dipendeva politicamente), poi prolungata fino a Brindisi. A pochi chilometri da \"Brundisium\", la localit\u00e0 di San Cesario di Lecce, conosciuta in epoca romana come \"\u201cCastrum Caesaris\u201d\" in onore di Cesare Ottaviano Augusto, divenuto il Cristianesimo religione di Stato all\u2019epoca di Costantino, fu posta sotto la protezione di San Cesario, il martire designato per sostituire il culto del primo imperatore romano.\nGemellaggio con Comuni dell'Unione Europea.\nDal 26 maggio 2016 il Comune di Cesa ha siglato Patti di Gemellaggio con alcuni Comuni dell'Unione Europea, come D\u0105browa Tarnowska (Polonia), Kam\u00ebz (Albania), Klos (Albania), Slovensk\u00e9 \u010earmoty (Slovacchia), aderendo al progetto Gemellaggio Europeo \"A linkage for legality\", imperniato sulla legalit\u00e0 e l'integrazione, e soprattutto sulla dimostrazione di fiducia e di un reale senso di appartenenza alla UE.\nGemellaggio con il Comune di Procida.\nUn Patto che nasce in nome dell\u2019Asprinio e della similitudine delle alberate di Cesa con quelle esistenti nel comune di Procida, incoronato Capitale della Cultura 2022. L'idea del gemellaggio fu proposta dal giornalista Antonio Lubrano. "}
{"id": "30338", "revid": "2079728", "url": "https://it.wikipedia.org/wiki?curid=30338", "title": "Cervino (Italia)", "text": "Cervino (\"Cerv\u00ecn\u00eb\" in campano) \u00e8 un comune italiano di abitanti della provincia di Caserta in Campania.\nGeografia fisica.\n\u00c8 compreso tra alcuni monti della catena tifatina e fa parte dell'Appennino campano.\nStoria.\nSi ritiene fondato da alcuni taglialegna provenienti dalla frazione di Talanica in Santa Maria a Vico. Il suo nome deriva da un antico culto alla dea greco-romana Artemide-Diana (e alla presenza di rovine di un tempio della stessa), dea della caccia e delle selve, il cui animale preferito pare fosse il cervo; da qui il nome \"Cervino\".\nLa terra, su cui doveva sorgere Cervino, faceva parte di un'altra pi\u00f9 vasta, in cui si perdeva come un punto in un grande spazio: Suessola.\nCitt\u00e0 antichissima degli Osci, posta tra i confini della Campania Felice, che estendeva il suo dominio dai Monti di Arienzo al Carmiano e dai Monti Tifata al Melfiti.\nSi poteva dividere in due zone: la zona bassa e piana, da Cancello al Melfiti; la zona alta e montagnosa, dai Monti d'Arienzo al Carmiano.\nDistrutta dai Saraceni senza speranza di risorgimento, la zona piana, per la vicinanza che facilitava la cura delle anime, fu annessa alla diocesi di Acerra; la zona alta fu annessa alla diocesi di Sant'Agata de' Goti. \nIl territorio, che un giorno avrebbe preso il nome di Cevino, per la detta ragione della vicinanza, fu attribuito alla diocesi di Caserta.\nVerso l'occidente, ai confini del territorio di Cervino con Maddaloni, il Tifata, piegando e diramandosi verso la via Appia con il nome di Montedecoro, forma quel l'angolo ristretto e morto, che si chiama Carmiano.\nIl territorio \u00e8 ricco di castagni, aranci, ciliegi ed altri alberi da frutto. \nCervino sorse tra il 970 ed il 1113. Difatti, nel 970 l'arcivescovo di Benevento, Landulfo, circoscrivendo la diocesi di Sant'Agata dei Goti al Vescovo Madelfrido, diceva: \u00abIndegne progreditur in strata quae dicitur a Benevento in Capua, ab acque itaque stata rursum protenditur in monte Magdaluni\u00bb. \nSi descrive, in tal modo, il confine che, risalendo dalla via Appia, volta indietro (rurs\u00f9s) appunto a quel monte (Cariano), che era sul confine della stessa. \nSalta subito all'occhio (ictu oculi) il fatto che l'arcivescovo, parlando del Carmiano, non fa il nome di Cervino, ma ricorre ad una perifrasi (protenditur in Monte Magdaluni). \nLa risposta \u00e8 dovuta al fatto che nel 970 Cervino, come paese, non esisteva e non poteva portarne il nome. \nNel 1113, Senne, Arcivescovo di Capua e delegato apostolico, descrivendo la diocesi di Caserta al vescovo Rainulfo, enumera le 25 chiese, poste nel territorio di Maddaloni.\nSecondo una tradizione, un piccolo numero di carbonari di Talanico si allontan\u00f2 dalla propria sede in cerca di pane e di lavoro. Dopo la distruzione di Suessola, erano riparati in Arienzo, dove la terra, ristretta nei suoi confini, non bastava a nutrirli.\nAllora, carbonai di mestiere, trovarono una forte attrattiva nella valle di Cervino selvatica e boscosa, la quale forniva abbondanza di materiale per il loro lavoro. Un po' alla volta, vi si fermarono e, fatto lo spazio con il taglio delle selve, cominciarono a spiegarvi le loro tende, a costruire le loro capanne, ad innalzare le prime timide costruzioni, a piantarvi le loro case.\nIl nome venne fuori come un prodotto spontaneo dell'ambiente locale. \nVi contribuirono i pi\u00f9 disparati elementi: l'asperit\u00e0 delle selve popolate da animali; i monti circostanti con la durezza delle pietre; l'aria pregna di idee e sentimenti cristiani, sotto un cielo grigio scurato da ricordi pagani. \nPi\u00f9 volte erano state avanzate pressanti istanze alle Autorit\u00e0 Superiori, con esito sempre negativo, per l'opposizione del comune di Durazzano, che, con l'autonomia di Cervino, perdeva una parte della sua importanza. \nFinalmente nel 1807 veniva firmato il decreto di costituzione di Cervino in comune autonomo, distaccandosi definitivamente da Durazzano. \nLa data viene rilevata da un inciso della relazione del parroco Nuzzomauro circa la sua gestione e che dice testualmente: \u00abQuesta Parrocchia dal 1807 in qua epoca in cui s\u00ec ottenne la divisione di questo Comune da quello di Durazzano\u00bb.\nIl municipio di Cervino, fino al 1959, non ebbe mai una fissa dimora nel paese, trasferendosi cronologicamente in sei edifici privati.\nNell'Archivio di Stato di Caserta si conservano note di richieste inoltrate all'Intendente della provincia di Terra di Lavoro per l'istituzione del nuovo Comune, sia da parte degli abitanti di Cervino, staccandosi ovviamente ed in tal modo da Durazzano, e sia dagli abitanti di Forchia e le due frazioni, che all'epoca contavano assieme circa residenti.\nSi comprese che due piccoli comuni, Cervino e Forchia, avrebbero avuto vita misera e grama e cos\u00ec si decisero di unirsi e costituire un sol Comune con il nome di Cervino \u00abConcordia parvae res crescunt\u00bb.\nMonumenti e luoghi d'interesse.\nA Cervino anticamente c'erano tre chiese: una dedicata a , l'altra dedicata a Santa Maria del Carmine e l'ultima dedicata a Santa Maria degli Angeli. Di queste tre costruzioni \u00e8 rimasta in piedi solo quella della Madonna del Carmine, abbandonata per un certo periodo di tempo, ma poi restaurata. Intorno al 1500 fu costruita la chiesa di Santa Maria delle Grazie, al cui culto fu in seguito aggiunto quello di San Vincenzo Ferreri, mentre in contrada Vittoria vi \u00e8 un'ulteriore chiesa, annessa alla Diocesi di Caserta, dedicata a Sant'Anna."}
{"id": "30339", "revid": "1444396", "url": "https://it.wikipedia.org/wiki?curid=30339", "title": "Ciorlano", "text": "Ciorlano \u00e8 un comune italiano di 376 abitanti della provincia di Caserta in Campania.\nGeografia fisica.\nIl Comune \u00e8 sede di un impianto eolico che consiste in 10 aerogeneratori Vestas modello V80-2000\u00a0kW, ognuno avente una turbina controvento a passo regolabile con un'imbardata mobile e un rotore a tre pale avente diametro pari 80 m.\nStoria.\nLe prime notizie sono di epoca medievale quando il borgo viene citato con il nome di Zurlanum, successivamente volgarizzato in Zurlano.\nNel XII fu feudo dei normanni De Villacublai per poi passare ai Sanframondo di Cerreto Sannita (1300) e quindi, nel 1407, al dominio regio. A quell'epoca risale l'inizio delle lotte con i comuni vicini per stabilire i rispettivi limiti territoriali. Sono nel 1810 la commissione feudale risolse definitivamente la questione.\nNel 1945 pass\u00f2 dalla provincia di Campobasso a quella di Caserta.\nSociet\u00e0.\nCiorlano \u00e8 il comune della provincia di Caserta con il minor numero di abitanti."}
{"id": "30340", "revid": "2023183", "url": "https://it.wikipedia.org/wiki?curid=30340", "title": "Conca della Campania", "text": "Conca della Campania (\"C\u00f3nga\" in campano) \u00e8 un comune italiano di abitanti della provincia di Caserta in Campania. Dista 55\u00a0km dal capoluogo e 82\u00a0km da Napoli\nGeografia fisica.\nTerritorio.\nSituato sul versante nordorientale del vulcano spento di Roccamonfina su una dorsale collinare incisa dal torrente Maltempo, affluente del Volturno, a 420 metri d'altitudine.\nClima.\nBench\u00e9 il litorale sia a soli 22\u00a0km, Conca della Campania non riceve influenza mitigatrice del mare a causa del rilievo del vulcano di Roccamonfina alto ben 1005 metri. Questo rende il clima prettamente continentale con estati molto calde e afose alternate ad inverni rigidi. Tra il d\u00ec e la notte si registrano forti escursioni termiche, talvolta di 15\u00b0/17\u00a0\u00b0C. Essendo la brezza marina assente si possono raggiungere i 40\u00a0\u00b0C. D'inverno non \u00e8 raro scendere a -8\u00b0/-10\u00a0\u00b0C, specialmente in condizioni di freddo intenso generalizzato. Le precipitazioni sono abbondanti, cadono in media 1100\u00a0mm l'anno. Frequenti i temporali in primavera e in estate. La neve cade mediamente una o due volte l'anno, solitamente abbondantissima, e pu\u00f2 perdurare al suolo diversi giorni. Nel marzo 1998 cadde un metro di neve in meno di 24 ore. La zona \u00e8 inoltre soggetta, durante il periodo invernale, a raffiche di tramontana impetuose che superano i 100\u00a0km/h.\nStoria.\nStragi naziste.\nFra il 1\u00ba ed il 4 novembre 1943 Conca e le sue frazione di Orchi, Cave, Catailli e Piantoli furono teatro della terza strage nazista per numero di vittime in Campania dopo Acerra e Bellona. In totale 39 civili fra i quali donne, bambini, adolescenti ed anziani furono uccisi dopo una indiscriminata caccia all'uomo. L'immediata, feroce rappresaglia scatt\u00f2 ad opera della famigerata divisione Herman Goering di stanza nella vicina Roccamonfina a seguito dell'uccisione di un soldato tedesco avvenuta nella frazione Orchi all'alba del 1\u00ba novembre ad opera dell'ufficiale italiano Umberto Boaracchini che, travestito da frate mendicante, svolgeva compiti di intelligence ed esplorazione per l'esercito degli Stati Uniti e di due cittadini del posto..\nMonumenti e luoghi d'interesse.\nMonumenti di importante pregio sono il Castello, La Collegiata e il Santuario.\nIl Castello, molto rimaneggiato, edificato intorno al X secolo d.C. Caratterizzato da torri quadrate, da un portale rinascimentale, l'androne, e un ciclo di affreschi. Tra gli ambienti conservati attualmente ci \u00e8 la cappella, decorata con le immagini dei Santi Vincenzo e Domenico. Sull'altare maggiore \u00e8 conservata una statua della Madonna della Libera in cedro del Libano.\nUn altro monumento di interesse \u00e8 la Collegiata di San Pietro, della met\u00e0 del XV secolo, di cui si parla in una bolla di Papa Sisto IV del 1474 e che custodisce un preziosisimo trittico ligneo del XVI sec.\nInfine il Santuario di Santa Maria della Libera, che nel 1843 venne unito, con bolla del vescovo Ursino, alla Collegiata di San Pietro, con tutte le relative rendite.\nIl Palazzo Galdieri Bartoli: Costruito con tipologie architettoniche ispirate alla Reggia di Caserta, il palazzo si ergeva al centro di Conca e contava circa 400 stanze. Nell'edificio, che costituiva una risorsa economica per il paese, vi erano quadri, affreschi e sculture di scuola napoletana del tardo Ottocento. Fu fatto crollare dalle truppe tedesche nell'ottobre 1943 prima della ritirata, come la Villa Del Monte, distrutta dai nazisti anche se vi erano ancora tenute prigioniere cinque persone.\nSociet\u00e0.\nEtnie e minoranze straniere.\nSecondo i dati ISTAT al 1\u00b0 Gennaio 2021 la popolazione straniera residente era di 43 persone e rappresentava il 3.7% della popolazione residente nel territorio del comune. Le nazionalit\u00e0 maggiormente rappresentate in base alla loro percentuale sul totale della popolazione residente erano:"}
{"id": "30341", "revid": "123596305", "url": "https://it.wikipedia.org/wiki?curid=30341", "title": "Curti", "text": "Curti (\"Curt\u00eb\" in campano) \u00e8 un comune italiano di abitanti della provincia di Caserta in Campania.\nGeografia fisica.\nIl paese, attiguo alla citt\u00e0 di Santa Maria Capua Vetere e parte integrante della conurbazione casertana, \u00e8 posto a 41 metri sul livello del mare e deve la sua notoriet\u00e0 ad un celebre monumento dell'antichit\u00e0 che ne rappresenta ormai il simbolo pi\u00f9 evidente: la Conocchia.\nEtimologia.\nLe tesi etimologiche sull'origine del nome del Comune sono varie: se alcuni ritengono che esso derivi da \"Coorti\", unit\u00e0 dell'esercito romano addestrantisi in un galoppatoio del posto, lo storico Teti, riferendosi ad alcune epigrafi latine, alquanto arbitrariamente, sostiene che tale origine etimologica \u00e8 da ricercarsi nel significato letterale della \"Corte\" che vuol dire \"aia\", spiazzo per bacchiare il grano antistante la casa rurale. La tesi pi\u00f9 convincente, tuttavia, \u00e8 quella che si ricollega al modo in cui l'area in questione and\u00f2 nel tardo antico differenziandosi dall'antica Capua (della quale fino allora era stata parte integrante pur se periferica), acquisendo una propria fisionomia identitaria.\nAll'epoca della presa della metropoli campana i conquistatori Longobardi si installarono in una ben determinata porzione della citt\u00e0 occupata, ivi istituendo la \"corte\" (che non suppone necessariamente la presenza di un re ma anche solo di un duca o, come in questo caso, un conte). Tale fenomeno \u00e8 tipico del Longobardi in Italia: i nuovi padroni andarono occupando una porzione delle citt\u00e0 fisicamente separata dai residenti romani; quella porzione, relativamente a Capua, form\u00f2 il primo nucleo dell'attuale comune. Esempi pi\u00f9 celebri di quello di Curti ma paralleli, il cordusio di Milano e la cortalta di Verona: per l'appunto riconosciuti come i quartieri di stanziamento longobardo nelle rispettive citt\u00e0.\nA conferma della tesi sta la posizione decentrata di Curti rispetto alla citt\u00e0 antica, il nome stesso - come spiegato - e non ultima l'intestazione della chiesa parrocchiale a S. Michele Arcangelo, a testimoniare la persistenza ab antiquo e in loco di un Culto micaelico come noto particolarmente praticato dai Longobardi.\nStoria.\nLa storia di Curti, chiamato nelle fonti pergamenacee a partire dal XIII sec. Villa Curtium, Villa delle Curti, e poi Le Curti, si confonde e si mescola con la storia plurisecolare dell'antica Capua, della quale fu uno dei quartieri. Tale origine \u00e8 documentata dai resti di antichi monumenti che si trovano sul suo territorio, oltre alla ricordata Conocchia.\nSolo con l'avvento dell'occupazione francese del 1806 Curti, cos\u00ec come gli altri casali della Citt\u00e0 di Capua, assume proprie funzioni amministrative autonome acquistando in seguito un proprio stemma.\nUn breve profilo pi\u00f9 compiuto \u00e8 quello steso nel 1961 da Don Pietro Iulianiello, parroco della Chiesa di S. Michele Arcangelo, patrono di Curti, in occasione del IV centenario della fondazione della suddetta chiesa parrocchiale, sorta nel 1561.\nMa in quest'anno si avr\u00e0 avuto certamente una nuova fondazione di questa, se consideriamo che gi\u00e0 nel 1327 la chiesa di S. Michele di Curti figura tra quelle che pagano la Decima alla chiesa di Capua.\nLa somma posta a carico dell'ecclesia di S. Michele di Curti ascende ad un tar\u00ec e mezzo.\nAnche lo storico capuano Francesco Granata spende poche righe per Curti nel II volume della \"Storia Sacra della Chiesa Metropolitana di Capua\".\nIl Granata ci ricorda che in quest'anno la chiesa di Curti conta 1456 anime.\nLe Congregazioni presenti al suo interno sono quelle di S. Michele fondata nel 1780, del SS. Corpo di Cristo fondata nel 1778, della Madonna SS. Del Rosario, fondata nel 1720, di S. Rocco fondata nel 1902 e il sodalizio del Sacro Cuore di Ges\u00f9 fondato nel 1908.\nOltre alla chiesa madre nel paese si contano altre piccole chiese e cappelle di beneficio familiare, come quella della Purit\u00e0 di Maria Santissima, la chiesa della Madonna delle Grazie, la cappella di S.Pasquale Baylon, La cappella di S.Antonio di Padova.\nLo Stemma.\nVi sono diverse figure araldiche naturali (stella, luna, sole, leone, braccio umano). Sulla sinistra un leone rampante di colore rosso, con la lingua da fuori, di cui non si intravede la parte finale del corpo, pronto ad attaccare l'avversario. Esso \u00e8 sormontato dalla crescente voltata. Al centro una stella. A destra un braccio armato che impugna un pugnale, uscente dalla parte destra dello stemma e piegato ad angolo, cui sopra si erge il sole. Sotto un ponte senza fiume che scorre sotto. Intorno una corona civica formato da un ramo di alloro e di uno di foglie di quercia con ghiande e di un fiocco rosso al centro. Sopra una corona comitale con sette perle.\nMonumenti e luoghi d'interesse.\nArcheologia.\nIl mausoleo della Conocchia.\nIl Mausoleo della Conocchia, o semplicemente la Conocchia, \u00e8 il principale monumento del paese. Si tratta di un monumento funerario che si erge imponente e maestoso sul percorso dell'antica Via Appia; il nome popolare deriva dalla forma che ricorda la conocchia (o fuso), oggetto usato per filare.\nEccezionale , risalente presumibilmente al II secolo d.C., il sepolcro \u00e8 dotato di undici nicchie ove si posavano le urne cinerarie. Secondo la tradizione vi fu sepolta anche Flavia Domitilla, la matrona romana nipote di Vespasiano, perseguitata da Domiziano perch\u00e9 cristiana.\nLa Conocchia pu\u00f2 dirsi fra i pi\u00f9 significativi monumenti che siano giunti fino a noi conservando \"quasi intero\" il loro carattere plastico; giacch\u00e9 i notevoli restauri apportati al tempo di Ferdinando IV di Borbone e ancora pi\u00f9 tardi hanno preservato le strutture fatiscenti ma hanno alterato in qualche particolare l'aspetto originario.\nPiazza Seplasia.\nE lungo la Via Appia, sempre in territorio di Curti, al tempo dell'antica Capua esisteva la \"Piazza Seplasia\" con botteghe di artigiani che preparavano unguenti odorosi e belletti per le donne capuane.\nGli scavi eseguiti nella zona tra il 1845 ed il 1873, con i rinvenimenti di vasi, anfore e mortai con pestelli portavano principalmente alla luce un santuario monumentale che si ritiene risalente al IV secolo a.C. dedicato alla \"Mater Matuta\", dea della fecondit\u00e0 venerata a Capua. In quella occasione furono ritrovati un altare rettangolare di tufo, una dozzina di altri altari sempre di tufo, ma di dimensioni minori, numerosi blocchi di tufo, forse appartenenti alla struttura perimetrale; altre 600 terrecotte datate IV e III secolo a.C., circa 150 grandi statue di tufo di \"Matres\" che reggono in braccio da 1 a 12 neonati risalenti, le pi\u00f9 antiche, fino al VII secolo a.C., collezione unica al mondo conservata oggi nel Museo campano di Capua.\nLa primitiva Curti sarebbe nata, secondo lo scrittore Nicola Teti, sotto i Longobardi, e come sobborgo dell'antica Capua; ma in genere gli studiosi solo marginalmente ne hanno parlato, riferendo che era un Casale della Regia Citt\u00e0 di Capua, col nome di \"Villa delle Curti\".\nSembra che Curti ebbe in comune con l'antica Capua il governo, la storia e i privilegi; divenendo Comune a s\u00e9 ai principi dell'Ottocento ed acquistando solo in seguito un proprio stemma.\nArchitetture religiose.\nLa Chiesa di San Michele Arcangelo.\nLa costruzione della Chiesa Parrocchiale di San Michele Arcangelo risale al 1561. \nTempio dello Spirito Santo.\nIl 25 aprile del 1990 si ebbe la benedizione della prima pietra e dopo 7 anni la chiesa fu ultimata e consacrata.\nLa moderna struttura formale della facciata \u00e8 segmentata in blocchi regolari. L\u2019impianto strutturale converge verso il campanile la cui cella campanaria ospita 8 campane elettrificate. L\u2019interno ha come fulcro il presbiterio che presenta caratteri decorativi e architettonici sobri ed essenziali. L\u2019area \u00e8 arricchita da un mosaico policromo raffigurante il tema religioso dello Spirito Santo cui \u00e8 dedicata la chiesa.\nMonumento ai caduti della Prima e della Seconda Guerra Mondiale.\nIl monumento ai caduti della Prima e della Seconda Guerra Mondiale \u00e8 composto da due lapidi contenente una i nomi dei caduti della Prima Guerra Mondiale e l'altra i nomi dei caduti della Seconda Guerra Mondiale. Inoltre c'\u00e8 un esemplare di cannone della Prima Guerra Mondiale.\nSociet\u00e0.\nIl complesso bandistico \"Citt\u00e0 di Curti\".\nNell'ottobre del 2002 il prof.re Guglielmo Penta, docente di musica alla scuola media \"Goffredo Mameli\" di Curti, istitu\u00ec la \"Banda Musicale Scuola Media G.Mameli\", che si esib\u00ec nel 2003. Grazie alla collaborazione dell'Amministrazione Comunale, dell'Associazione A.M.I.C.A ed il M\u00b0 Penta che diede vita alla delibera della giunta comunale del 24/11/2004, nasce la banda musicale cittadina \"Complesso Bandistico Citt\u00e0 di Curti\", che si servir\u00e0 anche dei colori dello stendardo comunale. Una dei pi\u00f9 celebri concerti si ebbe nel gennaio 2006, al Palapartenope di Napoli con la famosissima canzone \"Mentre tutto scorre\" dei Negramaro, di cui c'era stato il concerto. Un'altra illustre esibizione si ebbe nel 2008 a Montesilvano, in provincia di Pescare, per la prima festa di quartiere organizzata dal comitato \"Il Pellicano\". A livello umanitario si esib\u00ec nel 2009, dopo i tragici avvenimenti relativi al terremoto in Abruzzo, nel comune di Poggio Picenze, in provincia dell'Aquila, alla festa patronale. In ambito religioso, nel 2011 la banda accompagn\u00f2 la santa processione del Venerd\u00ec sull'Isola di Capri. P. G."}
{"id": "30342", "revid": "2023183", "url": "https://it.wikipedia.org/wiki?curid=30342", "title": "Dragoni (Italia)", "text": "Dragoni \u00e8 un comune italiano di abitanti della provincia di Caserta in Campania. \u00c8 sito ai piedi del Monte Melito, una delle punte della catena dei Monti Trebulani.\nStoria.\nDal 1927 al 1945 appartenne alla provincia di Benevento, a seguito della temporanea soppressione della provincia di Caserta in epoca fascista.\nSociet\u00e0.\nEtnie e minoranze straniere.\nSecondo i dati ISTAT al 1\u00b0 Gennaio 2021 la popolazione straniera residente era di 68 persone e rappresentava il 3.4% della popolazione residente nel territorio del comune. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nAmministrazione.\nAltre informazioni amministrative.\nIl capoluogo, un tempo coincidente con la frazione di San Giorgio, si \u00e8 espanso fino a comprendere le altre frazioni vicine, eccetto Maiorano di Monte, ed \u00e8 adesso identificato col toponimo di Dragoni. Di conseguenza non si tratta di un comune sparso."}
{"id": "30344", "revid": "287204", "url": "https://it.wikipedia.org/wiki?curid=30344", "title": "Fontegreca", "text": "Fontegreca (\"Fossac\u00e8ca\" in dialetto locale) \u00e8 un comune italiano di 776 abitanti della provincia di Caserta in Campania.\nStoria.\nOriginalmente chiamata Fossaceca venne popolata dagli Osci e poi dai Sanniti.\nLa zona fu scelta in quanto punto pi\u00f9 alto e meglio difeso, grazie alla posizione naturale, durante l'ultima fase del periodo longobardo e, in et\u00e0 normanna fu feudo di Guglielmo di Fossa Ceca.\nPi\u00f9 tardi come molti comuni di origine feudale fu donata alla chiesa ed appartenne al monastero di San Vincenzo al Volturno; in seguito la vedova del conte Ranulfo II di Alife don\u00f2 Fossaceca ed altre terre a Montecassino.\nNel 1269, dopo varie peripezie tutte queste terre passarono, al feudatario Guglielmo Stendardo e Fossaceca, insieme a Capriati a Volturno, Ciorlano e Pratella fece parte della Baronia di Prata di cui segu\u00ec la storia.\nDopo l'unit\u00e0 d'Italia nel 1862, il Consiglio Municipale di Fossaceca cambi\u00f2 il nome di Fossaceca in Fontegreca ricavando la prima parte del nuovo nome, Fonte, da una fonte di acqua freschissima e la seconda parte, greca, da antichi manoscritti privati e pubblici che citavano il Comune con il nome di Fossa Graeca.\nNel 1927, soppressa la provincia di Caserta, Fontegreca pass\u00f2 alla provincia di Campobasso. Durante la seconda guerra mondiale Fontegreca come molti paesi dell'alto-casertano visse giorni drammatici per le requisizioni, per i rastrellamenti e per la fuga fin sulle montagne di Gallo Matese a cui fu costretta la popolazione.\nI tedeschi installarono il loro comando in Palazzo Parrillo. Il 28 ottobre 1943 gli americani occuparono Valle Agricola e iniziarono un cannoneggiamento che colp\u00ec anche Fontegreca nella quale entrarono nel paese il 1\u00ba novembre 1943.\nNel 1945 pass\u00f2 dalla provincia di Campobasso a quella di Caserta."}
{"id": "30345", "revid": "2014155", "url": "https://it.wikipedia.org/wiki?curid=30345", "title": "Formicola", "text": "Formicola (\"Furm\u00eccola\" o \"Frumm\u00eccola\" in campano) \u00e8 un comune italiano di abitanti della provincia di Caserta in Campania, posizionato in una vallata tra i monti dell'alto casertano, ai piedi del Monte Sant'Erasmo, una delle punte della catena dei Monti Trebulani.\nStoria.\nL'origine del nome deriva dall'ebraico \"fhor-michol\" (bollente ruscello), volendo indicare che nella zona c'era la presenza di fonti di acqua calda. Questa tesi \u00e8 avvalorata dalla scoperta di fonti nella zona di Trebula. L'origine del territorio si aggira intorno al IX secolo, la zona pi\u00f9 antica \u00e8 Maiorano, che ancora oggi rappresenta la parte pi\u00f9 antica del paese.\nDurante la dominazione angioina il feudo della baronia, fu assegnato a Frapane (Frangipane), un nobile del tempo; successivamente, nel 1306, a fu assegnata a Tommaso de Marzano, duca di Sessa. Testimonianza del loro dominio sono la torre merlata distrutta nel XVIII secolo ma ancora visibile a Pontelatone, dove se ne trova una gemella.\nNel 1420 il nobile Cubello d'Antignano di Capua pose in essere un feudo, che successivamente nel 1445, divenne feudo dei signori della Ratta.\nIl 1\u00ba febbraio del 1465 fu affidata a Diomede I Carafa, che insieme alla sua dinastia, si fregi\u00f2 del titolo di Principe di Colubrano. Questa famiglia rimase a capo del feudo fino all'abolizione di quest'ultimo ad opera di Giuseppe Bonaparte (1806), per disposizione imperiale.\nNel medesimo anno Francesco II Carafa fond\u00f2 un'accademia arcadia chiamata \"il Caprario\": il nome \u00e8 quello del monte alle cui pendici i poeti amavano riunirsi. Con l'abolizione del feudalesimo (1806) furono costituite le circoscrizioni e Formicola rientr\u00f2 nella circoscrizione di Caiazzo, ma dal 1808, sotto la riforma operata da Gioacchino Murat i comuni di Formicola, Pontelatone, Sasso, Liberi, Cisterna e Prea furono riuniti nella circoscrizione di Formicola che rimase autonoma fino al 1927, quando fu soppressa dal regime fascista assieme alle altre circoscrizioni del territorio e alla Provincia di Terra di Lavoro. Nel 1945, finita la seconda guerra mondiale, il Comune di Formicola entr\u00f2 a far parte della neocostituita Provincia di Caserta.\nMonumenti e luoghi d'interesse.\nAree naturali.\nBoschi.\nFormicola \u00e8 un piccolo paese immerso nel verde, con possibilit\u00e0 di escursioni in diverse localit\u00e0 quali: Santa Maria del Castello, Le Campole, Tamale e Fontana delle Vrecce.\nMonti.\nFormicola \u00e8 una vallata circondata da monti che appartengono alla catena dei Monti Trebulani, pi\u00f9 precisamente: il Pizzo Madama Marta, Pizzo Maiulo, Pizzo San Salvatore, Colle Caluro, Monte Caprario o Monte di Giano, Monte Pettine, Santa Maria del Castello, Monte Serrone, Monte Cappella, Monte Frattiello, Monte Maggiore, Torre Pizzuta, Monte Pozzillo."}
{"id": "30346", "revid": "36426", "url": "https://it.wikipedia.org/wiki?curid=30346", "title": "Frignano", "text": "Frignano \u00e8 un comune italiano di abitanti della provincia di Caserta in Campania. Fa parte dell'agro aversano.\nIl toponimo \u00e8 la forma sincopata di un nome prediale gentilizio romano Furinius (Furnius). L'origine del nome si pu\u00f2 anche ricollegare a \"Forum Iani\" (Foro di Giano), perch\u00e9 fu ritrovata, alla fine degli anni '50, un tempio con due aperture (una a sud ed una ad ovest) sormontate da due facce di diverse dimensioni con la scritta \"Dicata Iano\". Tale tempio fu ritrovato sotto l'attuale chiesa dedicata a Maria SS. dell'Arco. Il Paese in passato era conosciuto con il nome di Frignano Maggiore, differenziandosi da Frignano Minore (piccolo), l'attuale Villa di Briano il cui nome \u00e8 stato mutato agli inizi degli anni '50.\nStoria.\nLa fondazione di Frignano \u00e8 datata non pi\u00f9 tardi del I secolo a.C., al tempo delle tre centuriazioni effettuate dagli imperatori romani sull'agro aversano. Ci\u00f2 \u00e8 deducibile da due fatti: dal nome e dall'ubicazione.Il paese \u00e8 sorto sulla via Gromatica, come comprova la rete di strade parallele che la tagliano e la sfiorano: una vecchia carreggiabile attraversa l'abitato e passa a met\u00e0 strada fra Trentola e Ducenta, e riappare, per ultimo tratto, ad occidente del cimitero di Lusciano; una carreggiabile che dai Regi Lagni giunge a Ponte Cavone, a sud-ovest di Frignano ed oltre. Frignano viene citato la prima volta al tempo di Zottone, quando sul suo territorio si svolse una rovinosa battaglia fra Landone II il Giovane, detto il Ricciuto, e Paldone Rapinato.\nAl tempo dei Longobardi e dei Normanni Frignano viene pi\u00f9 volte ricordato nei documenti. \nUn primo documento porta la data del 988, \u00e8 firmato dall'arcivescovo Adinolfo ed afferma che il monastero capuano di San Lorenzo, tra gli altri poderi dei quali era stato dotato dalla principessa Aloara, ne possedeva alcuni \"in loco Ferrayanu et cum omni parte de ecclesia Sancti Nazarii constructa in praedicto loco\".\nNel 1119 il vescovo di Aversa, Roberto, riceve in \"defensione ecclesiae sancti Pauli\" Pietro Forignanese di Mairano liberandolo da \"ogni angaria e par parangaria\". Nel 1122, in un altro documento, si parla del Barone aversano Riccardo, figlio di Goffredo, che dona al presbitero Mairano, e, dopo la sua morte, alla chiesa di Santa Maria Preziosa, un pezzo di terra \"que est in territorio villae Forignani maioris\" , al luogo detto \"campus de Mairano\". Altri documenti sono datati 1135, 1165, 1166.\nSociet\u00e0.\nTradizioni religiose.\nI patroni di Frignano sono i santi Nazario e Celso, cui \u00e8 dedicata la chiesa centrale del paese. Molto sentito \u00e8 anche il culto di santa Maria dell'Arco, cui \u00e8 dedicata l'altra chiesa principale di Frignano."}
{"id": "30347", "revid": "287204", "url": "https://it.wikipedia.org/wiki?curid=30347", "title": "Gallo Matese", "text": "Gallo Matese (\"Ru U\u00e0ll\u00eb\" in dialetto locale) \u00e8 un comune italiano di 536 abitanti della provincia di Caserta in Campania.\nIl 2 gennaio 1927, eliminata la provincia di Caserta, Gallo Matese pass\u00f2 alla provincia di Campobasso, ritornando alla provincia di Caserta l'11 giugno 1945, quando questa fu ripristinata dopo la seconda guerra mondiale.\nGeografia fisica.\nSituato al confine con la regione Molise, sorge su un colle al centro di una verde vallata occupata in parte da un lago.\nNella frazione di Vallelunga, a circa 10\u00a0km da Gallo, vi \u00e8 lo strapiombo \"Masso Rosso\" (\"Piescurusc\").\nLa vallata di Gallo \u00e8 raggiungibile attraverso tre strade: dal bivio Fontegreca-Capriati a Volturno per coloro che arrivano da Venafro, da Monteroduni per coloro che arrivano da Isernia, e da Letino per coloro che arrivano dal lago del Matese. Gallo Matese \u00e8 all'interno del parco regionale del Matese.\nStoria.\nNon esistono documenti che attestino con esattezza la data dei primi insediamenti nella zona di Gallo Matese.\nTito Livio parla di una fiera e battagliera popolazione nella zona nord della Campania; queste popolazioni erano chiamate \"Montesi\" da cui il nome della zona.\nI progenitori dei gallesi parteciparono alle guerre che i Sanniti Pentri, confederati con altri stati Sanniti, condussero contro la nascente potenza militare romana (I e II guerra sannitica).\nSuccessivamente queste popolazioni furono assoggettate a Roma, la quale, nella ristrutturazione del territorio italico in regioni, introdusse il Matese nella prima regione.\n\u00c8 presumibile che sia di questo periodo la carreggiata scavata nella roccia che si inerpica, a partire dalla pianura del Volturno, sul versante di Venafro, su per la costa del monte Pesco Rosso ed il fosso dei \"Maragoni\" fino a Gallo Matese ed oltre.\n\u00c8 da presumere che questa fosse una via di comunicazione tra le zone pi\u00f9 interne del Matese, la via Abebuzia sul versante alifano, la via Latina sul versante venafrano.\nDopo la caduta dell'Impero Romano la zona del Matese, grazie alla sua posizione geografica, non ha subito invasioni barbariche.\nIntorno al 600 d.C., come risulta dalle \"Cronache Cassinesi\" conservate nella biblioteca di Montecassino, Romualdo I duca di Benevento, accoglie, sotto ordine del padre Grimoaldo, re d'Italia, un gruppo di bulgari che, spinti dall'incalzare di altri popoli lasciarono l'Asia e, attraverso le alpi, scesero in Italia.\nPoich\u00e9 nella gualstaldia di Boiano erano compresi anche i monti del Matese, ci fu indubbiamente una fusione tra il gruppo etnico bulgaro e le popolazioni sannitiche del luogo: i Gallesi sono quindi sanniti-bulgari.\nNel 1154 Gallo Matese si chiamava Gualdum (molto probabilmente derivante dal tedesco \"wald\", bosco) ed era feudo di Riccardo, conte di Fondi. In questo periodo Gallo Matese era stato dichiarato \"Feudum Unius Milites\", cosa che comportava l'obbligo di fornire un contingente militare di dodici soldati e di dodici inservienti in occasione di fatti militari, cosa che avvenne per la prima crociata.\nNel 1239, Giovanni di Guglielmo di Prata, fu feudatario anche del feudo di Gualdo; dal 1329 al 1576 Gallo Matese appartenne alla Baronia di Prata passando in possesso delle famiglie che detennero detta Baronia: quali i Capuano, i Sanfromondo, i Pandone, i Mobel, i Rota, i Villani, i Carafa, ed i De Cordenis.\nIntorno al 1620, come risulta da un documento custodito nell'abbazia di Montecassino, il paese si chiamava \"Lo Gallo\".\nNel 1649 il feudo di Gallo, con il titolo di marchesato, fu retto dalla famiglia Mastullo.\nNel 1741, data di inizio del catasto onciario di Gallo, utile possessore della terra di Gallo \u00e8 il principe Giovanni Pignatelli della terra di Monteroduni. I Pignatelli mantennero il possesso di Gallo fino all'abolizione della Feudalit\u00e0 avvenuta nel 1806. Tra il 1806 ed il 1815 numerosi beni ecclesiastici e monastici furono assorbiti dal demanio e successivamente venduti ai privati.\nNel 1802 la popolazione ascendeva a circa 1500 abitanti.\nIntorno al 1860-1861 il Matese fu scosso dai moti insurrezionali dei briganti: i ribelli entrarono in Presenzano e Capriati; occuparono Letino, irruppero in Roccamandolfi, Pratella, Val di Prata e Castelpizzuto inneggiando a Francesco II.\nNumerosi scontri si ebbero sul Matese: nel territorio di Gallo Matese, nella localit\u00e0 \"Campo figliuolo\", gli insorti sconfissero una compagnia di bersaglieri.\nBanda del Matese.\nSuccessivamente, nel 1877, ci fu uno dei tentativi insurrezionali pi\u00f9 importanti, per concezione e per risultati propagandistici, attuato nella zona del Matese da un gruppo di aderenti alla Federazione italiana dell'Associazione internazionale dei lavoratori, detto in seguito appunto \"Banda del Matese\". Vi aderivano molti dei personaggi pi\u00f9 rappresentativi dell'anarchismo italiano dell'epoca, tra cui, in particolare, Carlo Cafiero ed Errico Malatesta.\nLa scelta della zona non era stata fatta a caso. Impervia, montagnosa, scarsamente popolata, rappresentava un ambiente ideale per la guerriglia: gli uomini avrebbero potuto facilmente compiere le proprie sortite nei vari centri abitati e poi rintanarsi al sicuro nei posti e nelle cascine abbandonate.\nIl giorno 8 aprile 1877 la banda del Matese era guidata da Cafiero, Malatesta e da Pietro Cesare Ceccarelli; dopo aver occupato il limitrofo paese di Letino, si diressero verso Gallo Matese. Al municipio di Gallo gli anarchici arrivarono verso le due del pomeriggio. Malatesta apr\u00ec la serratura a pistolettate e, cos\u00ec come fatto a Letino, tutta la \"carta bollata\" del Comune fu arsa: registri catastali, schedari delle imposte, atti ipotecari, ecc., il tutto per dimostrare simbolicamente l'abolizione dei diritti dello Stato e della propriet\u00e0 privata.\nTutto si svolse nell'entusiasmo e senza difficolt\u00e0 di alcun genere. Le truppe governative, anche se non si erano ancora fatte vedere, non erano restate con le mani in mano. Gli internazionalisti, quando abbandonarono Gallo, si trovarono praticamente e improvvisamente accerchiati. A complicare la situazione si aggiunse il maltempo. Gli uomini passarono tutto il 9 e 10 aprile nel duplice tentativo di cercare un rifugio e di superare l'accerchiamento, ma senza esito.\nIl giorno 11, la banda trov\u00f2 finalmente riparo nella masseria Concetta, tre miglia sopra Letino e qui decise di fermarsi. Il 12 aprile un reparto di bersaglieri fece irruzione nella cascina sorprendendo gli anarchici. Date le condizioni degli uomini e delle armi non ci fu resistenza. L'insurrezione del Matese era finita.\nDal 1927 al 1945 Gallo Matese appartenne alla provincia di Campobasso a causa della temporanea soppressione della provincia di Caserta.\nSimboli.\nLo stemma comunale, concesso con Decreto del Presidente della Repubblica il 25 gennaio 2005, si blasona: \nMonumenti e luoghi d'interesse.\nIl centro storico ha antiche case in pietra locale, fra le quali si incontrano due chiese: \"San Simeone\" e la \"Ave Gratia Plena\", che ha una facciata con portale del XVIII secolo, ma di gusto tardo barocco su cui spicca una finestra sagomata a cassa di violino dove si pu\u00f2 notare un'antica campanella.\nIl Palazzo dei Signori di Bojano \u00e8 del XVIII secolo, in pietra calcarea, ma abbandonato.\nNella parte pi\u00f9 alta di Gallo (\"r' C'm'ntier\") vi sono i resti di una Torre cilindrica medioevale.\nFra le bellezze naturali ci sono i boschi di faggio ed il lago, le grotte carsiche della zona e lo strapiombo Pesco Rosso in localit\u00e0 Vallelunga.\nSociet\u00e0.\nEvoluzione demografica.\nNel 1861 risulta che Gallo contava 2015 abitanti. Da questa data in poi la popolazione \u00e8 cresciuta, fino a toccare la punta massima di 3417 unit\u00e0 nel 1921. In seguito la popolazione \u00e8 diminuita fortemente fino ai 761 abitanti nel 2001 ed agli attuali (datoIstat 2018) 533 abitanti.\nEconomia.\nProdotti e piatti tipici.\nLa tradizionale lavorazione a tombolo di Gallo Matese, produce un tipo di pizzo particolarmente elaborato.\nDal punto di vista culinario, si producono i caciocavalli, il pecorino, i fagioli, le patate, i salumi ed il tipico pane locale.\nPiatti tipici sono: \"Sogn i fasuor i cotna\" (tagliatelle con fagioli e cotiche), \"Frattacc', fasuor', m'nestra i sauchicchia\" (polenta dura con fagioli, verdura e salsiccia), \"L'frecul' \"(un misto di \"frattacc' \" e patate con pezzi di salsiccia locale, il tutto cotto sul fuoco). Altri piatti tipici non pi\u00f9 in uso frequente: \"frascariegl\" (piatto a base di farina), \"rattnota\" (piatto a base di uova e pane), \"pon' cuott\"' (pan cotto).\nSport.\nSulle falesie de La Preucia si pratica l'arrampicata."}
{"id": "30348", "revid": "120210741", "url": "https://it.wikipedia.org/wiki?curid=30348", "title": "Galluccio", "text": "Galluccio \u00e8 un comune italiano sparso di abitanti della provincia di Caserta in Campania; si trova a pi\u00e9 della falda sudorientale del Monte Camino.\nIl capoluogo comunale \u00e8 San Clemente.\nGeografia fisica.\nIl comune di Galluccio si estende su un'area di trentadue chilometri quadrati, tra le falde di monte Camino ed il gruppo vulcanico di Roccamonfina, fa parte del territorio della Comunit\u00e0 montana Monte Santa Croce.\nStoria.\nOrigini.\nIl territorio del Comune di Galluccio fu abitato fin dall'et\u00e0 paleolitica, ma coloro che lasciarono un'orma indelebile furono gli Aurunci. Successivamente i Romani, dopo aver sconfitto Aurunci, Sidicini, Caleni e Sanniti, stabilirono nel territorio delle colonie. Si narra che dal nome del capo di una di queste colonie (Trebonio Gallo) derivi la denominazione Galluccio, che in un primo tempo fu detta Gallico, poi Gallicio ed infine Galluccio.\nUn'altra ipotesi per\u00f2 fa risalire il nome ad un'antica radice linguistica (wal), indicante il fuoco: fuoco dei vulcani, di cui la zona era ricca, ed in particolare il vulcano di monte Friello, prossimo a Galluccio. Una testimonianza del nome Gallico si trova in uno scritto del Manzi, sulla vita di San Gaudenzio: \"Ebbe origine il beato Gaudenzio nelle parti di Campania nel tempo regnava l'empio e crudele Teodorico... In questo tempo ancora S. Ilario abate et eremita insieme col beato Gaudenzio, nelli confini della regione di Campania in paese detto Gallico, dove per lungo tempo vissero insieme di vita eremitica\".\nMedioevo.\nNel corso del X secolo anche Galluccio dovette subire le incursioni dei Saraceni, che risalivano la valle del Garigliano: alle falde del monte Camino questi costruirono un caposaldo per difendersi dagli attacchi delle truppe della Lega, guidata dal papa Giovanni X. Ancora oggi, in quel luogo, esiste un borgo denominato \"Saraceni\". Dopo la sconfitta dei Saraceni, i principi di Capua, che avevano partecipato alla Lega ed alla battaglia del Garigliano, nell'anno 915, con il beneplacito del Papa, costruirono una roccaforte, nel territorio di Galluccio, su un'altura circondata da rupi e protetta dall'acqua del fiume Peccia.\nI discendenti dei Signori di Capua, principi longobardi, costruttori della roccaforte, assunsero il nome \"Galluccio\" ed ebbero come stemma un gallo rosso in campo d'argento. La famiglia \"Galluccio\" costitu\u00ec un feudo attorno alla roccaforte e lo detenne fino all'anno 1480, confermata in questo possedimento da riconoscimenti reali, come quello del re Carlo I, che nel 1281 confer\u00ec il titolo di barone a Pietro e Riccardo Galluccio, onorandoli con il titolo di \"cavalieri e fedeli\". Nel 1283 lo stesso Pietro Galluccio fu nominato vicer\u00e9 di Terra di Lavoro, oltre il Volturno. Nel 1309 il barone Riccardo Galluccio ricevette dal re Roberto il titolo di \"cavaliere fedele e diletto\". Nel 1480 il re Ferrante assegn\u00f2 il feudo di Galluccio a Rossetto Fieramosca, il quale lo lasci\u00f2 in eredit\u00e0 ad Ettore Fieramosca.\nDopo l'anno Mille, Galluccio conobbe dei nuovi conquistatori: i Normanni. Il re Ruggiero il Normanno, dopo essersi proclamato duca di Puglia e di Calabria e re di Sicilia, con la Dieta di Melfi, si riconobbe re di tutta l'Italia meridionale e, alla morte di papa Onorio II, si schier\u00f2 a favore dell'antipapa Anacleto, contro il legittimo pontefice Innocenzo II. Dopo la morte di Anacleto, Innocenzo II scomunic\u00f2 il Normanno e, alla testa di un esercito, marci\u00f2 contro di lui, ingaggiando battaglia presso San Germano. Ruggiero allora si rifugi\u00f2 nella roccaforte di Galluccio, dove fu assediato dalle truppe pontificie. Il Papa per\u00f2 cadde prigioniero, in un'imboscata tesagli dal figlio di Ruggiero, e fu condotto al cospetto di quest'ultimo, nel castello: Ruggiero per\u00f2 si gett\u00f2 ai piedi del Papa, chiedendogli perdono. Il Papa allora gli concesse il perdono e la pace. Era il 22 luglio 1139. Dopo la battaglia di Galluccio, Ruggiero il Normanno, nel castello di Mignano, fu riconosciuto ufficialmente, da papa Innocenzo, come re di Sicilia e duca di Puglia e Calabria.\nDopo questi avvenimenti, la roccaforte di Galluccio venne ampliata e tutto il territorio circostante divenne sede di centri abitati da contadini, che lavoravano la terra loro concessa dal feudatario, e da pastori. In questo stesso periodo furono edificate diverse sedi di culto, tra cui la cappella di San Nicola e la primitiva chiesa di S. Stefano, accanto al palazzo del Feudatario.\nNel XV secolo il feudo di Galluccio assunse la fisionomia ancora oggi riscontrabile: trentacinque villaggi, disseminati tra il Garigliano da un lato, Roccamonfina e Monte Camino dagli altri. Una bolla di papa Giulio II, ancora oggi conservata nell'Archivio della Collegiata di S. Stefano, riporta l'elenco delle chiese con cura d'anime, esistenti nel territorio di Galluccio: S. Andrea di Caspoli, S. Maria di Sipicciano, S. Donato, S. Reparata, S. Clemente, S. Onofrio, S. Quiro, S. Maria del Casale.\nAccanto a queste esistevano altre chiese, senza cura d'anime, anch'esse riportate nella Bolla, come la chiesa dell'Annunziata, accanto alla Collegiata. Gi\u00e0 precedentemente il papa Eugenio IV, nel 1443, aveva stabilito che tutte le chiese esistenti in Galluccio fossero unite alla Collegiata di S. Stefano. Papa Giulio II decret\u00f2 poi che dette chiese fossero immediatamente soggette alla Collegiata stessa. Secondo un'antica tradizione, fu proprio Giulio II a volere la costruzione della Collegiata di S. Stefano, cos\u00ec come si presenta oggi, riconoscente per l'accoglienza ricevuta dal parroco del luogo, nel periodo in cui sost\u00f2 a Galluccio.\nRinascimento.\nIn uno dei borghi di Galluccio, denominato \"Cavelle\", nacque nel 1429 Giannantonio Campano, Vescovo, Governatore, Legato pontificio, oratore, poeta e scrittore umanista. Egli stesso, in un suo carme, dice di essere nato a Galluccio, nel borgo di Cavelle. Fu vescovo di Crotone e di Teramo, Governatore pontificio di Todi, Foligno, Assisi e Citt\u00e0 di Castello.\nFu oratore ufficiale della Missione pontificia in Germania, alla Dieta di Ratisbona. Mor\u00ec a Siena nel 1477 e fu sepolto nella cattedrale della stessa citt\u00e0. \nEt\u00e0 moderna.\nNel 1504 il feudo di Galluccio fu concesso da re Ferdinando al suo vicer\u00e9, Consalvo di Cordova, in ricompensa dei servizi resi nella lotta contro l'esercito francese. Nel 1523 il Feudo pass\u00f2 alla famiglia Abenavolo, ma nel 1532 ritorn\u00f2 a Consalvo di Cordova, che lo vendette poi, nel 1543, alla contessa Dorotea Spinelli, in cambio di 13.000 ducati. Fino al 1598 il Feudo rest\u00f2 ai discendenti della Contessa. Poi pass\u00f2 a Luigi Carafa (1638) ed infine al nobile fiorentino Vincenzo Velluti ed ai suoi discendenti, come \u00e8 testimoniato dalle iscrizioni tombali, esistenti nella Collegiata di S. Stefano. Nel 1734 Galluccio fu teatro dello scontro fra Spagnoli ed Austriaci, che si contendevano il regno di Napoli: gli Spagnoli risultarono vincitori e divennero padroni del Regno, con il re Carlo III di Spagna (Carlo VII di Napoli).\nNel corso del XVIII secolo i centri abitati del territorio di Galluccio cominciarono ad ingrandirsi e si assist\u00e9 al costituirsi di grossi nuclei di abitazioni non pi\u00f9 sulle alture, ma nelle pianure, dove si disponeva di uno spazio maggiore. Si svilupparono perci\u00f2 notevolmente i borghi intorno alla roccaforte, dando origine a borgate pi\u00f9 vaste e pi\u00f9 popolose del centro principale. Nelle immediate vicinanze della roccaforte si svilupparono i piccoli centri di Cavelle, Saraceni, Mieli, Pecorari, Cisterni. Agglomerati pi\u00f9 vasti sorsero nelle localit\u00e0 vicine: San Clemente, Sipicciano, Vaglie, Calabritto, Campo. Tutto il Feudo contava duemila abitanti.\nDopo l'unit\u00e0 d'Italia, il territorio del comune di Galluccio dovette sopportare le angherie dei briganti, che si annidavano numerosi sui monti circostanti, perpetrando rapine, rapimenti ed assassinii ed obbligando la gente del posto a fornire i viveri necessari. Ancora fino a qualche anno addietro si raccontavano le gesta dei briganti Ciccio Guerra, Domenico Fuoco, Alessandro Pace, Francesco Tommasino, Giacomo Ciccone, Raffaele Sangonato.\nNel corso del XIX secolo sorsero rivalit\u00e0 e diatribe tra le borgate del territorio di Galluccio, soprattutto fra il centro storico e la frazione pi\u00f9 popolosa, San Clemente. La lotta per l'egemonia ebbe termine negli ultimi decenni del secolo, quando la Casa Comunale e gli uffici, che erano ubicati a pochi passi dal palazzo baronale e dalla Collegiata di S. Stefano, furono trasferiti definitivamente nella frazione San Clemente, che da quel momento divenne capoluogo amministrativo del comune di Galluccio.\nNovecento.\nAncora una volta, nel 1943, Galluccio fu teatro di battaglia, fra i Tedeschi da un lato e gli Alleati dall'altro. Il giorno 1\u00ba novembre 1943 gran parte degli edifici fu minata e rasa al suolo: fu distrutto il palazzo baronale e parte della Collegiata di S. Stefano. La chiesa pot\u00e9 salvarsi grazie all'intervento dell'arciprete dell'epoca, don Emilio Calce, che riusc\u00ec a convincere il comandante tedesco a risparmiarla. La Collegiata \u00e8 dedicata a S. Stefano, patrono storico del comune di Galluccio. Negli anni '70 del secolo scorso, l'Amministrazione comunale decise che la giornata festiva patronale si celebrasse il 17 gennaio, festa del patrono del borgo principale del Comune, San Clemente.\nAmministrazione.\nFa parte della Comunit\u00e0 montana Monte Santa Croce."}
{"id": "30349", "revid": "125364992", "url": "https://it.wikipedia.org/wiki?curid=30349", "title": "Giano Vetusto", "text": "Giano Vetusto \u00e8 un comune italiano di 638 abitanti della provincia di Caserta in Campania.\nGeografia fisica.\nSi trova ai piedi del Monte Maggiore, massima vetta per altezza dei Monti Trebulani.\nEtimologia.\nIl nome \u00e8 legato probabilmente alla presenza in zona di un tempio dedicato al dio Giano, la specifica \"Vetusto\", ossia antico, serve a distinguerlo dal comune omonimo di Giano dell'Umbria.\nMonumenti e luoghi d'interesse.\nAltri monumenti.\n\"Il Monumento ai caduti\" venne ristrutturato nel 2003 e, ogni 2 novembre, viene usato come altare per la Santissima Messa, \u00e8 situato nell'omonima Piazza dei Caduti.\nUn altro monumento \u00e8 una lastra in marmo, in onore del funzionario dell'Autorit\u00e0 Portuale di Polizia di New York Dominick Pezzulo (in italiano Domenico Pezzullo), morto come volontario durante l'attacco terroristico al World Trade Center.\nTradizioni e folclore.\nFesta patronale.\nLa festa patronale \u00e8 in onore del santo patrono San Antonio da Padova, che si tiene la penultima domenica di agosto. Questa comprende il tradizionale triduo solenne. Al termine del triduo solenne parte dalla Chiesa Madre la processione del santo che attraversa quasi tutte le strade del comune. Al rientro nella Chiesa Madre la statua del santo (interamente composta di legno di pero) viene fatta sostare nella piazza principale dove avviene la tradizionale \"Riffa della palma\" e cio\u00e8 un'asta che mette in palio il fazzoletto di seta attaccato alla palma che il santo tiene nella mano destra. Aggiudicarsi la \"Riffa della palma\" \u00e8 considerato di buon auspicio per la propria famiglia e pu\u00f2 arrivare ad essere anche molto costoso. La festa termina dopo tre o quattro serate con lo spettacolo pirotecnico finale. Alla festa \u00e8 molto spesso abbinato il tradizionale \"Torneo di San Antonio\" ossia un torneo di Calcio a 5 che si svolge nel campetto comunale. Il tutto \u00e8 abbinato a bancarelle e ad spettacoli musicali serali.\nFesta di Santa Lucia.\nQuesta festa celebra Santa Lucia altra santa molto venerata in paese, grazie anche alla chiesa a lei dedicata in localit\u00e0 Fontanelle, e viene celebrata la seconda domenica di settembre. Originariamente dopo le celebrazioni sacre vi era una serata \"profana\" con la rappresentazione teatrale della biografia della santa, mentre successivamente la serata venne riservata a esibizione canore di improvvisati artisti locali. Oggi la festa si tiene in modo diverso: le celebrazioni sacre sono rimaste invariate ma la parte \"profana\" della festa \u00e8 stata sostituita da spettacoli musicali di professionisti. Anche in questo caso possiamo trovare bancarelle e altri spettacoli musicali.\nFesta della Madonna delle Grazie.\nLa Festa della Madonna delle Grazie celebra quest'altra importante santa, della quale si trova una statua nella chiesa madre, e cade la prima domenica di luglio. L'avvenimento clou della festa \u00e8 la processione (3\u00a0km circa) che conduce proprio questa statua nelle cappella ad essa dedicata in localit\u00e0 \"Santella\" dove questa viene venerata per tutta la notte. La statua far\u00e0 poi ritorno alla chiesa madre la sera del giorno dopo la processione che l'ha portata alla cappella, con una suggestiva fiaccolata e benedizione delle auto. Anche in questa occasione sono presenti alcune bancarelle.\nPellegrinaggio in onore del Santo Salvatore.\nSi tratta di uno degli eventi pi\u00f9 sentiti ed apprezzati di tutta la tradizione gianese, anche se eventi simili sono organizzati in molti comuni della zona dei Monti Trebulani. L'elemento caratteristico e tradizionale per eccellenza di questo evento \u00e8 la \"Mazz e'S\u00e0ntu Salv\u00e0t\u014dr\" (Bastone di San Salvatore) ovvero un bastone di Olmo con la corteccia incisa e successivamente lavorato con il metodo della pirografia in modo da formare, una volta rimossa la corteccia non incisa, un motivo regolare e decorativo. Il pellegrinaggio, che si tiene la prima domenica di maggio, (25\u00a0km circa) segue un antico percorso montano, che parte dalla chiesa madre in forma di processione, guidata da due croci una maschile e l'altra femminile entrambe sorrette a turno da vari crociferi. Questa processione attraversa prima la frazione di Pozzillo per poi giungere a quella di Curti dove ci si immette alle propagini del Monte Maggiore. Qui a met\u00e0 strada da Croce avviene un altro importante avvenimento caratteristico il \"Discorso della Montagna\" ossia una profonda meditazione sul senso del viaggio che si sta affrontando in quel momento e della sua importanza spirituale e fisica. In seguito passando per localit\u00e0 Razzano (Rocchetta e Croce) si giunge nel paesino di Croce (frazione di Rocchetta e Croce). Qui la processione dopo una piccola pausa si avvia per la vetta del Monte Maggiore dove sono siti due santuari: quello di \"Santa Maria a Frate Janne\" e quello dedicato al Santo Salvatore. Dopo una pausa in localit\u00e0 \"Nocciole\" la processione giunge al primo santuario di \"Santa Maria a Frate Janne\" dove viene celebrata la prima messa, successivamente ci si sposta nel secondo santuario dedicato al Santo Salvatore (da qui il nome del pellegrinaggio) dove viene celebrata la seconda messa, e si comincia la discesa dalla montagna fino ad arrivare nuovamente in localit\u00e0 Razzano, dove verr\u00e0 consumato un pasto. Il ritorno si effettua percorrendo a ritroso la strada dell'andata, e una volta giunti in paese, si formano dei gruppi di persone (sempre differenziati in maschili e femminili) guidati dalle rispettive croci che a turno intonano cori di litanie dei santi percuotendo con forza i loro bastoni (tradizionali e non) sul terreno incessantemente, creando un'atmosfera quasi \"pagana\", fino a ritornare alla Chiesa Madre dove si celebra la Santa Messa conclusiva.\nBiennale Internazionale di Poesia e Narrativa \"Giano Vetusto\".\nLa \"Biennale Giano Vetusto di Poesia e Narrativa\" occupa un posto di rilievo nel panorama culturale italiano, rappresentando una delle voci pi\u00f9 autentiche ed importanti tra le manifestazioni artistiche e letterarie del Sud Italia.\nIl concorso letterario a carattere Nazionale si svolge a settembre in due serate nel piccolo e caratteristico borgo casertano, avvicinando la gente comune a chi si cimenta da tempo con \u201carti\u201d ritenute a torto minori, spesso sincere espressioni della propria capacit\u00e0 espressiva.\nL'evento \u00e8 anche l'occasione per premiare con uno speciale riconoscimento chi si \u00e8 distinto nella Provincia di Caserta quale \u201cambasciatore\u201d in Italia della cultura casertana.\nGeografia antropica.\nFrazioni.\nGiano Vetusto \u00e8 diviso in varie frazioni le quali per\u00f2 non sono da considerare vere e proprie frazioni geografiche bens\u00ec solo toponimi (ad eccezione delle Masserie Tabasso, che costituiscono l'unica vera frazione geografica) attribuiti ai luoghi in base a particolarit\u00e0 geografiche o caratteristiche territoriali, queste frazioni sono: Curti, Pozzillo, Villa, Fontana, Fontanella, Masserie Tabasso e Rocciano.\nPozzillo.\nPozzillo \u00e8 senza dubbio il toponimo pi\u00f9 interessante e importante poich\u00e9 sede della piazza principale, della chiesa madre intitolata ai Santi Filippo e Giacomo e della villetta comunale. Questa frazione deve il suo nome alle abbondanti fonti d'acqua che vi si possono trovare in quasi ogni vicolo. Recentemente \u00e8 stato anche rinnovato il manto stradale e quello della piazza con il pav\u00e9. Sempre la piazza \u00e8 stata recentemente ampliata ed arricchita con lo stemma del comune. Molto importante \u00e8 il Palazzo De Franciscis altro luogo di indiscusso interesse (palazzo privato).\nCurti.\nCurti rappresenta la parte di Giano Vetusto pi\u00f9 prossima alle pendici dei monti Caligola, e comunque quella che si trova pi\u00f9 a nord fra le frazioni abitate. Vi si possono trovare alcuni spazi ricreativi comunali.\nVilla.\nIl nome della frazione \u00e8 legato ad un presunto tempio sito nel luogo in tempi romani, ma comunque non si crede si tratti del tempio che ha dato nome alla citt\u00e0 bens\u00ec di un tempio minore (di cui oggi comunque non rimane traccia). In questa frazione si trovano il Municipio, le scuole elementari e materne e il campo sportivo comunale di calcio a 11 dove gioca la squadra del paese.\nFontana.\nLa frazione Fontana prende il nome proprio da un'importante fontana (la principale in paese) che ancora oggi viene largamente utilizzata per l'approvvigionamento idrico e sfocia nel \"Rio Maltempo\". Oltre alla fontana possiamo trovare il monumento ai Caduti e il campetto sportivo comunale di Calcio a 5 e Tennis.\nFontanella.\nFontanella deve il suo nome allo stesso motivo per il quale Pozzillo deve il suo: numerose fonti d'acqua presenti un po' ovunque nella frazione. Elemento d'interesse sono una chiesa dedicata a Santa Lucia da Siracusa, altra santa venerata in paese, alla quale \u00e8 dedicata anche la \"Festa di Santa Lucia\" che si svolge la seconda domenica di settembre (seconda per importanza solo a quella del santo patrono San Antonio da Padova) e la cappella, in Via Acquaro-Localit\u00e0 San Nicola, dedicata a San Nicola che vanta alcuni affreschi (cappella privata famiglia Simone).\nMasserie Tabasso.\nLe Masserie Tabasso sono l'unica vera e propria frazione geografica di Giano Vetusto. Il loro nome deriva da un certo general Tabasso, generale borbonico il quale possedeva terre e mulini nella zona nord-ovest delle frazione. Le Masserie Tabasso si trovano staccate dal centro urbano di Giano e sono delimitate sempre a nord-ovest dal ruscello \"Ciatanito\" ruscello che segna anche il confine con Calvi Risorta (citt\u00e0 dalla quale tra l'altro ricevono la linea telefonica e quella elettrica). Luoghi di interesse sono la fonte d'acqua denominata \"Corda\" e la chiesa di ritrovo per la frazione.\nRocciano.\nRocciano \u00e8 la frazione pi\u00f9 a nord, e il suo nome \u00e8 dovuto al fatto che \u00e8 ubicato in una zona rocciosa del paese. La fazione per\u00f2 risulta completamente disabitata dai tempi della Grande Guerra e oggi presenta molti edifici in rovina, ma comunque resta molto affascinante.\nEconomia.\nLa principale attivit\u00e0 del piccolo centro casertano \u00e8 l'olivicoltura. Oltre l'attivit\u00e0 agricola, nel paese, si trovano un bar, una stazione di benzina (ad oggi non funzionante), un piccolo minimarket, un tabacchino ed una farmacia. Poco distante dal centro \u00e8 presente inoltre un grande agriturismo che offre prodotti tipici, una vista spettacolare oltre che una simpatica fattoria di animali."}
{"id": "30350", "revid": "125055458", "url": "https://it.wikipedia.org/wiki?curid=30350", "title": "Gioia Sannitica", "text": "Gioia Sannitica \u00e8 un comune italiano di 3.429 abitanti della provincia di Caserta in Campania, caratterizzato dalla suddivisione in pi\u00f9 borghi sparsi. Infatti, oltre all'agglomerato di Gioia Centro, vi sono le frazioni di: Caselle, Curti, Criscia, Calvisi, Carattano, Auduni, Madonna del Bagno.\nGran parte del territorio comunale \u00e8 compreso nella diocesi di Cerreto Sannita-Telese-Sant'Agata de' Goti mentre le frazioni Calvisi, Carattano e Madonna del Bagno sono incluse nella circoscrizione ecclesiastica di Alife-Caiazzo.\nGeografia fisica.\nGioia Sannitica \u00e8 sormontata dal Monte Monaco di Gioia (alto 1337 metri) e dal Monte Erbano (alto 1385 metri), entrambi facenti parte della catena montuosa del Matese. Il paese \u00e8 situato sul confine tra le province di Benevento e Caserta, anticamente sul limite tra i distretti delle citt\u00e0 sannitiche e poi romani di Allifae e Telesia. Il territorio comunale \u00e8 attraversato dal principale torrente, da nord verso sud, Adventus dove sfocia nel principale fiume dell'Italia meridionale, il Volturno, al quale anch'esso attraversa il territorio nella parte meridionale.\nIn passato era chiamata Terra Jani, la terra del dio Giano.\nStoria.\nSecondo una leggenda l'origine di Gioia sarebbe legata a un tempio eretto in queste zone in onore del dio Giano ai tempi delle guerre sannitiche. Tale narrazione, priva di riscontri documentali e archeologici, \u00e8 per\u00f2 riprodotta nello stemma comunale dove, fra una quercia e un cipresso, \u00e8 presente un'ara (altare) avente nella parte inferiore le iniziali \"A\" e \"J\", interpretate come \"Ara Jani\" (Altare di Giano)., \nGioia viene citata per la prima volta nel Catalogus Baronum del XII secolo, al tempo \u00e8 infeudata insieme a Compostella al Conte di Caserta Roberto Di Lauro, il quale affida il territorio ad un suo Comites, tale Guntardo. \nGioia \u00e8 tassata per due militi, Compostella per uno e da ci\u00f2 si desume che orientativamente Gioia avesse circa 120 abitanti, Compostella 60 e Guntardo amministrava dunque una popolazione complessiva di 180 persone a cui si dovevano aggiungere i familiari dei militi.\n\u00c8 presumibile che alla morte di Roberto nel 1183, il feudo passi al figlio\nGuglielmo che diviene II\u00b0 Conte di Caserta. A questi succede nel 1199 Roberto, III\u00b0\nConte di Caserta, e nel 1216 gli succede Tommaso, IV\u00b0 Conte di Caserta detto anche\n\u201cTommaso il vecchio\u201d il quale sposa Siffridina (o anche Suffridina) Borello, Signora\ndi Melizzano e Strangolagallo Tommaso Di Lauro entra in contrasto con Federico II\u00b0 e viene arrestato nel 1223 e costretto all'esilio nel 1224 e la Contea di Caserta \u00e8 di fatto sospesa fino al 1231.\nNel 1229 risulta feudatario di Gioia Tommaso de Rocca Conte di Molise;\npresumibilmente gli viene affidato il feudo di Gioia dopo l\u2019esilio di Tommaso il\nVecchio; dalle pergamene di Santa Cristina del monastero di Santa Croce a Sepino,\nrisulta: \u201cTommaso de Rocca signore del Castrum di Gioia e di altre terra concede e\nconferma a Roberto priore del monastero di Santa Croce di Sepino una terra con\nulivi ed alberi\u201d. Ma Tommaso De Rocca dopo qualche tempo entra prepotentemente in\ncontrasto con Federico II, il quale a seguito della ribellione armata di questi lo\naffronta e dopo averlo sconfitto ne assimila i beni e li gestisce attraverso il Giustiziere\ndi Terra di Lavoro e Molise.\nNel 1231 con la riforma Federiciana inerente alla costruzione e la manutenzione dei castelli del Regno, Gioia risulta amministrata dal giustiziere di Terra di Lavoro e\ndel Molise e secondo la riforma la popolazione deve provvedere alla manutenzione del castello di Caiazzo insieme alle popolazioni delle Baronie di Ruviano, Campagnano, Guardia Sanframondi, Dragoni ed i casali del monastero di San Salvatore di Telese.\nNello stesso anno (1231) Federico II restituisce la Contea di Caserta ed i suoi feudi (con la Baronia di Gioia), a Riccardo Di Lauro figlio di Tommaso il Vecchio (deceduto nel 1227), sotto la tutela di sua madre Siffridina poich\u00e9 Riccardo \u00e8 ancora minore. Il conte Riccardo, cresciuto alla corte dello stesso imperatore, ne sposa la figlia Violante che Federico aveva avuto dal matrimonio con Bianca Lancia.\nLe nozze tra Riccardo conte di Caserta e Violante, figlia dell\u2019imperatore Federico II\u00b0, avvengono presso Castel del Monte nel 1246. Nello stesso anno avviene la congiura di Capaccio con la quale il partito del papa tenta di eliminare Federico II, che si salva grazie all\u2019intervento decisivo del conte di Caserta. Quando nel 1267 Riccardo muore, la contea di Caserta con i suoi feudi compresa la Baronia di Gioia passa al figlio, Corrado detto Corradello, sotto la tutela della nonna Siffridina.\nCon la venuta dei d\u2019Angi\u00f2 nel Regno di Napoli, Siffridina, spinge il nipote ad\nunirsi a Corradino di Svevia che \u00e8 suo cugino, ma con la sconfitta di Corradino la\nsituazione precipita. Nell'ottobre del 1268 Corradello e Siffridina vengono condotti a\nNapoli, alla corte regia da Guillaume l'Estendard per essere giudicati. La sentenza\npriva Corradello di tutti i suoi beni e feudi infliggendo ad ambedue il carcere a vita.\nNello stesso 1268 dalla \"cedola sui fuochi\" per il calcolo delle aliquote da\napplicare ai balzelli, redatte in seguito al controllo voluto da Carlo I\u00b0 d'Angi\u00f2, per\nGioia risultano 28 fuochi (ovvero 28 capifamiglia, 200 abitanti circa) tassati per 7\nonce, questa recita:\n\"Cedula de focularibus qua inveniuntur dimina per collationem factam de quaternius\nparticolaribus generalis subventionis et quaternos de focolaribus, pro quibus dicte\nterre et loca tenentus ad rationem de augustali uno quo prolibet foculare, propriam\net secundo mense. Sub magistratu Bonifacii de Galiberto Iustitiere Terra Laboris et\nComitatus Molisii. Anno XII indictionis. Minianum, profocul CCL, unc LXII et med,\nTheanum, profocul CXVII, un XXVIIII, ta. VII et med, Gallucium, profocul CLVII,\nunc XIIII, tar XV, Aylanum, profocul VI, unc I, tar XV, Pentema, profocul XXI, unc I,\ntar VII, et med, Sextum, profocul IIII, unc I, Mastrate, profocul IIII, unc I,\nMarzanello, profocul XXXI, unc VII, tar XXII et med, Prata, profocul XVIII, unc IIII,\ntar XV, Ioya, profocul XXVIII, unc VII\" .\nDopo l\u2019arresto e la condanna al carcere a vita di Corradello e Siffridina, parte\ndei beni vengono distribuiti a vario titolo, e presumibilmente dallo stesso 1268 il\nfeudo di Gioia passa nelle mani di Giovanni De Molisio.\nNei documenti della Cancelleria Angioina si trovano due menzioni risalenti al\n1279 ed al 1280, che indicano Gioia in possesso di Giovanni de Molisio, detto anche\nGiovanni di Gioia e di suo figlio Francesco, i quali richiedono il vassallaggio degli\nuomini di Gioia in Terra di Lavoro:\n\"Mentio Iohannis de Ioha, qui denunciano obitum dicti sui patris, petit assecurari ad\nhominibus Iohe in provinciae Terre Laboris\"\n\" Mentio Franciscis f. Iohannis De Molisio de Ioha, qui, denuncians obitum matris\nsue, petite asse curari ab hominibus Ioha Iustitiariatum Terra Laboris\"\nIl 27 Giugno 1280 dai documenti della Cancelleria Angioina \u00e8 presente un\ndocumento redatto a San Germano, l\u2019antica Cassino nel quale sono elencate tutte le\nterre tassate quell\u2019anno per pagare le milizie. Nell\u2019elenco \u00e8 anche la terra di Gioia :\n\u201cRe Carlo accusa ricevuta al Giustiziero di Terra di Lavoro e Contado del Molise\ndel quaderno in cui sono notate tutte le terre di quelle provincie, tassate per le paghe\ndelle milizie di un solo anno. Queste terre sono Gioia, Sant\u2019Angelo di Rupe Canina, \nAlife, Rocca Romana, Marzanello, Castel Riardo, Vairano, Cingola, Castel Rocca\nS.Vito, Ailano, Pietra Mellara, Castel S. Felice, Castel Cucuruzzo, San Pietro In\nFine, Turocolo, Martola, Sugio, Traetto, Caiano, Pratella, Prata, Presenzano,\nMarzano, Tora, Mignano, Rocca Bantra, Caspulo, Camelo, Rocca Miffone, Teano,\nCampoli, Rocca Piperoccio, Mastrallo, Capriata, S.Maria di Oliveto, Sesto.\nUn documento che le fonti citano nella cancelleria angioina, registrato il 9\nSettembre 1283, dice che Giovanni De Molisio ha dato in moglie sua figlia Costanza\na Corrado di Strangolagallo, Conte di Caserta, nipote di Siffridina, Signora di\nMelizzano e Strangolagallo. Qualche tempo Siffridina concede in moglie la figlia\nBeatrice a Francesco figlio di Giovanni di Molisio. Di fatto le fonti bibliografiche,\nanche se in modo confuso e non certo, citano l\u2019esistenza di almeno due figlie di\nSiffridina (senza riferirne i nomi). Ma ci\u00f2 torna utile poich\u00e9 dimostra che il feudo di\nGioia passa realmente nelle mani di Giovanni De Molisio, nel momento della perdita\ndei feudi da parte di Corradello e Siffridina. L\u2019esistenza e la testimonianza di vincoli\nmatrimoniali resta incerta, non solo per il dubbio sull\u2019esistenza di figlie di Siffridina\nma anche perch\u00e9 per Corradello risulta un unico matrimonio ovvero quello con\nCaterina di Gebbennes, detta anche Caterina di Ginevra, la quale trascorre oltre un\ntrentennio in prigionia con il marito prima a Canosa poi a Castel del Monte dove\nmuore nel 1305. Ma infine, ed \u00e8 la cosa pi\u00f9 importante dalle fonti, si comprende che\nin qualche modo vi \u00e8 un passaggio di beni ai De Molisio. Il documento citato dice:\nScriptum est in simili forma pro Siffridina, ... rei. qd. Roberti de Caserta tradente Beatricem filiam suam Francisco de Molisio cum rebus mobilibus in uxorem de faciendo fieri sibi subventionem propter hoc a vassallis suis, quos tenet in decreta tibi provincia. Dat. ut supra anno 1283 (Reg. 127, f. 151).\nA cui fa seguito:\nScriptum est eidem etc. Supplicavit Excellentie nostre Iohannes de Molisio miles ... quod cum ipseConstantiam filiam suam Corrado de Strangolagallo curr\u00ec rebus mobilibus tradiderit in uxorem,subventionem propter hoc sibi fieri a vassallis suis quos in decreta vobis provincia tenet et possidet iuxta Regni consuetudinem mandaremus. Nos autem eius iustis in hoc petitionibus inclinati, d. v. mandamus quatenus, postquam vobis constiterit, Iohannem de Molisio pred. eamdem Constantiam filiam suam prefato Corrado Strangolagallo nuptui tradidisse vos sibi pro eodem maritagio a pred. vassallis suis subventionem faciatis fieri congruentem si eam propterea vice alia non recepit. Dat. Nicotere per Sparanum de Baro mii.\netc. die VIIII septembris XII indictionis (a. 1283). (Reg. 127, f. 151).\nNel 1293 sempre dai registri angioini risulta che Il Giustiziere di Terra di\nLavoro, Bartolomeo De Capua concede il castro di Gioia e Marafi a Giovanni\nLandolfi a seguito della morte di Giovanni De Franco, deceduto senza eredi; dunque\nil castro di Gioia dopo il 1283 \u00e8 nelle mani di tale Giovanni De Franco e dal 1293\npassa a Giovanni Landolfi, il documento cos\u00ec cita: \n\u201cNotatur quod Bartolomeo de Capua conceduntur castra Iohe et Maralfe in Terra\nLaboris per mortem Ioannutii de Franco Iohannis Landulfi absque liberis\u201d. (Reg. 60, f.3)\nNel 1304 Bartolomeo De Capua compra il castro di Vairano da Benedetto\nCaetano Conte Palatino e nel 1305 compra da Giovanni Landolfi il castro di Gioia,\nunendolo cos\u00ec al feudo di Vairano.\nBartolomeo De Capua alla morte prematura del figlio Andrea, che nel 1310\naveva sposato Jeann L\u2019Estendart, nomina suo usufruttuario il nipote Giovanni.\nQuesti sposa Clarella di Brusson, figlia di Riccardo di Brusson, Conte di\nSatriano. Ma Giovanni muore il 4 Ottobre 1335, lasciando Clarella con in grembo la\nfiglia Angela (Angelella). Costei diverr\u00e0 alla maggiore et\u00e0 Contessa di Satriano, di\nVairano di Gioia e di altre terre. Sposa Nicola de Yels e dall\u2019unione nasce Orsolina.\nOrsolina sposa in prime nozze Berardo II\u00b0 D\u2019Aquino Consignore di Albeto,\nSan Donato, Campoli e Settefrati. Berardo muore nel 1374, e Orsolina convola in\nseconde nozze con Ludovico di Gianvilla signore di Maralfi, Giustiziere di Calabria.\nQuesta diviene feudataria di Gioia nel 1381 alla morte della madre come si\nevince da un documento:\n\u201cEx Reg. 1381 Reg. Caroli III Pro Ursolina Iuliae Comitissa Satriani uxore nobilis\nLudovici de Iamvilla Invest.a Castri Gifuni, Feudi Rignitis, Baroniae Nuceriae in\nPrinc. Citr. Per morte Angelae de Capua ejus matris Comitissa satriani supsite olim\nd.a Ursolina ejus filia et q.m M.co Nicolao Iuliae Comite Satriani viro suo patre et\nadministratore d.e Ursolinae et ejus sororum f.226\nSimiles facte sunt Iust.rio Tre Lab. Et Com. Molis. Pro Castris Presentiani, Vayrani,\nIohae, Castro Albiniani, bonororum in Aversa, Casalibus loriani Stilliani et\nTrentulae et feudi Rahonis in territor.o Capuae ad favore de Ursolinae fol.227 .\nIl 10 aprile 1392 alla morte di Orsolina, suo figlio Iacopo I\u00b0 d\u2019Aquino \u00e8\ninvestito del titolo comitale divenendo cos\u00ec il nuovo feudatario di Gioia:\nSignore di Gifuni, Cortegiano, Vairano, Presenzano, Gioia e Alvignano. Signore di\nSan Donato, Albeto, Campoli e Settefrati.\nNel 1404 il feudo di Gioia viene comprato dal Barone Francesco Moccia del\nsedile del nido a Napoli, Famigliare Domestico di Ladislao d\u2019Angi\u00f2-Durazzo e di\nGiovanna II^ confermato quale feudatario di Gioia in Terra di Lavoro ancora il\n30/9/1413. Francesco non ha eredi e presumibilmente resta signore di Gioia fino alla\nmorte della Regina Giovanna nel 1435.\nCon la morte della Regina Giovanna, sale al potere Alfonso D\u2019Aragona il quale\ndona ampi possedimenti a quei nobili che lo avevano appoggiato. Tra questi Antonio\nMarzano, Duca di Sessa, che Alfonso D\u2019Aragona arricchisce di terre, titoli e castelli \nconfermandogli il dominio della citt\u00e0 di Sessa, il titolo di Duca di Teano, Conte di\nAlife, Sant\u2019Angelo-Raviscanina, Dragoni e di altre 22 citt\u00e0 e terre, nonch\u00e9 di tutti i\nbeni che possedeva per successione paterna e quelli di Goffredo suo zio, Conte di\nAlife. I Marzano restano presumibilmente signori di Gioia fino al 1459. Con la\nribellione a Ferdinando I, figlio di Alfonso D\u2019Aragona, i Marzano cadono in\ndisgrazia; Ferdinando spoglia i Marzano di tutti i loro domini, concedendo ad\nOnorato II Gaetani Alife, Dragoni, Sant\u2019Angelo-Raviscanina, Telese, Crispano,\nGiugliano, Dragonara, S. Giorgio, Morcone, S. Marco dei Cavoti, ed altre terre,\npresumibilmente tra le altre terre vi \u00e8 anche Gioia. Onorato fu assai benvoluto dal re\nFerdinando, il quale in segno di tale benevolenza gli accord\u00f2 la facolt\u00e0 di assumere il\nsuffisso di Aragona e di inquartare nel proprio stemma l\u2019arma Aragonese.\nTra i cavalieri che il re Alfonso condusse in Italia, uno dei pi\u00f9 favoriti fu\nPasquale Diaz Garlon. Lo ebbe come suo intimo consigliere, ed alla morte lo\nraccomanda a Ferdinando suo figlio, il quale nel 1482 gli dona i contadi di Alife,\nSant\u2019Angelo-Raviscanina, Dragoni e cinque altre terre.\nNel sommovimento politico che caratterizzarono gli scontri tra angioini e\naragonesi che si conclusero con la vittoria spagnola nel 1503, diviene vicer\u00e9\nConsalvo De Cordova che acquisisce il titolo di Duca di Sessa.\nNel 1503 Gioia diviene feudo dello spagnolo Consalvo De Cordova Gran\nCapitano del Regno, Duca di Sessa e primo Vicer\u00e9 del Regno di Napoli.\nNel 1515, alla morte di Consalvo il feudo di Gioia passa alla figlia Elvira.\nNel 1524 alla morte di Elvira il feudo passa a Fernando De Cordoba conte di\nCabra marito di Elvira (oltre ad esserne il cugino) ambasciatore a Roma di Carlo V\u00b0.\nFernando muore nel 1526 senza eredi e il feudo di Gioia \u00e8 cos\u00ec concesso a Giovanni\nNicola Gaetani.\nNel 1531 un documento redatto in spagnolo conservato presso l\u2019Archivio\nGeneral de Simancas (Valladolid) dichiara che il feudo di Gioia \u00e8 tenuto in\nconcessione dal Barone Giovanni Nicola Gaetani detto don Cola, secondogenito di\nOnorato Gaetani d\u2019Aragona, feudo ottenuto dopo la morte del \u201cCapitano Miranda\u201d.\nGiovanni viene privato del feudo nel 1530 e giustiziato in Piazza\nmercato a Napoli, colpevole di aver appoggiato l\u2019invasione francese guidata del conte\ndi Lautrec. La moglie Ilaria della Marra continua a riscuotere la rendita anche dopo la\nmorte del marito Giovanni. Il castello viene descritto disabitato e tutti i vassalli sono\nnei casali dei dintorni e usano la struttura solo in caso di emergenza bellica. Dunque\nnegli anni seguenti la morte di Don Giovanni Gaetani la popolazione si era spostata\nnel nuovo casale, l\u2019attuale Gioia, dove era in costruzione la nuova dimora del Barone.\nEl castillo de Johia en Terra de Lavor. \nEste castillo fu\u00e8 de Joan Cola Gaytano y lo tiene, por concessione del Principe,\nBonbardon, que se lo di\u00f2 por muerte del capitan Miranda, est\u00e0 situada en lo alto de\nun bel monte; tien muros vieto y est\u00e0 disabitato,\nque todos los vassallos estan en los casalos infrascriptos, y quando ay\nguerra se suben a lo alto qu\u2019 est\u00e0 fuerte:\nEl casal de Amicune, li Colle, Li Sorani, Castello Orso, Curte, Le Castelle, Li\nAnduni.\nSolian ser ciento y veynte fuegos, y por la peste se ha mucho diminuydo; es tierra\nf\u00e8rtil que puede volver en su ser presto; tiene el baron una buena casa nueva que no\nes acabada n el casal de Amicune; tiene bosques y territorios seminatorios; es tierra\nf\u00e8rtil de granos y ganados porque tiene herbaies y bosques; confina con Pie de\nMonte y Lameruso y a XXX milas de Napoles.\nVale d\u2019entrada al baron cad\u2019 \u00e0no quatrozientos veyntisiete ducados, como parece en\nel libro tercero, a cartas 296.\nValerian a vendere, porqu\u2019es buena cosa,ocho mil ducados de oro.\nCargos.Ylaria delaMarra, muger de Joan Cola Gaetano, tiene por sentencia sobr\u2019\nEsta tierra mil trezientos doze ducados por sus dotes.\nIl testo non specifica chi siano il Capitano Miranda ed il Principe Bonbardon\nma dai dati si pu\u00f2 presumere che il primo sia Fernando De Cordoba ed il secondo\nCarlo V\u00b0 d\u2019Asburgo.\nSecondo resoconti senza fonti pare che nel 1532, Carlo V concede il feudo ad\nun cavaliere spagnolo, tale Ugone Villaluno con diritto di alienazione, per i meriti\nriportati alla battaglia di Pavia. Nel 1534 Villaluno vende il feudo a tale Gabriele\nBarone.\n\u00c8 maggiormente presumibile che il castro alla morte di Giovanni Gaetani sia\nstato assorbito dalla casata Diaz Garlon che dal 1482 sono signori di Alife.\nLe fonti invece citano che nel 1562 Violante delle Castelle, moglie di un nobile\nnapoletano di cognome Barone, acquista all\u2019asta dal tribunale di Napoli, Alife e\nGioia per la somma di 21.500 Ducati, in seguito ad una controversia fallimentare\nrelativa alla famiglia Diaz Garlon la quale non riesce a ripianare un debito contratto\nmolto elevato. \u00c8 questa citazione che porta a pensare che in alcuni periodi Gioia sia\nstata parte dei feudi della citt\u00e0 di Alife e spesso usata come merce di donazioni in\nmomenti particolari.\nNel 1584 il figlio Fabio Barone eredita dalla madre il feudo di Gioia. Questi\nmuore senza eredi il 7 Gennaio del 1609, Alife, Gioia, Pianoliscio, Compostella\nricadono al fratello Giulio.\nIl 20 Giugno 1620 Giulio Barone vende Alife e Gioia ad Alfonso Gaetani\nd\u2019Aragona I\u00b0 Duca di Laurenzana, suffisso acquisito dal matrimonio con Giulia \nRuggiero di Laurenzana, cos\u00ec la Baronia di Gioia torna in possesso della famiglia\nGaetani con la dicitura Gioia di Laurenzana\nAd Alfonso succede Francesco, II\u00b0 Duca di Laurenzana, nato nel 1588, muore\nnel Dicembre del 1624 e gli succede cos\u00ec il fratello Alfonso, III\u00b0 Duca di Laurenzana,\nConte di Alife, Principe d\u2019Altamura, Signore di Piedimonte, Signore di Gioia e\nDragoni dal 1625 (istituisce un fidecommesso sulle sue terre), il 21-5-1643 permuta\nil feudo di Laurenzana con quello di Gioia mantenendo il titolo ducale.\nAd Alfonso succede il figlio Francesco IV\u00b0 Duca di Laurenzana, Principe\nd\u2019Altamura, Conte di Alife, Signore di Piedimonte dal 1644, questi compra le terre\ndi Ciorlano, Fossaceca, Capriati e Santa Maria dell\u2019Oliveto nel 1651, ampliando cos\u00ec\ni feudi e le baronie in possesso alla famiglia. Ma questi muore nel 1653 all\u2019et\u00e0 di 20\nanni, senza eredi. Di conseguenza \u00e8 Antonio il fratello minore pi\u00f9 giovane di 5 anni\nche eredita al raggiungimento della maggiore et\u00e0 il titolo di V\u00b0 Duca di Laurenzana,\nPrincipe d\u2019Altamura, Conte di Alife, Signore di Piedimonte, Signore di Gioia,\nDragoni, Santa Maria dell\u2019Oliveto, Fossaceca, Capriata e Ciorlano dal 1653, e dal\n1678 Signore di Alvignano. Muore nel 1710 e gli succede il figlio Nicola quale VI\u00b0\nDuca di Laurenzana, Conte di Alife, Signore di Piedimonte dal 1710; vende Altamura\nnel 1715 e ottiene il privilegio di appoggiare il titolo principesco sul feudo di\nPiedimonte divenendo cos\u00ec I\u00b0 Principe di Piedimonte il 2-9-1715, Grande di Spagna\ndi prima classe dal 9-11-1725, Signore di Gioia, Alvignano, Dragoni, Santa Maria\ndell\u2019Oliveto, Fossaceca, Capriata e Ciorlano; Gentiluomo di Camera del Re di Napoli\ne Sicilia, Capitano d\u2019arme nel 1706, Maresciallo di Campo nel 1707. Per una serie di\nmorti premature dei primi due figli, gli succede il nipote Giuseppe Antonio VII\u00b0\nDuca di Laurenzana, II\u00b0 Principe di Piedimonte, Conte di Alife, Signore di Gioia,\nAlvignano, Santa Maria dell\u2019Oliveto, Fossaceca, Capriata e Ciorlano dal 1741.\nA Giuseppe succede Onorato il quale diviene l\u2019VIII\u00b0 Duca di Laurenzana, III\u00b0\nPrincipe di Piedimonte, Conte di Alife, Signore di Gioia, Alvignano, Santa Maria\ndell\u2019Oliveto, Fossaceca, Capriata e Ciorlano. Con l\u2019eversione della feudalit\u00e0 nel 1806\ndi fatto Onorato perde i diritti sulla Baronia di Gioia, la quale per quasi 180 anni era\nstata in possesso della sua famiglia. La Baronia, divenuta Comune conserver\u00e0 il\nsuffisso Laurenzana fino all\u2019unit\u00e0 d\u2019Italia quando infine sar\u00e0 rinominata Gioia\nSannitica.\nNel 1816 viene costruita la strada Piedimonte di Alife-Gioia sfruttando in parte vecchi tracciati campestri.\nAl 1857 risale l'edificazione della strada Piedimonte Matese-Telese Terme, costruita in parte sul tracciato del 1816. La strada ha favorito lo sviluppo della contrada Taverna (o \"quartiere nuovo\") nella quale nel 1879 \u00e8 stata trasferita la sede municipale Nel 1928 infine si conclude la secolare causa relativa a Carattano, che infine viene inserito nel territorio di Gioia Sannitica.\nDal 1927 al 1945 appartenne alla provincia di Benevento, a seguito della temporanea soppressione della provincia di Caserta in epoca fascista.\nMonumenti e luoghi d'interesse.\nArchitetture religiose.\nParticolare importanza nel comune ha il culto di San Michele Arcangelo che originariamente era venerato nella \"grotta\" a lui intitolata, presso la frazione Curti, a 450 metri di altitudine. Secondo la tradizione l'Arcangelo, ai tempi di papa Gelasio I (492-496) vi apparve ai fedeli. Questo antico luogo di culto conserva ancora tracce di affreschi ed \u00e8 raggiungibile dopo una decina di minuti di cammino da Curti. A Gioia Centro, e pi\u00f9 precisamente nella \"chiesa Madre di San Felice\" (1525, rimaneggiata successivamente), \u00e8 conservata la statua lignea che viene portata in processione nel mese di settembre. Poco distante \u00e8 la \"chiesa dei Santissimi Pietro e Paolo\", dotata di una bella pala d'altare raffigurante i due Santi con la Madonna e il Bambino. Quest'ultima ha perso il titolo di parrocchia nel 1758. Molto piccola \u00e8 la \"chiesa di San Rocco\", nella quale \u00e8 custodita una scultura venerata il 16 agosto.\nIn localit\u00e0 Madonna del Bagno c'\u00e8 l'omonimo santuario risalente al XVIII secolo, su un precedente edificio del XIII secolo. La leggenda narra che nelle sue vicinanze, da un pozzo ancora oggi esistente, sgorgava acqua miracolosa. Scavandovi alcuni uomini trovarono una effigie della Madonna e decisero di edificare il santuario.\nA Calvisi \u00e8 situata la \"chiesa parrocchiale di Santa Maria del Carmine\", edificata sul finire del 1500 da Alfonso Troiano. Dal 1967 \u00e8 stata dichiarata \"santuario diocesano\" perch\u00e9 in essa sono conservate le reliquie di San Liberato, definito medico e martire africano, ma \"le reliquie furono prese indubbiamente a Roma, in qualche catacomba, e non \u00e8 facile arrivare all'identificazione con quelle di San Liberato\", quindi si pu\u00f2 dedurre che \u00e8 un corpo santo.\nLa chiesa di Auduni \u00e8 dedicata a Sant'Antonio da Padova; conserva alcuni affreschi raffiguranti scene bibliche ed evangeliche, e una bella statua della Madonna Addolorata. Originariamente il luogo sacro era dedicato a San Vincenzo e solo sul finire del 1600 ha assunto l'attuale denominazione.\nCarattano possiede la \"chiesa della Madonna della Libera\", piccola architettura religiosa avente nella volta degli affreschi ottocenteschi. Vi \u00e8 anche una chiesa moderna inaugurata nel 1989 e dedicata alla Madonna degli Angeli.\nA Criscia c'\u00e8 la \"chiesa della Santissima Trinit\u00e0\", dall'aspetto molto semplice. Il vescovo di Cerreto Sannita Giovanni Battista de Bellis nel 1685 scrisse che era stata fondata alcuni anni prima grazie alla devozione e all'impegno degli abitanti del borgo.\nCaselle \u00e8 servita dalla \"chiesa del Santissimo Salvatore\" che custodisce una bella statua della Madonna delle Grazie, venerata nella quarta domenica del mese di luglio per ricordare la liberazione dall'occupazione tedesca durante la seconda guerra mondiale.\nArchitetture militari.\nPresso la frazione Caselle si possono ammirare i cospicui resti del castello medievale.\nFrazioni.\nAuduni.\n\u00c8 un centro urbano distante appena 3\u00a0km da Gioia. L'agglomerato si \u00e8 sviluppato intorno alla di Sant'Antonio di Padova, in essa \u00e8 custodita una statua di Santo, che viene venerata con grossa devozione dagli abitanti di questo piccolo centro la prima domenica di Agosto.\nEsisteva, un po' pi\u00f9 a valle del vecchio cimitero, un antico paese detto \u201cCasale\u201d, che forse era il pi\u00f9 grande tra le frazioni. Si sa che ivi esisteva anche un monastero di S. Nicola. Ma tanto il paese quanto il monastero, subirono le invasioni barbariche, ed ora non ve ne restano che ruderi. Vi \u00e8 stato trovato un vaso con molte monete d'argento, una delle quali rappresentava l'effigie dell'imperatore Antonino Pio, che successe ad Adriano nell'anno 138 d.C. Il nuovo villaggio, dopo la distruzione del precedente, fu denominato Auduni, nome che, secondo il Muratori, \u00e8 un vocabolo normanno equivalente a \u201csalvati\u201d.\nNel 1853 per opera dell'arciprete fu ricostruita l'elegante chiesa di S.Antonio, con il suo corrispondente frontespizio, una cappella, detta di S. Vincenzo, sulla strada provinciale e nel 1859 fu costruita l'attuale fontana del paese: Fontana del Fico.\nCalvisi.\nL'agglomerato urbano di Calvisi \u00e8 situato a circa 6 chilometri dal centro di Gioia a 347 metri s.l.m. Gi\u00e0 lo storico latino Tito Livio nel IV secolo a.C. parla della conquista da parte dei Romani dei centri abitati di Allifae (attuale Alife), Callifae e Rufrium. Per\u00f2 gli antichi storici per mancanza di conoscenza topografica, sono discordi tra loro e attribuendo a Callifae (nome con cui gli studiosi identificano l'attuale Calvisi) varie posizioni topografiche. Le poche testimonianze sulla frazione risalgono 2217 anni fa. Sottoterra ci sono molti pavimenti a mosaico che attualmente risultano ricoperti da campi coltivati, dove oggi \u00e8 collocata la fontana detta \u201cdei fiori\u201d, questo ha fatto dedurre che a Callifae vi erano le terme.\nNel 500 fu edificata nel piccolo borgo una chiesa dedicata a S. Maria del Carmelo e successivamente nel 1687 furono traslate le reliquie del martire S. Liberato. La chiesa che ospita le reliquie del Santo il 15 marzo 1967 fu dichiarata \"Santuario di S.Liberato Medico e Martire\" da Mons. Raffaele Pellecchia, vescovo di Alife. Da menzionare anche il palazzo Fiondella che mostra una struttura architettonica di fine XVII sec. con particolari che si rifanno al medioevo (le quattro torrette angolari) e ancora qualche stanza conserva affreschi con riferimenti e scene tratte dalla \"Gerusalemme Liberata\" di Torquato Tasso'. A Calvisi \u00e8 nato Giuseppe Fidanza, conosciuto dai fedeli come fra Umile, i suoi resti mortali riposano nella chiesa di Santa Maria del Carmine, ed \u00e8 in corso la causa di beatificazione. Risulta, nell'epoca attorno il 1300, l'esistenza delle universit\u00e0 di Carattano, Gioia e Piedimonte.\nNel centro del paese esiste un ufficio postale e vi era una scuola elementare.\nCarattano.\nIn un'ampia zona compresa fra i m. 200 e 250 s.l.m. , si sviluppa il villaggio di Carattano. Si parla per la prima volta di Carattano nella donazione del feudo fatta dal re Ruggero II al monastero di S. salvatore in Telese ma non si conosce l'epoca della fondazione del piccolo abitato medievale, i cui edifici pi\u00f9 antichi si riconoscono sulla collina che oggi ospita il cimitero e la cava. Qui si trova anche la piccola chiesa dedicata a Santa Maria della Libera, insieme a poche abitazioni. Il castello di Carattano costitu\u00ec un feudo ecclesiastico donato nel 1134 da Ruggero D'Altavilla, Re di Sicilia e cognato del Conte di Alife, Rainulfo Drengot, all'Abbazia di San Salvatore di Telese.\nIn antichi documenti del medioevo compare con il nome di Caraczanum e Caractanum. Il 23 settembre del 1304 fu visitata da Re Carlo II.Nello stesso anno risulta essere tassata quale Universitas come si legge da un documento angioino\n\"Fasciculus XXIX n. 7, olim arca F. fasciculus 84 n. 8. 1304, Septembris 23, Indictione III, Caroli II anno XX Caractani Baiulus et judices Pedemontis, ut exequantur mandatum regium denunciatum per litteras Bertrandi Artus Justitiarii Terre Laboris et comitatus Molisii, quae excibuntur, ingiuntum Universitatibus sigillatim recensitis, uy statim eligant taxatores et collectores ad distribuendam et exigentam generalem subventionem. Per Petrum judicis Landulfi Notarium Pedemontis prope Alifiam\"\nNell'Ottobre del 1343 la popolazione del castello si ribell\u00f2 all'Abate di San Salvatore, Vito, che accompagnato dai suoi ufficiali baronali tent\u00f2 di far valere i propri diritti ecclesiastici. Fu scacciato a sassate. Da ci\u00f2 si desume che era gi\u00e0 in corso da tempo il conflitto tra l'autorit\u00e0 abbaziale e l'autonomia di Universitaria. Nel 1459 con gli scontri tra le truppe di Onorato Gaetani, feudatario di Alife e Marino Marzano feudatario di Sessa il castello fu saccheggiato e distrutto.\nIl centro urbano di Carattano \u00e8 di difficile identificazione in quanto numerose sono le abitazioni sparse.\nCaselle.\n\u00c8 un piccolo agglomerato urbano situato nelle vicinanze del castello normanno. Il centro si sviluppa intorno alla chiesa del Santissimo Salvatore, dove \u00e8 custodita la Madonna delle Grazie.\nConserva ancora tale nome fin da quando esistevano gli abitanti nel vicino castello, che tenevano i loro animali nelle case di legno, dette \u201ccaselle\u201d o piccole case. Con l'andare del tempo, poi, le poche caselle di legno furono mutate in case in muratura, ma senza mutarne il nome.\nCriscia.\n\u00c8 piccolo agglomerato urbano sviluppatosi intorno alla chiesa della S.S. Trinit\u00e0. \u00c8 caratterizzato da un piccolo nucleo di case e da un certo numero di abitazioni sparse. Negli ultimi anni vi \u00e8 stato un certo sviluppo urbanistico da parte di emigranti, che rientrati nella loro patria, hanno costruito nuove abitazioni.\nCurti.\n\u00c8 un piccolo centro urbano raccolto intorno ad una chiesa, dedicata a Santa Maria del Carmine. \u00c8 il centro originario del culto del santo patrono di Gioia Sannitica, che si celebra in una grotta a lui intitolata, contenente antichi affreschi pregiati. L'antica grotta di San Michele, ancora poco conosciuta, costituisce dei bei affreschi bizantini.\nMadonna del Bagno.\nLa chiesa Madonna del Bagno \u00e8 situata sulla sponda destra del torrente Arvento a circa m. 170 slm, ed \u00e8 caratterizzata da case sparse.\nIl santuario della Madonna del Bagno, sorge in una pianura dell'agro del Comune di Gioia Sannitica. Per secoli pastori e contadini, si sono dedicati alle attivit\u00e0 rurali. In origine il culto legato alla Madonna del Bagno si concentr\u00f2 intorno ad una piccola Cappella con annesso eremo, la cui edificazione \u00e8 fatta risalire al 1700 circa. Nel posto dove secondo la tradizione alcuni pastori del luogo rinvennero in un pozzo, tuttora presente nelle vicinanze della chiesa, una immagine della Madonna impressa su una mattonella, che \u00e8 conservata attualmente in una artistica cornice di pietra, dietro l'altare. Il piccolo Santuario \u00e8 un tempio tranquillo, senza particolari pregi artistici, \u00e8 a navata unica con volta di copertura a sesto ribassato, ornato da dipinti di immagini della Madonna nelle arcate centrali.\nNella frazione vi \u00e8 presente anche una scuola materna ed elementare. Dal 2014 si svolge la sagra \"tradizioni e sapori\" proprio di fronte al santuario nella piazza della frazione.\nEconomia.\nLa principale attivit\u00e0 produttiva \u00e8 l'agricoltura, in particolare la produzione di olio e di vino.\nNel territorio comunale \u00e8 in funzione una centrale idroelettrica.\nAmministrazione.\nSindaco: Giuseppe Gaetano (Lista civica uniAMO Gioia)\nSport.\nLa citt\u00e0 ha sola una squadra di calcio che, nell'anno 2012-2013 ha militato in terza categoria, la Virtus Gioiese. Dalla stagione 2013-2014 \u00e8 stata promossa in seconda categoria. Il giorno 19 maggio 2019 la squadra vince il campionato di seconda categoria vincendo il playoff contro la Polisportiva Faicchio facendo 9 su 9 negli scontri diretti contro la Pofa. Nel campionato 2019-2020, dopo il blocco causato dal covid-19, viene promossa in promozione."}
{"id": "30351", "revid": "125128096", "url": "https://it.wikipedia.org/wiki?curid=30351", "title": "Grazzanise", "text": "Grazzanise \u00e8 un comune italiano di 7059 abitanti situato nella provincia di Caserta in Campania.\nIl territorio \u00e8 in gran parte argilloso. L\u2019agricoltura \u00e8 moderatamente sviluppata (da rilevare la produzione di vino e frutta). Pi\u00f9 importante \u00e8 l\u2019allevamento della bufala, che \u00e8 alla base della diffusione di numerosi caseifici che producono diversi latticini, fra cui la famosa mozzarella.\nSi trova in quella pianura, una volta paludosa e malarica, detta \u2019Il Mazzone\u2019, sulla sinistra del fiume Volturno.\nStoria.\nSecondo una accreditata opinione di studiosi di storia locale, Grazzanise sorgeva durante il 3\u00b0 o il 4\u00b0 periodo della Repubblica Romana, sotto gli auspici della nobile famiglia dei Graziani che la consacravano alle Grazie. Il suo nome, secondo una etimologia arbitraria, ma ingegnosa, significherebbe l\u2019isola delle Grazie (Gratiarum nesos, secondo la pronuncia erasmiana o nisos secondo la pronuncia reucliana) o il paese sostenuto dalle Grazie, pagus Gratiis innixus.\nE sorgeva per dare ricetto agli schiavi che nell\u2019anfiteatro capuano, detto poi Berolais, dovevano dare spettacolo della loro forza e del loro valore nelle pericolose lotte fra di loro o contro le belve fameliche.\nSorgeva per somministrare con le rose dei suoi campi unguenti e cosmetici, onde si fornivano matrone ed et\u00e8re nella via Deplasia dell\u2019antica Capua. Alcuni scrittori, infatti, pensano che l\u2019esistenza dei paesi a un raggio di otto miglia da Capua Vetere rimonti al 211 a. C., ai tempi di Annibale, quando dai Romani fu fatta una terribile strage a Capua per vendicare l\u2019appoggio da essa dato al fiero Cartaginese... Allora gran parte dei cittadini capuani, relicta urbe, effugierunt. Dove? In proximas terras.\nAltri pensano che questi paesi avessero origine quando al terrorismo democratico di Mario (87 a.C.) successe il terrorismo oligarchico di Silla (81 a.C.) che fond\u00f2 nuove colonie non dipendenti dallo Stato, ma dal loro capo, per Grazzanise un Graziano.\nIannelli, storiografo, pensa che Giulio Cesare, dopo il suo ritorno dalla Spagna e la sua nomina a dittatore da Roma e dall\u2019antica Capua deduceva varie colonie che, sotto la condotta dei diversi duci, andarono a fondare diversi paesi. Cos\u00ec dai Tuberani ebbe origine Tuberoniola, Tuberoila, Tuberola - per processo fonetico - Teverola; dai Marziani Marcianise; dai Franchi o Franchis Francolise, dagli Sparani Sparanise; dai Graziani Grazzanise; dove \u00e8 da avvertire che il suffisso nisi non deriva da nesos greco o da innixus latino, ma sta a indicare la prestazione feudale che nell\u2019Alto Medioevo si pagava direttamente al signore del feudo.\nSecondo Iannelli, interpretato da Pirozzi, Grazzanise deriva da una colonia Giulia, come tante altre, come quella esistente gi\u00e0 alla Torre degli Schiavi, ove fu trovata nel novembre 1649 una lapide con epigrafe che parla di una colonia Giulia fondata da Cesare che si vantava rampollo di Venere. Non va dimenticato per\u00f2 che molte colonie, anche preesistenti, per gratitudine o per adulazione al grande dittatore, presero il prenome di giulie.\nSociet\u00e0.\nEtnie e minoranze straniere.\nAl 31 dicembre 2015 gli stranieri residenti nel comune sono 437, ovvero il 6,18% della popolazione. Di seguito sono riportati i gruppi pi\u00f9 consistenti:\nTradizioni e folclore.\nUn mezzo di trasporto locale, \u00e8 stato fino agli inizi del Novecento \"u straul\"; una slitta gigante per fieno persone animali e sementi, che scorreva sul fango e sull'erba tirata da qualche animale da tiro. La barca utilizzata nel fiume \u00e8 chiamata \"u lontro\", rettangolare e piatta sotto con la prua leggermente rialzata, lunga dai 2 ai 3 metri.\nSono chiamati \"i battenti\" i devoti della Madonna Dell'Arco, che la mattina del luned\u00ec In Albis, sfilano scalzi per il paese.\nUn'altra cosa che \u00e8 scomparsa nel paese sono le congreghe religiose, forse nel venir meno del loro compito quello di dare mutuo soccorso a chi ne aveva bisogno (un funerale) e dare esempio di vita cristiana, esse erano composte da laici e rette da un priore, nascono su iniziativa del ceto nobile o benestante.\nIl 29 agosto si celebra la festa di S. Giovanni Battista, il patrono, la quale \u00e8 detta anche \u2019a paparara\u2019, per la consuetudine di consumare l\u2019oca. Altre feste tradizionali sono quelle del Luned\u00ec in Albis (Madonna dell\u2019Arco, con i \u2019battenti\u2019 o \u2019fujenti\u2019) e dell\u20198 settembre (Madonna di Montevergine).\nIn tutte le feste e in ogni stagione \u00e8 usanza preparare delle specialit\u00e0 gastronomiche particolari, a volte veramente prelibate, come gli struffoli, la pizza alla crema, i guanti, ecc. Non legata alle feste ma molto ricercata \u00e8 la cicoria, di cui il territorio \u00e8 ricco soprattutto nei pascoli bufalini, che d\u00e0 luogo a varie ricette.\nCultura.\nIstruzione.\nScuole.\nNel comune hanno sede una scuola dell'infanzia, una scuola primaria e secondaria di primo grado (con succursale nel comune di Santa Maria La Fossa), e due scuole secondarie di secondo grado, la succursale dell'istituto tecnico di Capua e un istituto agrario. Sono inoltre presenti quattro scuole dell'infanzia paritarie.\nEconomia.\nLa fertilit\u00e0 dei terreni, la vicinanza con l'agro aversano, capuano, e inoltre la presenza dell'aeroporto che in futuro potrebbe diventare l'aeroporto internazionale di Caserta, lo rendono un centro con potenzialit\u00e0 agricole ed industriali.\nLe attivit\u00e0 che danno occupazione ai suoi abitanti sono: agricoltura (allevamenti di bufale, piantagioni di tabacco, frumento, meloni, pomodori), industriali (caseifici, panifici).\nL'allevamento bufalino costituisce la pi\u00f9 sviluppata attivit\u00e0 locale.\nInfrastrutture e trasporti.\nStrade.\nL'infrastruttura del Collegamento autostradale tra l'autostrada A1, l'Aeroporto di Grazzanise e la direttrice Domitiana si svilupper\u00e0 per 24\u00a0km circa e prevede la realizzazione di un nuovo asse autostradale che, allacciandosi all'autostrada A1 all'altezza dello svincolo di Capua, raggiunger\u00e0 l'asse di supporto (SS 7 dir) in prossimit\u00e0 del luogo dove sar\u00e0 realizzato anche l'Aeroporto civile di Grazzanise.\nAeroporto.\nL'aeroporto di Caserta-Grazzanise \u00e8 aperto esclusivamente al traffico militare.\nDurante il governo Berlusconi II il ministro della difesa Antonio Martino sottoscrisse un protocollo d'intesa che autorizza definitivamente l'apertura al traffico civile dell'aeroporto. Nel luglio del 2009 \u00e8 stato firmato un accordo tra ENAC, il Ministero delle Infrastrutture e dei Trasporti e la regione Campania per affidare a Gesac la realizzazione e la gestione del nuovo aeroporto.\nNel 2013 - durante il governo Monti - il Piano nazionale per lo sviluppo aeroportuale curato da Corrado Passera ha eliminato l'aeroporto tra gli scali dell'aviazione civile italiana, lasciando solo l'aeroporto di Capodichino e quello di Pontecagnano come gli unici due aeroporti civili della regione Campania, e suscitando perplessit\u00e0 e polemiche.\nAmministrazione.\nDal 2000 al 2010 il comune \u00e8 stato amministrato dal sindaco Enrico Parente (la svolta).\nSuccessivamente vince il figlio, Pietro Parente, la cui giunta cade nel 2012.\nNel febbraio 2013 il Consiglio dei Ministri ha sciolto il comune di Grazzanise per infiltrazioni Mafiose. Consiglio comunale composto dalla maggioranza (la svolta) minoranza (nuovi orizzonti e Senso Civico). Il 31 maggio 2015 sono state indette nuove elezioni comunali ed \u00e8 uscito vincitore Vito Gravante (L'Unione).\nIl 3 luglio 2019 la maggior parte del consiglio si dimette e subentra il prefetto dott. Aldo Aldi.\nAlle elezioni del 20 e 21 settembre 2020 vince Enrico Petrella (Cento passi), battendo le altre due liste (Orizzonti futuri e Campi stellati)."}
{"id": "30352", "revid": "1543377", "url": "https://it.wikipedia.org/wiki?curid=30352", "title": "Gricignano di Aversa", "text": "Gricignano di Aversa \u00e8 un comune italiano di abitanti della provincia di Caserta in Campania.\nIl toponimo \"Gricignano\" deriverebbe con molta probabilit\u00e0 dal nome del senatore romano, Lucio Giulio Grecino, padre del ben pi\u00f9 noto Gneo Giulio Agricola, vissuto ai tempi di Tiberio. Col passare del tempo e con l'insediamento dei primi coloni, il nucleo abitativo prese prima il nome di \"Villae Greicinianum\" e poi di \"Casalis de Graecignani\".\nStoria.\nGi\u00e0 prima dell'anno mille, in vari documenti il Casale di Gricignano era stato menzionato con diversi nomi, come \"Graeciniani, Chicianniani, Graecinius e Graecinianum\". Diverse le supposizioni fatte sulle origini di questo comune, che \u00e8 uno dei pi\u00f9 antichi dell'Agro aversano. Le ipotesi variano su un'origine Osca-Sannita, a quella Romana, fino a giungere a quella Longobarda.\nMa la certezza delle origini di Gricignano cade sull'ipotesi romana. Secondo gli studiosi, infatti, Gricignano sarebbe sorta nel periodo della centuriazione dell'Ager Campanus.\nLe tracce ancora ben visibili della tipica suddivisione del territorio in centurie, con il Cardo Massimo costituito dall'antica Via Larga, Via Sant'Antonio Abate e Corso Umberto I, e dal Decumano Massimo costituito da Via Casolla e Via Aversa. Altra prova si riscontra nello stemma comunale dove \u00e8 raffigurata una pietra miliare con iscritto in cifre romane il numero sette, che va a simboleggiare le sette miglia che separavano Gricignano dall'antica Capua.\nGeografia fisica.\nIl territorio di Gricignano occupa un'ampia zona dell'Agro aversano, circa 9,84\u00a0km\u00b2 situati su 28 m s.l.m.\nL'ampio territorio si estende da sud a nord, fino alle rive del fiume Clanio, che separa il Comune di Gricignano da quello di Marcianise.\nIl territorio adatto fin da sempre alla caccia, alla pesca e alla pastorizia, si caratterizza di una naturale fertilit\u00e0 della terra, di un clima mite e di abbondanza d'acqua che nel corso del tempo ha favorito i primi insediamenti umani risalenti all'et\u00e0 del bronzo.\nSociet\u00e0.\nLingue e dialetti.\nLa lingua parlata dagli abitanti di Gricignano fino a pochi decenni fa, era simile a quella parlata dagli abitanti di moltissimi comuni dell'area atellana, ma molto diversa da quella parlata nella vicina citt\u00e0 di Aversa e affonda la sua origine nella antica lingua dei popoli Osco-Sanniti che con molta probabilit\u00e0 dominarono la zona prima dei romani.\nLa primordiale lingua parlata dai gricignanesi, risent\u00ec, tra l'altro, molto anche della lingua latina, di quella spagnola, e quella francese, ma mantenne la sua originale e tipica pronuncia, con il mutamento delle vocali \"a\" in \"e\", \"o\" in \"u\".\nInfatti, ancora oggi, specialmente le persone pi\u00f9 anziane si esprimono rimarcando le due vocali in modo abbastanza accentuato.\nAd esempio, alcuni lemmi come, formaggio, capo, piatto, cucchiaio, erpice, aratro, telaio, fascine, noci, fosso, piccone, vengono mutati in, \"Chese, chepa, pietto, cucchiero, mengano, ar\u00e8te, tel\u00e8re, sercino, nuce, fuosso e sciamerro\".\nTipiche espressioni di origini osche, rimaste immutate nel tempo sono \"isci\" e \"fee\" per fermare cavalli e animali da soma in movimento.\nIstruzione.\nIl comune di Gricignano di Aversa dispone di una scuola dell'infanzia, \"Carlo Lorenzini\", due scuole primarie, la \"Filippo Santagata\" e la \"Giovanni Pascoli\", quest'ultima, parte dell'Istituto Comprensivo Statale \"Giovanni Pascoli\" che funge anche da scuola secondaria di primo grado.\nEconomia.\nL'economia, in un recente passato, era fondamentalmente basata sull'agricoltura, ma attualmente Gricignano basa la sua economia, oltre che sulle industrie presenti nella zona Asi, anche sull'attivit\u00e0 edilizia, con la presenza di numerose piccole aziende a conduzione familiare.\nNegli anni 70 la creazione della zona Asi di Aversa Nord, sorta tra i comuni di Gricignano, Teverola e Carinaro, ha permesso un incremento dell'occupazione nel settore secondario, grazie alla presenza di industrie come la Indesit. Attualmente la zona Asi presenta un variegato comparto industriale che varia dal tessile all'alimentare, passando dal riciclaggio di materiali plastici.\nNonostante lo scandalo Terra dei Fuochi e con l'abbandono delle fertilissime campagne (la piana campana \u00e8 riconosciuta tra le zone con i terreni pi\u00f9 fertili al mondo), oggi la situazione sembra invertire rotta; sempre di pi\u00f9 sono i contadini che ritornano ad investire nei propri campi.\nCriminalit\u00e0.\nIl paese \u00e8 stato anche citato nel libro Gomorra di Roberto Saviano:\nNel corso degli anni Gricignano si \u00e8 tristemente qualificata come uno dei paesi dove il clan dei casalesi ha un ruolo apicale, secondo le indagini delle forze dell'ordine, in passato, le principali famiglie mafiose di Gricignano esercitavano un potere assoluto sulle aree della zona Atellana, decidendo addirittura sulle amministrazioni comunali. Fortunatamente lo Stato ha fatto sentire la sua presenza arrestando molti esponenti del clan, tuttavia in passato il comune di Gricignano \u00e8 stato sciolto 2 volte.\nPolo calzaturiero.\nVi sono impegnate circa 20 aziende di calzature che a stento sopravvivono alla crisi. Il polo recentemente ha rischiato la chiusura, risolta grazie alla concertazione tra enti pubblici e privati. Molte aziende vivono unicamente di concorrenza locale, mentre l'e-commerce \u00e8 ancora poco diffuso; alcune imprese garantiscono la propria presenza alla \u201cMicam\u201d, la fiera delle scarpe di Milano.\nGrande distribuzione.\nLa citt\u00e0 \u00e8 sede centrale della catena di distribuzione alimentare MD Discount, tra i principali operatori della grande distribuzione moderna italiana; inoltre vi \u00e8 presente anche una filiale del gruppo SISA.\nInfrastrutture e trasporti.\nFerrovie.\n\u00c8 situato lungo la tratta ferroviaria Napoli-Foggia. Attualmente \u00e8 in fase di costruzione un tratto di TAV che servir\u00e0 a completare la linea Roma-Napoli.\nStrutture militari.\nNel territorio comunale si trova lo \"US Navy Support Site\", una cittadella abitativa - completa di piscine, impianti sportivi e di un ospedale - ove alloggiano i militari statunitensi che prestano servizio nelle basi USA in Campania, come lo \"Allied Joint Force Command Naples\".\nSport.\nPallavolo.\nIl comune di Gricignano \u00e8 noto ai livelli nazionali della pallavolo femminile con la compagine femminile del Corpora Gricignano (Ex New Volley Gricignano). Presieduta dall'imprenditore locale, nonch\u00e9 ex-vicesindaco, Francesco Antonio Russo, nella stagione 2012-2013 approda nel campionato femminile di serie B1 e si qualifica con 61 punti al primo posto del campionato. Accede cos\u00ec alle fasi finali di play-off, dove viene sconfitta dal Viserba Volley, ma viene ripescata contro l'Arzano Guerriero Volley dove riesce ad approdare in Serie A2. Dall'anno 2013/14 la squadra si \u00e8 trasferita ad Aversa.\nCalcio.\nDa sempre appassionati di calcio, i cittadini gricignanesi hanno visto nel corso del tempo nascere, crescere e fallire diverse societ\u00e0 calcistiche che hanno portato il nome del comune ai vertici delle massime categorie dilettantistiche della Campania.\nIl calcio nasce ufficialmente nel 1975 con la \"Polisportiva Gricignano\" che, alla prima esperienza in un vero campionato, lo vince battendo i rivali della vicina Cesa. Successivamente nasce il G.S. Gricignano '88 per merito di alcuni appassionati locali che si occupa soprattutto dei giovani. Nasce anche la scuola calcio. Se ne occupano Gennaro Pacilio e Carlo Buonanno, ex calciatori e allenatori delle squadre giovanili, che portano la societ\u00e0 ai vertici provinciali vincendo alcuni campionati di categoria giovanile. Dopo un periodo buio, nel 1994/95 nasce l'U.S Sant'Andrea Gricignano, voluta dall'allora assessore allo sport e cultura Gennaro Pacilio, che riparte dalla Terza Categoria, sostenuta dal Circolo Informagiovani affidato all'ex consigliere regionale Domenico Verde. Nella stagione 2002-2003 riusc\u00ec a raggiungere il campionato di Promozione, rimanendo nei primi cinque posti per tre stagioni consecutive. La squadra in seguito fall\u00ec e per otto anni consecutivi la cittadinanza non ha pi\u00f9 rivisto l'ombra del calcio dilettantistico. Nel 2012, grazie all'impegno di alcuni cittadini gricignanesi, viene fondata l'ASD Gricignano Calcio, iscritta al Campionato di Terza Categoria, classificandosi al secondo posto alle spalle dell'ASD San Prisco Calcio. Nella stagione 2013-2014, la compagine viene iscritta al Campionato di Prima Categoria Campania. Dopo appena un campionato, anche questa societ\u00e0 termina la propria attivit\u00e0. Oggi non c'\u00e8 pi\u00f9 una squadra di calcio a Gricignano. I due impianti sportivi presenti nel comune sono nell'abbandono totale."}
{"id": "30353", "revid": "767487", "url": "https://it.wikipedia.org/wiki?curid=30353", "title": "Letino", "text": "Letino (\"Ru Tinu\" in dialetto letinese) \u00e8 un comune italiano di 656 abitanti della provincia di Caserta in Campania.\nGeografia fisica.\nIl territorio comunale si estende per 31\u00a0km\u00b2 con un'altitudine che varia dagli 828 metri della localit\u00e0 \"cavuto\" ai 1725 della localit\u00e0 \"Vallocchie scure\", ai piedi di monte Miletto.\nIl centro abitato \u00e8 sito a 961 metri sul livello del mare.\nDista da Caserta, capoluogo di provincia, 80\u00a0km.\nLago di Letino.\nIl Lago di Letino o di Cauto \u00e8 un bacino artificiale sito poco lontano dal centro abitato.\nVenne costruito agli inizi del XX secolo per alimentare la centrale idroelettrica di Prata Sannita.\nHa una superficie di 1,1\u00a0km\u00b2, un volume d'acqua di e un limite massimo di invaso di 908 metri.\nStoria.\nIl territorio comunale di Letino \u00e8 stato sede di un insediamento sannita come testimoniano alcune tracce archeologiche site in localit\u00e0 \"campo delle secine\".\nNel XVI secolo fu feudo dei baroni Della Penna, poi dei D'Aragona e successivamente dei Carbonelli.\nSotto la reggenza di Ippolita D'Aragona vennero approvati gli \"Statuti\" che riconoscevano una certa autonomia amministrativa ai letinesi.\nNel 1531 il feudo di Letino venne valutato mille ducati, con una popolazione pari a settantadue famiglie ed una rendita di trentanove ducati.\nUltimo feudatario fu Marco Aurelio Carbonelli che govern\u00f2 sino alla abolizione del feudalesimo (1806).\nNel 1877 fu proclamata la Repubblica sociale anarchica dalla Banda del Matese composta da militanti anarchici della Federazione anarchica italiana che insieme alle masse popolari locali issarono la bandiera rosso-nera nel comune, . I membri di questa banda furono arrestati delle autorit\u00e0 precostituite del Regno d'Italia e detenuti a lungo; processati per uno scontro precedente con un carabiniere che era stato ferito poi deceduto, sono stati assolti.\nDal 1927 al 1945 appartenne alla provincia di Campobasso a causa della temporanea soppressione della provincia di Caserta.\nIl 24 ottobre 1943, durante la seconda guerra mondiale, i soldati tedeschi vi uccisero quattro giovani.\nMonumenti e luoghi d'interesse.\nCastello.\nIl Castello di Letino \u00e8 sito su di un colle che domina l'abitato, a 1.200 metri sul livello del mare.\nFondato nell'XI secolo, ospitava una guarnigione permanente destinata a sorvegliare la zona dell'alto Matese.\nIl lato maggiore, posto sull'asse est-ovest, \u00e8 lungo 90 metri mentre il lato minore, posto sull'asse nord-sud, \u00e8 lungo 40 metri.\nNel corso dei secoli il Castello ha subito numerose trasformazioni.\nLa poderosa cinta muraria, di forma irregolare, \u00e8 intervallata da cinque torri di avvistamento a pianta circolare.\nAll'interno della cinta muraria venne edificato intorno al XVII secolo il Santuario di Santa Maria del Castello che assorb\u00ec buona parte dell'edificio. Attualmente non sono presenti altre costruzioni dentro le mura tanto \u00e8 vero che lo spazio interno ospita il cimitero di Letino.\nSantuario di Santa Maria del Castello.\nAll'interno della cinta muraria del Castello \u00e8 sito questo antico luogo di culto, eretto nel Seicento ma restaurato nei secoli successivi.\nIl Santuario \u00e8 stato ricavato a ridosso della cinta muraria e nella sua struttura architettonica ha inglobato anche due delle cinque torri del Castello.\nLa facciata, in pietra locale, \u00e8 a capanna e presenta un portale sovrastato da un oculo.\nL'interno, ad unica navata, conserva quattro altari per lato pi\u00f9 il maggiore, in posizione elevata rispetto agli altri.\nGrotte di Cauto.\nLe Grotte di Cauto, site nei pressi del lago di Letino, sono un complesso di cavit\u00e0 naturali costituite da un ramo ancora percorso dall'acqua e da un ramo \"fossile\", visitabile.\nLa \"galleria superiore\", che corrisponde al vecchio percorso del fiume Lete, \u00e8 un susseguirsi di pozzi d'acqua, dislivelli, piccoli canyon.\nNella \"sala maggiore\", alta oltre trenta metri, si possono ammirare pregevoli stalattiti e stalagmiti.\nLa \"galleria inferiore\" ha uno sviluppo di circa 500 metri ed un dislivello di circa 90 metri. Lungo le sue diramazioni \u00e8 possibile ammirare diverse specie animali particolari come degli insetti e dei crostacei dal guscio bianco, senza occhi.\nCultura.\nDi particolare interesse \u00e8 il costume tipico femminile di Letino, dai colori vivaci e dai ricchi decori. \nLa tradizione dell'indossare il costume \u00e8 tuttora celebrata, soprattutto in agosto, mettendo in scena una specie di commedia, dimostrando ci\u00f2 che i giovani dovevano fare per avere in sposa una ragazza del paese. In queste rappresentazioni sono presenti canti e balli interpretati dai ragazzi stessi e accompagnati dal suono dell'organetto."}
{"id": "30354", "revid": "124809288", "url": "https://it.wikipedia.org/wiki?curid=30354", "title": "Liberi (Italia)", "text": "Liberi (originariamente denominato Villa Schiavi) \u00e8 un comune italiano di abitanti della provincia di Caserta in Campania.\n\u00c8 sito ai piedi del Monte Melito, una delle punte della catena dei Monti Trebulani.\nStoria.\nLiberi \u00e8 l'antica \"Villa Sclavia\", poi \"Villa Schiavi\", borgo alle dipendenze dell'Abbazia benedettina di San Salvatore Telesino. Tale denominazione deriverebbe dagli \"sclavi\" o \"schiavoni\", popolazione immigrata dalla Dalmazia e stanziatasi in loco nella qualit\u00e0 di coloni del monastero benedettino.\nNel 1097 vi dimor\u00f2 sant'Anselmo d'Aosta, mentre nel 1737 fu la volta di sant'Alfonso Maria de' Liguori che vi scrisse \"Le glorie di Maria\".\nNel 1487 il feudo di Villa Schiavi fu proclamato di propriet\u00e0 regia per poi diventare possedimento dei Carafa, signori di Formicola.\nNel 1862 il comune mut\u00f2 nome in \"Liberi\".\nIl 16 ottobre 1943, nel contesto della Campagna d'Italia durante la seconda guerra mondiale, vi fu una dura battaglia tra americani della III Divisione e tedeschi del 29\u00b0 e 115\u00b0 Panzer Grenadier Regiment per la conquista di Villa Liberi. Gli americani entrarono nell'abitato del paese all'alba del 17 ottobre, non trovando resistenza poich\u00e9 i tedeschi erano ripiegati verso Dragoni. Prima della ritirata, i tedeschi ferirono gravemente un contadino che aveva dato ospitalit\u00e0 a due americani feriti, fecero saltare in aria una casa uccidendo due bambini napoletani e, secondo l'Atlante delle Stragi naziste e fasciste, uccisero una donna in circostanze non chiarite.\nInfrastrutture e trasporti.\nLe stazioni ferroviarie pi\u00f9 vicine sono quelle della Ferrovia Alifana Napoli - Piedimonte Matese di EAV."}
{"id": "30359", "revid": "124818469", "url": "https://it.wikipedia.org/wiki?curid=30359", "title": "Marzano Appio", "text": "Marzano Appio \u00e8 un comune italiano di 3224 abitanti della provincia di Caserta in Campania.\nGeografia fisica.\nSi trova a circa 300 m s.l.m., alle pendici del vulcano Roccamonfina, immerso in distese foreste di castagno, frutto tipico della zona.\nIl territorio \u00e8 composto da vari centri abitati e frazioni di cui il pi\u00f9 importante \u00e8 Grottola, dove \u00e8 situato il municipio e risiede la maggior parte della popolazione. Sia i cartelli di delimitazione del centro abitato che lo statuto comunale utilizzano il toponimo Marzano Appio per identificare la frazione capoluogo; di conseguenza non si tratta di un comune sparso.\nIl comune fa parte del Parco naturale Roccamonfina-Foce del Garigliano, istituito nel 1993, e della Comunit\u00e0 montana Monte Santa Croce.\nIl territorio comunale \u00e8 attraversato dall'autostrada A1 Milano Napoli nei pressi del casello di Caianello e dalla Strada statale 6 Via Casilina.\nSociet\u00e0.\nTradizioni e folclore.\nLa maggior parte delle feste e della manifestazioni si tiene nel periodo estivo.\nLa festa di Sant'Antonio \u00e8 la principale del paese e si tiene ogni anno nella seconda met\u00e0 di agosto. L'ultimo giorno della festa \u00e8 caratterizzato dal cosiddetto \"Incendio del Campanile,\" uno spettacolo pirotecnico che simula appunto l'incendio del campanile della chiesa di San Sebastiano.\nLa tradizionale \"fiera di San Giacomo\" si tiene il 25 e 26 luglio; fu istituita nel 1299 dal re di Napoli Carlo d'Angi\u00f2. Si vendono gli oggetti e prodotti tipici della zona. La fiera si chiude con una sfilata di sbandieratori, che si esibiscono nelle strade principali del paese e infine nella Piazza Mercato.\nSport.\nCalcio.\nLa squadra rappresentante il paese \u00e8 l'Atletico Marzano Appio, fondata nel Settembre del 2014.\nIl team ha militato per quattro anni nei Campionati amatoriali CSI della provincia di Cassino (primo anno) e Caserta, collezionando 2 Trofei CSI Caserta nelle stagioni 2016/17 e 2017/18, una coppa Fair-Play (2015/16) ed accedendo a 3 Fasi Regionali CSI.\nL'Atletico Marzano Appio, squadra di calcio che prende il nome dall'omonimo paese dell'Alto Casertano, nasce ufficialmente nel Settembre del 2014 ed \u00e8 iscritta al Campionato CSI di Caserta"}
{"id": "30360", "revid": "1516566", "url": "https://it.wikipedia.org/wiki?curid=30360", "title": "Mignano Monte Lungo", "text": "Mignano Monte Lungo \u00e8 un comune italiano di abitanti della provincia di Caserta in Campania.\n\u00c8 condivisa da molti studiosi l'opinione che il toponimo Mignano derivi dal nome di persona latino \"Minius\". Poich\u00e9 il territorio di Mignano fu il campo nel 1943 di due importanti battaglie della seconda guerra mondiale per la presa di monte Lungo, quest'ultimo toponimo fu aggiunto nel 1947 all'originario a futura memoria.\nGeografia fisica.\nMignano Monte Lungo si trova nell'alto casertano, incuneato assieme a San Pietro Infine tra Lazio e Molise. Si trova in un'area di grande interesse naturalistico e storico, facilmente raggiungibile grazie all'Autostrada A1\nStoria.\nI Sidicini sono il primo popolo che gli studiosi ritengono abbia abitato l'area. Gli Etruschi poi fondano qui la citt\u00e0 di \"Cesennia\". Il nome di tale citt\u00e0 \u00e8 probabilmente collegato a quello del Monte Cesima, dal quale si estraeva all'epoca pietra pomice.\nLa citt\u00e0, in posizione strategica, passa successivamente sotto il controllo romano. Vi erano mura difensive che fungevano anche da acquedotto alimentato dal rio Rava; oggi ne rimangono pochi resti. In epoca imperiale, fu costruito anche un ponte sullo stesso Rava. Di tale epoca rimangono molti resti e iscrizioni.\nMignano viene a far parte del longobardo Ducato di Benevento. Nel 776, divivene parte della Contea di Capua. Nel 1139 a Mignano si svolge la battaglia tra i Normanni, guidati da Ruggero II di Sicilia e l'esercito di papa Innocenzo II. Il papa viene sconfitto e catturato: \u00e8 condotto nel castello di Mignano e qui firma le condizioni di pace. Nei secoli successivi Mignano passa dagli Svevi agli Angioini e successivamente agli Aragonesi. Questi assegnano il feudo a Ettore Fieramosca. Nel 1581 l'erede Ettore Leognano Fieramosca cede il feudo a Giulio Cesare de Capua. Nel 1734, le truppe di Carlo di Borbone assalgono il feldmaresciallo von Traun che si trovava nella fortezza di Mignano. Quest'ultimo si rifuger\u00e0 precipitosamente a Capua.\nDurante la seconda guerra mondiale a Mignano si combattono due battaglie nell'ambito della campagna d'Italia. Il 27 settembre 1943 viene istituito il Primo Raggruppamento Motorizzato del Regio Esercito al comando del generale Vincenzo Dapino; gli uomini provenivano da tutta Italia e rappresentavano tutto l'esercito. Il Raggruppamento era a disposizione del generale statunitense Geoffrey Keyes, comandante del II Corpo d'armata dell'Esercito degli Stati Uniti, e venne incaricato di partecipare allo sfondamento della Linea del Volturno.\nPer opporsi alla avanzata nemica, i tedeschi avevano fatto saltare in aria il 29 e il 30 settembre varie abitazioni, la fortezza, il municipio ed il ponte sul torrente Rava, unico passo tra la consolare Casilina ed il centro di Mignano. Il 3 dicembre gli Italiani ricevono l'ordine di conquistare Monte Lungo. L'8 dicembre, come previsto nei piani alleati, attaccano avanzando coperti dalla spessa nebbia, ma questa viene spazzata inaspettatamente da un forte vento: il Raggruppamento cos\u00ec subisce forti perdite ed \u00e8 costretto a ripiegare. Con un nuovo schema d'attacco, il 16 dicembre gli italiani conquistano il monte.\nIl 25 marzo 1952 in una galleria, al confine della Campania con il Molise avvenne il disastro di Cannavinelle. Nell'esplosione morirono 42 operai, molti dei quali abruzzesi, che stavano lavorando nel tunnel per conto della Societ\u00e0 Meridionale di Elettricit\u00e0.\nOnorificenze.\nMignano Monte Lungo \u00e8 tra le citt\u00e0 decorate al valor militare per la guerra di Liberazione perch\u00e9 \u00e8 stata insignita della medaglia d'oro al valor militare il 30 novembre 1998 per i sacrifici delle sue popolazioni e per la sua attivit\u00e0 nella lotta partigiana durante la seconda guerra mondiale:\nGeografia antropica.\nIl caratteristico quartiere storico sito in una zona rimasta ancora medioevale \u00e8 chiamato tutt'oggi dai cittadini con il nome de \"La Cicuta\" si narra infatti che qui crescesse la famosa erba velenosa.\nFeudatario del luogo fu Malgerio Sorel."}
{"id": "30364", "revid": "2023183", "url": "https://it.wikipedia.org/wiki?curid=30364", "title": "Pastorano", "text": "Pastorano \u00e8 un comune italiano di abitanti della provincia di Caserta in Campania.\nGeografia fisica.\nIl territorio di Pastorano \u00e8 prevalentemente pianeggiante, ma parte del comune \u00e8 situato su un colle. Fa parte dei comuni del comprensorio dei Monti Trebulani.\nIl territorio di Pastorano confina a Nord con il comune di Giano Vetusto, ad Ovest con il comune di Pignataro Maggiore, ad Est con i comuni di Camigliano e Vitulazio ed a Sud con il comune di Vitulazio.\nStoria.\nIl territorio comunale pastoranese \u00e8 collocato in un'area, la cui urbanizzazione, cominciata in et\u00e0 preromana, vede ampio sviluppo con i romani, che strutturano e organizzano tutta la fertile pianura dell'agro campano. Nella seconda met\u00e0 del III secolo, una vasta crisi agraria ed economica invest\u00ec l'intero Impero romano, e le regioni meridionali dell'Italia in particolare. La crisi fu aggravata dalla crescente minaccia dei barbari ai confini dell'Impero, i quali ne accelerarono i processi di dissolvimento. Sotto la minaccia delle invasioni barbariche si compie quindi l'atto che consacra l'involuzione dell'urbanesimo imperiale. Proprio in questo clima si spiega la formazione dell'originario nucleo di Pastorano, piccolo insediamento dedito alla prevalente attivit\u00e0 pastorizia di cui permane forse il segno nello stesso toponimo. Vi confluirono prima dell'anno mille, non solo parte degli abitanti della dissolta Cales, ma anche cittadini della Capua antica che qui si ritirarono per allontanarsi dai tumulti della loro citt\u00e0.\nStessa origine medioevale hanno le due frazioni di \"San Secondino\", il cui nome deriva da quello del santo, e di \"Pantuliano\", dalla omonima famiglia, anche se hanno accertato che il territorio dove sorge Pastorano apparteneva al vastissimo agro caleno, che comprendeva gli attuali comuni di Sparanise, Francolise, Rocchetta e Croce, Calvi Risorta, Camigliano, Giano Vetusto e Pignataro Maggiore.\nTrattato di Casalanza.\nIl Trattato di Casalanza fu stipulato a Pastorano il 20 maggio 1815 tra l'esercito austriaco e quello napoletano, sconfitto nella battaglia di Tolentino. Il trattato, stipulato in casa dei Baroni Lanza di Capua, pose fine al decennio napoleonico nel regno, che l'imperatore Francesco I d'Asburgo riconsegn\u00f2 all'alleato Ferdinando IV di Borbone. La convenzione fu sottoscritta, per i napoletani, da Pietro Colletta, plenipotenziario del generale in capo, Michele Carascosa.\nMonumenti e luoghi d'interesse.\nChiesa di San Secondino.\nIl primitivo impianto della Chiesa di San Secondino, risalente alla seconda met\u00e0 del XII secolo, consisteva in una piccola Cappella detta del Purgatorio, data la presenza di un altarino che sorgeva accanto al dipinto in cui venivano raffigurate le fiamme del Purgatorio con numerose anime purganti con le braccia protese verso il cielo per implorare il perdono dei peccati e l'abbreviazione delle loro pene. La Cappella del Purgatorio fu oggetto di vari interventi di rimaneggiamento e di trasformazione, fino ad ottenere l'attuale impianto-chiesa. La data precisa di questa trasformazione \u00e8 ancora incerta, anche se una stupenda acquasantiera, datata 1513 \u00e8 stata trafugata 10 anni fa\nAlla Parrocchia di San Secondino appartiene anche la Cappella di Sant'Anna, prospiciente la via Nazionale Appia, al km 194.500: essa fu fatta erigere nel 1712 in onore della Santa dalla nobile famiglia Lanza, della vicina Capua, sul proprio possedimento e che ancora oggi la apre al culto pubblico. In questa Cappella il 27 maggio del 1729 sost\u00f2 in preghiera Papa Benedetto XIII (Orsini) che concesse indulgenze plenarie annue ai viandanti che si fossero fermati a pregare in quel sacro luogo il giorno di Sant'Anna, come ricorda una lapide dell'epoca ora conservata in casa Lanza.\nChiesa di San Pietro Apostolo.\nL'antica Chiesa Parrocchiale di San Pietro Apostolo sorge al centro del paese. Le prime notizie storiche relative alla costruzione risalgono al 1583, a seguito della Santa Visita del Mons. Maranta. Non si hanno notizie documentate antecedenti perch\u00e9 i documenti, conservati nella Cattedrale di Calvi, andarono distrutti nell'incendio del 1647.\nLa Chiesa si sviluppa in un'unica navata coperta da una volta a botte lunettata e termina nell'abside semicircolare. A sinistra dell'ingresso, vi \u00e8 una fonte battesimale del 1548 in granito scolpito, composta da un lavabo quadrato a base circolare poggiante su un pilastro cilindrico e sulla parete un affresco su intonaco raffigurante San Giovanni Battista che battezza il Cristo (XV o XVI secolo).\nChiesa di San Giovanni Evangelista.\nLa fondazione della Chiesa parrocchiale di San Giovanni Evangelista risale al periodo tardo-gotico. La parte pi\u00f9 antica del complesso \u00e8 l'attuale battistero a sinistra della navata, con ingresso diretto sull'antistante sagrato, sormontato da un'iscrizione in caratteri gotici del tempo recante la data dell'8 febbraio 1431. La Cappella, fatta costruire dall'arcipresbitero capuano D.Antonio Adegocie, \u00e8 dedicata a Sant'Antonio Abate.\nSociet\u00e0.\nEtnie e minoranze straniere.\nSecondo i dati ISTAT al 1\u00b0 Gennaio 2021 la popolazione straniera residente era di 224 persone e rappresentava il 7.6% della popolazione residente nel territorio del comune. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nFeste e tradizioni.\n\"Fiera Agricola\".\nLa Fiera nasce del 2005, essa rappresenta l'intero comparto agricolo della terra di lavoro, in tre anni \u00e8 diventata punto di riferimento per rivenditori ed utilizzatori di macchine, attrezzi, servizi e prodotti agrolaimentari. \u00c8 collocata su di un terreno che unisce due grandi strade: Casilina e Appia, distanti dal casello autostradale A1 Uscita Capua solo 100\u00a0m; \u00e8 allestita con tendostrutture, pagode e aree scoperte. La Fiera si svolge nel periodo primaverile, nell'ultima settimana di aprile.\n\"Fiera Cose e Casa\".\nLa fiera \u201cCose e Casa\u201d, alla sua prima edizione, rappresenta un grande appuntamento dedicato al mondo della casa: su una superficie espositiva di circa 8000\u00a0m\u00b2, ben 100 espositori accanto a prodotti di arredo tradizionali, proporranno un'ampia panoramica di nuove soluzioni tecnologiche innovative per realizzare una casa \u201cnaturale\u201d in grado di produrre energia con notevole risparmio.\nEconomia.\nGastronomia.\nLocalit\u00e0 molto conosciuta per la numerosa presenza di caseifici che producono la famosa mozzarella di bufala, per la produzione di ottimo olio, vino, una particolare tipologia di mele di origine meridionale detta Mela annurca, o melannurca.\nInfrastrutture e trasporti.\nIn particolare l'area sud-est \u00e8 attraversata dalla Casilina e dall'Appia, strade di comunicazione nazionale, dall'Autostrada A1, nonch\u00e9 dalla linea ferroviaria Roma-Napoli (via Cassino) e dalla linea ferroviaria ad alta velocit\u00e0."}
{"id": "30365", "revid": "2133535", "url": "https://it.wikipedia.org/wiki?curid=30365", "title": "Piana di Monte Verna", "text": "Piana di Monte Verna (fino al 1976 Piana di Caiazzo) \u00e8 un comune italiano di abitanti della provincia di Caserta in Campania.\nGeografia fisica.\nSi estende su una superficie di 23 chilometri quadrati circa 15 chilometri a nord-est di Caserta.\nIl paese sorge ai piedi del monte Verna e si trova a 84 metri sul livello del mare, raggiungendo la quota minima di 21 metri nella piana e 592 metri sul monte Santa Croce, una delle punte della catena dei Monti Trebulani. A sud del territorio scorre il fiume Volturno.\nStoria.\nCome fa rilevare Monsignor Bernardino Di Dario nel suo \"Notizie storiche della citt\u00e0 e diocesi di Caiazzo\" (ed. Carabba, 1940) \u2013 il Casale di Piana di Caiazzo (l'attuale Piana di Monte Verna) non esisteva nel X secolo. Difatti, nella Bolla con cui Gerberto, Arcivescovo di Capua, elencava al Vescovo di Caiazzo Santo Stefano Minicillo le chiese esistenti nei villaggi circostanti Caiazzo, non viene in alcun modo menzionato quello di Piana.\nI primi cenni li troviamo in una pergamena dell'Archivio Capitolare datata 1205 (fasc.6 n.30, ora II.5) dove si nomina una terra sita nella Piana di Caiazzo a Sant'Angelo, non molto lontana dalla Chiesa di Sant'Angelo. In un'altra del 1256 (fasc.5 n.165, ora IV.21) si parla di una terra sita \"alla Piana sotto la Chiesa di Sant'Andrea di Polizzano\". In una terza del 1309 (fasc. I n.29, ora X.7) si nomina la Villa dei Martelli nella Piana. Una quarta del 1326 (fasc.3 n.92, ora XII.15) si nomina il Casale di Porciano. In una quinta, infine, del 17 maggio 1326 si parla della Villa di Polizzano e della terra di S.Andrea della Piana di Caiazzo.\n\u00c8 opinione del Di Dario che i diversi villaggi che oggi formano Piana di Monte Verna si siano andati formando in diverse epoche dopo l'anno 1000. Nella bolla dell'Arcivescovo Gerberto viene anche citata la chiesa di Santa Maria e San Gennaro in Marciano e la chiesa di San Vittore in Persoli, sembrando, quest'ultima, costruita nel luogo dove anticamente sorgevano le terme di una fabbrica reticolata che il Di Dario giudica con molta probabilit\u00e0 far parte di una villa della famiglia Marciano, dalla quale avrebbe preso poi il nome il territorio circostante. \nAltre fonti rivelano che, nel 1567, monsignor Fabio Mirto un\u00ec le parrocchie di Sant'Angelo ai Martelli e di San Silvestro a Vascelli a quella di Sant'Andrea. Una volta, poi, edificata l'attuale Chiesa dello Spirito Santo, le tre parrocchie furono riunite sotto quest'ultima e, gi\u00e0 dal 1618, come appare dalla visita di monsignor Filomarino, il parroco risiedeva stabilmente nella chiesa dello Spirito Santo. Il Di Dario rileva ancora nel suo lavoro che nella Diocesi di Caiazzo vi furono due case dei Benedettini: quella di Sclavia e quella di Santa Croce Montis Vern\u00e6. Presso la prima sorse la Villa Sclavia, mentre presso la seconda sorse la Badia che si chiam\u00f2 Villa Santa Croce. Pertanto Di Dario suppone che l'attuale frazione, avente lo stesso nome, sia sorta a causa della Badia Benedettina e, quindi, dopo di essa. Di questa se ne trova menzione in una pergamena del 1267 (fasc.2 n.72, ora XIX.7) dove viene citato un certo Giovanni de Adenulfo di Santa Croce; in un'altra del 1436 (fasc.2 n.69, ora XIX.7) si nomina Tommaso de Tuccio della Villa de Santa Croce e fino al 1620 non esisteva altra chiesa che quella di Santa Croce sul Monte Verna.\nAutonomia amministrativa e denominazione.\nPiana fu casale di Caiazzo almeno fino al 1799 come attestato dalla \"Legge che riguarda la distribuzione e lo stabilimento dei cantoni del dipartimento del Garigliano\" del 21 piovoso, anno 7\u00b0 repubblicano [9 Febbraio 1799]. Anche Giustiniani ancora lo riporta come casale di Caiazzo. Iadone attesta la unione formale a Caiazzo.\nInfatti, alla separazione da Caiazzo avvenuta nel 1808 segu\u00ec la \"riunione\" tra il 1808 e il 1811. La separazione definitiva avvenne nel 1816.\nLa storica denominazione \"Piana\" fu modificata in \"Piana di Caiazzo\" nel 1862 e rimase fino al 1976.\nMonumenti e luoghi d'interesse.\nA sud del paese, circondata dal cimitero, sorge la chiesa di Santa Maria a Marciano, nota dal 979, ricostruita nei primi decenni del 1300 in stile gotico e che conserva affreschi gotici, tardogotici e rinascimentali.\nNella pianura, a sud-ovest del paese, \u00e8 presente la Cirio, nota azienda agroalimentare, mentre ad appena un chilometro si trova il Palamaggi\u00f2 luogo degli incontri di basket della Juvecaserta. Inoltre, sul luogo detto sorgeva la \"Faggianeria\", in quanto in epoca borbonica vi venivano allevati i fagiani e altri volatili per ripopolare le aree reali di caccia.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nInfrastrutture e trasporti.\nFerrovie.\n\u00c8 possibile giungere a Piana di Monte Verna mediante la vecchia \"ferrovia Alifana\" che collega tutti i paesi dell'alto casertano con le citt\u00e0 di Caserta e Napoli, oltre al servizio sia pubblico che privato di autobus.\nSport.\nVolo ultraleggero.\nSi pratica ufficialmente il volo ultraleggero con deltaplano a motore, tre assi ed autogiro dal 1983 grazie al campo di volo del \"Club RaIns\" situato a Sud del paese.\nIl campo di volo \u00e8 dotato di 2 piste con fondo erboso della lunghezza di 330 metri (06/24) e 400 metri (00/18).\nLe coordinate del campo sono 41\u00b008'75\"N / 14\u00b020'28\"E."}
{"id": "30368", "revid": "120275124", "url": "https://it.wikipedia.org/wiki?curid=30368", "title": "Pietravairano", "text": "Pietravairano \u00e8 un comune italiano di abitanti della provincia di Caserta in Campania.\nGeografia fisica.\nTerritorio.\nCentro agricolo del sub appennino campano, alle falde orientali del monte Caievola (588 metri). \u00c8 posto su uno sprone volto a sudest, ed ha una struttura a gradinata.\nStoria.\nMenzionato in un documento del 1070, conservato nell'archivio dei Benedettini di Montecassino, come \"Castrum Petrae\", il toponimo \u00e8 anche citato nel \"Catalogus Baronum\" (1150-1168) di epoca normanna che lo attribuisce come feudo ad un personaggio della famiglia de Petra, che proprio da quel feudo prende il suo nome, Alexander de Petra, definito signore del castello di Petra; in seguito altri personaggi della famiglia, citati nei registri angioini, vengono definiti signori di Petra: Giovanni de Petra (1272), suo figlio Roberto (1276), Seneballo de Petra (1289), Nicola III de Petra (1415). Successivamente fu feudo dei de Roccaromana, dei Marzano, dei Cicinello, dei Como, dei Montaquila e, alla fine del secolo XVI, pass\u00f2 stabilmente alla famiglia Grimaldi, che lo mantenne fino all'eversione della feudalit\u00e0.\nMonumenti e luoghi d'interesse.\nL'antico nucleo del paese presenta alcune caratteristiche delle sue origini medievali; nella parte apicale \u00e8 un torrione tronco-conico angioino. Di particolare interesse \u00e8 il Santuario di Santa Maria della Vigna, a nord dell'abitato, ricostruito nel secolo XVII, che conserva nella sua cripta originaria interessantissimi affreschi tardogotici.\nIl \"teatro-tempio di Pietravairano\" \u00e8 situato sul \"monte san Nicola\". Il complesso \u00e8 costituito da un teatro e un tempio italico disposti su due terrazze.\nEconomia.\nL'agricoltura produce cereali, olive, uva e frutta. Vi sono allevamenti di bestiame ovino e bovino con raccolta di carne e latte.\nAmministrazione.\nL'attuale sindaco \u00e8 Marianna Di Robbio, eletta nel 2019 con il 53,4% delle preferenze."}
{"id": "30369", "revid": "1564499", "url": "https://it.wikipedia.org/wiki?curid=30369", "title": "Pignataro Maggiore", "text": "Pignataro Maggiore \u00e8 un comune italiano di abitanti della provincia di Caserta in Campania.\nPosto ai piedi dei Monti Trebulani, Pignataro si sviluppa tra le pendici della collina di San Pasquale e l'Appia.\nGeografia fisica.\nTerritorio.\nPignataro Maggiore sorge in una zona precollinare, di struttura geologicamente composita, con tufiti piroclastiche sovrapposte e formazioni calcaree preappenniniche. Alle spalle della cittadina, si innalzano da ovest verso est, il Monte Morata (301\u00a0m), il Monte Pozzo (419\u00a0m), il Monte Trone (350\u00a0m) e il Monte S.Angelo (278\u00a0m), che fanno parte del massiccio dei Monti Trebulani.\nIl territorio si estende dal preappennino fino alla Pianura Campana, delimitato a nord dal Vulcano spento di Roccamonfina e a sud dal fiume Volturno.\nIl punto pi\u00f9 alto del paese \u00e8 il convento di Santa Croce, posto sulla collina di San Pasquale, a circa 170\u00a0m s.l.m.\nPignataro confina a nord-ovest e a pvest con Calvi Risorta (5.5\u00a0km), a nord-est con Giano Vetusto (4.5\u00a0km), a est con Pastorano (2.5\u00a0km), a sud con Grazzanise (17\u00a0km), a Sud-Ovest con Sparanise (9.5\u00a0km) e Francolise (12\u00a0km).\nLa vegetazione tipica che ricopre il territorio pignatarese \u00e8 formata da altifusti legnosi come il pino (pino domestico, pino d'Aleppo che forma una pineta molto folta che ricopre tutta la collina di San Pasquale);\nl'ulivo, che ricopre un po' tutto il territorio pignatarese, la quercia, la pianta da agrumi, il melo e il pesco, di cui il paese ne \u00e8 un forte produttore.\nIl clima favorisce, nelle aree periferiche, in pianura, gli allevamenti di bufale (Bubalus bubalis).\nIdrografia.\nNel territorio pignatarese \u00e8 attraversato da un solo corso d'acqua: il torrente Rio Lanzi, che delimita anche il confine con il comune di Calvi Risorta.\nClima.\nDalle medie termiche sotto riportate si evince che il clima di Pignataro Maggiore, secondo la classificazione di Koppen, rientra nel cosiddetto clima temperato mediterraneo d'altitudine (Csb); quest'ultimo \u00e8 comune alle aree collinari delle regioni del centro Italia, della Campania, della Basilicata e alle zone di bassa montagna di Sardegna e Sicilia. Volendo soffermarci su alcune curiosit\u00e0 statistiche, si pu\u00f2 notare come la differenza tra la media mensile del mese pi\u00f9 caldo (agosto) e quella del mese pi\u00f9 freddo (gennaio) \u00e8 di 15.5\u00a0\u00b0C. \u00c8 evidente, altres\u00ec, che ben 6 mesi presentano una media di temperature minime intorno e al di sotto dei 10\u00a0\u00b0C, sintomo questo della presenza piuttosto significativa del fenomeno dell'inversione termica.\nOrigini del nome.\nL'origine della denominazione \"Pignataro\" segue diverse ipotesi:\nIl 15 dicembre 1862 \u00e8 stato aggiunto al nome del paese il termine \"Maggiore,\" dall'omonimo monte che si trova alle sue spalle, per distinguerlo dall'altro Pignataro che si trova vicino a Cassino e che a sua volta assunse poi il nome di Pignataro Interamna.\nStoria.\nDalle origini all'et\u00e0 romana.\nLa storia di Pignataro, in et\u00e0 romana, \u00e8 ricondotta a quella della citt\u00e0 antica di Cales.\nZona di cuscinetto tra il Lazio e il Sannio, Cales, come le altre citt\u00e0 della Campania, era contesa da entrambi per la sua posizione strategica. Nel 420 a.C. i Romani, sconfitti i Sanniti che l'occupavano, la ridussero a Colonia romana con diritto di conservare cittadinanza ed amministrazione propria e facolt\u00e0 di battere moneta. Paradossalmente fu proprio da colonia romana che Cales attravers\u00f2 un periodo di grande prosperit\u00e0. Purtroppo tale prosperit\u00e0 non dur\u00f2 a lungo perch\u00e9, poco pi\u00f9 di un secolo dopo, la fiorente colonia romana cadde di nuovo sotto il dominio dei Sanniti prima nel 298 a.C., e di Annibale poi, nel 211 Per colmo di sventura, trasferitasi la guerra punica dall'Italia nella Spagna, Cales dovette subire anche rappresaglie delle milizie romane per non avere fornito a Roma i richiesti aiuti militari e flnanziari. Inizia cos\u00ec per Cales il periodo oscuro della decadenza. I suoi abitanti (ormai pochi superstiti), esposti per secoli a continui saccheggi ed incursioni, decimati da epidemie e terribili calamit\u00e0 naturali (alluvioni, terremoti, ecc.), oppressi dai barbari prima e dai saraceni poi, alla f\u00edne dell'ottavo secolo d.C., abbandonarono la loro patria, ormai distrutta, per cercare scampo altrove. Sorsero cos\u00ec i primi nuclei di quelli che sarebbero stati in seguito i futuri centri abitati di Calvi Risorta, Sparanise, Francolise e Pignataro Maggiore.\nMedioevo fino al XVII secolo.\nIn che epoca sia sorto Pignataro Maggiore non \u00e8 possibile asserirlo con certezza. I documenti pi\u00f9 antichi a disposizione ci testimoniano l'esistenza di un Casale di Pignataro in territorio capuano, negli anni 1275-1277; una pergamena dell'archivio arcivescovile di Capua fa menzione di una villa Pignataro per l'anno 1268. Dunque Pignataro gi\u00e0 esisteva nel XIII secolo.\nSe poi prendiamo in considerazione alcune testimonianze architettoniche (chiesette di San Giorgio e di Grazzano) siamo indotti a spostare indietro di alcuni secoli l'origine del paese: le due chiesette infatti, a giudizio degli intenditori, ci riportano intorno all'anno Mille.\nE nulla vieta di collocare l'origine di Pignataro addirittura nel IX secolo se il sorgere del paese si mette in relazione con la dispersione dei Caleni dopo la distruzione di Calvi ad opera dei Saraceni verso 840 o anche prima. Tanto che don Salvatore Palumbo avanzava l'ipotesi che i Saraceni, dopo aver fondato Pignataro presso Cassino, ritirandosi, abbiano potuto dar vita ad un altro agglomerato presso la Calvi distrutta.\nNel 1647, al tempo della rivoluzione di Masaniello, Calvi e Pignataro furono saccheggiate dalle truppe di\nDiomede Carafa. La casa vescovile fu quasi diroccata e l'archivio incendiato; il vescovo di allora, Gennaro I, trasfer\u00ec la sede vescovile a Pignataro. Su Pignataro esistono scritti risalenti al 1771-1773 del vescovo Zurlo ove il paese \u00e8 descritto:\ncos\u00ec il vescovo Zurlo continua nell'elencare molteplici attivit\u00e0 che danno dell'epoca lo spaccato di un paese ricco ed operoso, quasi autosufficiente, tanto da fornire tutto il circondario e oltre di pasta, carne, olio e ottimo vino.\nXVIII e XIX secolo.\nIl 20 maggio 1815 a Casa Lanza, nel comune confinante di Pastorano, fu firmato il trattato di pace tra Gioacchino Murat e l'Austria.\nIl 15 gennaio 1826 il re di Napoli, Francesco I, con la regina, visit\u00f2 il Convento di S. Pasquale.\nNel 1869 veniva fondata la Congregazione di Carit\u00e0 (= Ente Comunale Assistenza).\nLa Banda Musicale fu costituita nel 1878, nel 1882 l'avv. Bartolomeo Scorpio fondava la Societ\u00e0 Operaia \u00ab Libert\u00e0 e Lavoro \u00bb e nel 1886 dava vita alla Banca Popolare Cooperativa \u00ab Previdenza e Risparmio \u00bb.\nIl 5 aprile 1900 moriva il pittore Luigi Toro, ospite presso la casa del futuro storico N. Borrelli.\nIl campo sportivo fu costruito nel 1929-1933; il 14 febbraio 1923 vi furono trasportati i resti mortali dei nostri antenati, sepolti nel vecchio cimitero di S. Pasquale. Nel maggio 1923 si ebbe l'illuminazione elettrica che sostituiva i lampioni a petrolio.\nNel 1925, il palazzo Scorpio diveniva la nuova sede municipale. L'edificio scolastico a Monte fu costruito tra il 1920 e 1930. L'Asilo infantile fu fondato nel 1911. Nel 1932 sorse il Monumento ai Caduti; nel 1924 era stato aperto il viale della Rimembranza per onorare la memoria dei 15 pignataresi caduti nella prima guerra mondiale.\nGli Eccidi Nazisti del 1943.\nIl 12 e il 14 ottobre del 1943, nei pressi di alcune abitazioni rurali delle contrade Taverna (12 ottobre) e Arianova (14 ottobre) di Pignataro Maggiore, sono avvenute due stragi naziste che costarono la vita a 20 civili, tra uomini, donne, ragazzi e un bambino di pochi mesi. Due stragi accompagnate da altri cinque delitti isolati perpetrati, nel centro abitato, con fredda determinazione dagli uomini della Goering. Le vicende sono state oggetto di una compiuta ricerca documentaria e di uno studio analitico in grado di far comprendere a pieno tutta l\u2019importanza che esse rivestono nella storia della resistenza civile sviluppatasi durante l\u2019occupazione nazista della Campania. Il testo, intitolato \"\u00abEccidi Nazisti - Pignataro Maggiore ottobre 1943. Una Comunit\u00e0 ferita si racconta\u00bb\", \u00e8 stato curato dal prof. Giovanni Borrelli e pubblicato dall'Associazione Culturale \"La Citt\u00e0 del Sole\" nel 2010. Esso costituisce un significativo contributo storiografico ed un ulteriore progresso nel recupero della conoscenza della storia della Seconda Guerra Mondiale in Terra di Lavoro. Come scritto dallo storico Felicio Corvese, si \u00e8 giunti ad \"un risultato che si ottiene sia attraverso i documenti di storia orale presentati, frutto di un lungo e paziente lavoro di raccolta e trascrizione delle testimonianze di sopravvissuti e di familiari delle vittime, sia con una rilettura pi\u00f9 completa ed attenta del materiale cartaceo esistente e consultabile, compresi i resoconti, inediti, che accompagnano alcuni reportages di guerra alleati\".\nIl recupero della memoria de \"La Citt\u00e0 del Sole\" \u00e8 poi proseguito negli anni successivi con una serie di iniziative di sensibilizzazione. In ordine cronologico, la diffusione della storia sugli organi di informazione nazionali a partire dal 2010, l'intitolazione di \"via 12 e 14 ottobre 1943\" nel 2011 e, in ultimo, la pubblicazione di \"\u00abPer una Memoria Pubblica - Spunti e Riflessioni sugli Eccidi Nazisti di Pignataro Maggiore\u00bb.\" Nell'ottobre del 2016 il Comune di Pignataro Maggiore ha ufficialmente richiesto alle autorit\u00e0 competenti un'onorificenza al merito civile per il gonfalone civico, come riconoscimento morale per la popolazione.\nCon decreto del Presidente della Repubblica Sergio Mattarella, nel 22 novembre del 2017 viene concessa a Pignataro Maggiore la medaglia d\u2019argento al merito civile per gli eccidi nazisti del 12 e 14 ottobre del 1943, con la seguente motivazione: \"\u00abComune di spiccata vocazione agricola, dopo l\u2019armistizio divenne uno dei capisaldi della difesa tedesca durante gli scontri lungo il fiume Volturno, subendo razzie, rastrellamenti, incendi, fucilazioni e stragi ad opera delle truppe germaniche, nonch\u00e9 violenti bombardamenti da parte delle truppe alleate, che provocarono numerose vittime e ingenti danni al patrimonio abitativo. Nonostante le sofferenze patite, con il ritorno alla pace la popolazione, animata da generosa abnegazione, garant\u00ec la ripresa delle attivit\u00e0 agricole e la fase iniziale di ricostruzione del paese. Chiaro esempio di umana solidariet\u00e0 e di elette virt\u00f9 civiche\u00bb.\" Infine, il 20 aprile del 2018 il prefetto di Caserta Raffaele Ruberto consegna al Comune l'onorificenza, oggi collocata sul gonfalone comunale. \nSimboli.\nStemma.\nLo stemma civico di Pignataro presenta la figura di un pino: esso deriva quasi certamente dalle due basse colonne della chiesa di Grazzano sulle quali sono scolpite la figura di un pino e delle lettere ai lati; e propriamente: V. P. (figura di un pino) I. G.; inoltre sull'ultima lettera sono scolpite due j. Dal \u00ab Ragguaglio istorico \u00bb del vescovo Zurlo si apprende che queste due colonne erano state trasportate di recente davanti all'atrio della chiesetta (il vescovo scriveva intorno al 1775). Donde provenissero, per\u00f2, il Vescovo non dice. Riguardo al significato delle lettere siglate: V. dovrebbe essere l'iniziale di un nome proprio di persona; P. il nome della famiglia Pignataro; I. = Iudex; G. = Gastaldus; jj sopra la G.) = per la seconda volta. Quindi il tutto significherebbe: V.(incenzo) (o Vito, ecc.) Pignataro, Giudice Gastaldo per la seconda volta. (Il Gastaldo era preposto all'amministrazione dei beni pubblici).\nSociet\u00e0.\nEvoluzione demografica.\nLa prima numerazione della popolazione fu eseguita a Pignataro nel 1545, ma essa \u00e8 sommaria ed incerta: i nuclei familiari erano 175.\nDalla numerazione focatica del 1658 si apprende che le famiglie erano diminuite a 136; ma nella nuova numerazione del 1664 esse salivano a 204.\nNel 1722 il Vescovo Filippo Positano faceva la sua Santa Visita nelle parrocchie della Diocesi di Calvi:\nPignataro contava allora 1150 anime.\nTrentadue anni dopo, nel 1754, veniva formato il Catasto Onciario (che si conserva presso il nostro Comune) dal quale risulta che gli abitanti erano 1450. Alla fine del Settecento (1796) si giunge a 1894.\nNel 1812, come ci informa il Can. Penna, gli abitanti erano 2191; verso il 1820 salgono a 2301 (Partignano ne conta 219); nel 1832 a 2642 (2916, compresi quelli di Partignano). Per i periodi successivi, i dati ce li fornisce lo storico N. Borrelli. Nel 1860 la popolazione si aggira sui 3000 abitanti; alla fine del secolo (1898) siamo a quota 4114 (sono compresi gli abitanti di Partignano, la cui fusione con Pignataro si era realizzata nel 1808).\nOggi, Pignataro conta circa 7.000 abitanti.\nEtnie e minoranze straniere.\nAl 1\u00ba gennaio 2011 gli stranieri residenti nel Comune di Pignataro Maggiore con regolari permessi di soggiorno assommavano a 205:\nGli Stati con il maggior numero di residenti a Pignataro Maggiore sono (Dati ISTAT al 31 dicembre 2010):\nReligione.\nLa comunit\u00e0 cattolica pignatarese, possiede tre parrocchie:\nAnche le feste religiose sono tre, dedicate ai Santi patroni del paese, dei vari rioni e delle tre parrocchie:\nNel territorio vi sono presenti anche due case religiose femminili: Suore degli Angeli e il Monastero di S.Croce e due confraternite: S.Giorgio e S.Giuseppe.\nLingue e dialetti.\nIl dialetto pignatarese \u00e8 strutturalmente al napoletano, ma presenta differenze importanti per quanto riguarda il lessico, l'accento, la prosodia, alcune costruzioni grammaticali, etc dovute alla vicinanza con il basso Lazio.\nAd esempio, la geminata /l/ nelle parole di genere maschile in napoletano subisce una regolare palatalizzazione: nap. \"chillo\" (it. \"quello\") &gt; pign. \"chiglio\".\nTradizioni.\nPignataro Maggiore \u00e8 luogo di partenza di uno dei pi\u00f9 importanti e noti pellegrinaggi religiosi della regione. La tradizione nacque nel 1945 ad opera dei soldati pignataresi impegnati al fronte durante la seconda guerra mondiale, che promisero di compiere ogni anno un pellegrinaggio a piedi verso il Santuario della Madonna di Pompei qualora fossero tornati sani e salvi a casa. Da quell'anno e ininterrottamente, i pellegrini si riuniscono la notte del 5 maggio nella piazza del paese per percorrere insieme a piedi, cantando e pregando, i circa 90\u00a0km che separano il comune di Pignataro Maggiore ed il comune di Pompei, arrivando l'8 maggio al Santuario in tempo utile per partecipare alla tradizionale supplica alla Madonna. Il momento di maggior pathos \u00e8 raggiunto al termine del percorso quando i pellegrini entrano nella Basilica e percorrono in ginocchio l'ultimo pezzo del tragitto fino all'altare maggiore, ove in segno di devozione ci si prostra e si baciano i gradini dell'altare. Col tempo la tradizione ha coinvolto un numero di persone sempre maggiore superando di gran lunga il numero dei reduci e dei figli e nipoti degli stessi, raggruppando centinaia di fedeli provenienti da tutto l'Agro Caleno.\nEmigrazione.\nAll'inizio del Novecento e fino agli anni Settanta, gli abitanti del paese hanno dato origine ad una massiccia migrazione verso l'estero, in particolare diretta negli Stati Uniti, in Svizzera ed in Germania. All'estero si trovano tuttora molti pignataresi e loro discendenti che conservano memoria delle tradizioni e del dialetto locale. In particolare, \u00e8 forte il legame con la citt\u00e0 di Rochester. Quest'ultima storicamente ha sempre vantato una folta rappresentanza di italiani, nel censimento del 1960 un abitante su otto della citt\u00e0 era italiano, e secondo uno studio pubblicato nel 1971 \"The Italians of Rochester\" ben un abitante su cinque era italiano o discendente di italiani. Oggi la citt\u00e0 di Rochester accoglie la nona comunit\u00e0 italiana pi\u00f9 numerosa degli Stati Uniti. Sempre secondo il citato studio, la migrazione avveniva con una continua aggregazione verso le famiglie e la comunit\u00e0 di concittadini gi\u00e0 presente in loco, e ci\u00f2 ha portato non solo la creazione di una \"colonia\" coesa con la creazione di proprie parrocchie, negozi, associazioni, ecc., ma anche una evidente distinzione degli appartenenti, all'interno della comunit\u00e0 italiana, per il luogo di provenienza stesso, creando una sorta di \"comunit\u00e0 nella comunit\u00e0\"; e sempre secondo il citato studio nella comunit\u00e0 italiana erano distinte ben quattro \"sotto-comunit\u00e0\" cos\u00ec indicate: \"Sicily, Foggia, Caserta (Pignataro) and Abruzzi\". Sal DeRosa, americanizzazione di Salvatore De Rosa, allenatore di calcio vincitore con i Rochester Lancers del campionato di calcio organizzato dalla North American Soccer League (NASL), all'epoca campionato professionistico di vertice del Nord America, \u00e8 una testimonianza di questo legame.\nCultura.\nIstruzione.\nPignataro Maggiore fa parte del distretto scolastico di Capua e presenta 4 plessi scolastici statali\nMuseo della civilt\u00e0 contadina e artigiana.\nIl museo si trova nella frazione Partignano, nel palazzo Santagata; \u00e8 allestito con oltre 120 pezzi che rappresentano aspetti della quotidianit\u00e0, del lavoro e della vita contadina del paese dal settecento ad oggi.\nVi sono oggetti di uso domestico, come i fusi, telai, ferri da stiro a vapore e a gas, poi ci sono gli utensili contadino-artigiani del ramaio, del sellaio, del contadino (aratri in legno), del tipografo (fotocopiatrici in legno) e tanto altro.\nMusica.\nConcorso Internazionale di Canto Lirico 'Enrico Caruso'.\nSe il comune ha l'appellativo di 'Paese della Musica', questo \u00e8 grazie soprattutto al Concorso Caruso, una kermesse internazionale, dove si assegnano i premi 'Caruso' e 'Morelli', per le voci pucciniane.\n\u00c8 stato istituito nel 1998 a cadenza biennale dall'Associazione 'Amici della Musica' e presieduta dal Maestro Carlo Majer, direttore artistico del Teatro San Carlo di Napoli e del Teatro Regio di Torino.\nLe esibizione si tengono nel palazzo settecentesco Vescovile di Pignataro Maggiore.\nCarbonifero\nPrincipale rappresentante della musica moderna di Pignataro Maggiore \u00e8 il gruppo rock Carbonifero, che affonda le proprie radici proprio all'ombra del monte Maggiore. Nel 2011 i Carbonifero presentano un brano-denuncia, intitolato \"La Svizzera dei Clan\", che racconta i problemi della cittadina, famosa per essere diventata la culla della camorra per 30 anni. Il brano \u00e8 stato anche utilizzato per programmi su Rai Radio 1 e Rai Radio 3. La band, attiva dal 2006, ha condiviso il palco con importanti artisti tra cui Manu Chao, Asian Dub Foundation, Ministri, Marta sui Tubi, Nobraino, 24 Grana, Lo Stato Sociale, Management del Dolore post-Operatorio, Skiantos, 'A67, Foja, Brunori Sas.\nGastronomia.\nMozzarella di Bufala Campana.\nNella zona Arianova, una zona prettamente agricola situata nel sud del comune, vi \u00e8 una forte concentrazione di allevamenti e aziende bufaline atte alla produzione di latte utilizzato dai caseifici locali per la produzione di Mozzarella di bufala campana.\nMela Annurca.\nLa mela annurca \u00e8 il prodotto agricolo pi\u00f9 importante coltivato nelle terre pignataresi. Il consorzio che tutela questo prodotto, ha inserito Pignataro Maggiore e l'Agro caleno come zona di origine di coltivazione. Vi sono tante cooperative attive sul territorio per la produzione.\nPizza Figliata.\nLa pizza figliata o pizza con le noci \u00e8 un dolce tipico della frazione Partignano.\nEssa si presenta come un lungo serpentone di pasta ripieno di noci e miele e per tradizione viene fatta nel periodo della festa patronale di San Vito Martire che cade la terza domenica di settembre.\nLa sezione di Slow Food di Caserta, dopo attente ricerche, ha deciso di riscoprire a livello regionale e nazionale questa antica ricetta che risale al periodo dell'Unit\u00e0 D'Italia, cercando di ottenerne il marchio di origine e tutelarla, infatti nel periodo autunnale del 2011, nella frazione Partignano \u00e8 stata organizzata una serata proprio da Slow Food nella preparazione di pizze figliate e canti popolari.\nGuanto.\nIl guanto \u00e8 un dolce tipico dell'Agro caleno: si tratta di un prodotto a base di farina, uova e vino bianco che viene fritto in olio e ricoperto da zucchero con una forma a corona. Esso va gustato caldo per apprezzarne la fragranza e la morbidezza e viene prodotto nelle occasioni importanti quali un matrimonio, un battesimo o un compleanno.\nEventi.\nNei mesi estivi si tiene la \"Sagra degli Antichi Sapori\" giunta nel 2019 alla diciottesima edizione. La sagra \u00e8 organizzata dall'associazione Insieme per l\u2019Unit\u00e0 dei Popoli ONLUS e si svolge in localit\u00e0 Partignano, i cui proventi sono destinati a diversi progetti di beneficenza.\nNel 2007 nasce la rassegna di musica indipendente \"Monte&gt;Wave\", organizzata dall'Associazione Culturale \"La Citt\u00e0 del Sole\", dedicata ai gruppi emergenti allo scopo di dar loro spazio e momenti di aggregazione musicale e culturale. L'evento, rigorosamente gratuito, si svolge solitamente nella prima settimana di settembre per un'intera giornata nello splendido scenario della pineta in zona Monteoliveto. Negli ultimi anni, complice la quasi assoluta carenza di eventi gratuiti simili per rilevanza e tipologia nella provincia, il Monte&gt;Wave \u00e8 diventato uno dei principali appuntamenti per gli amanti della musica rock. Nel 2011 la Rassegna fa il salto di qualit\u00e0 invitando ospiti di rilevanza nazionale in chiusura: hanno suonato sul palco del Monte&gt;Wave 'A67 (2011), Riccardo Sinigallia (2012), Giorgio Canali &amp; Rossofuoco (2013), Diaframma (2014).\nGeografia antropica.\nUrbanistica.\nQuale sia stato il primo nucleo di abitazioni del paese non \u00e8 facile dire. Considerando per\u00f2 la struttura di certe case, la loro disposizione e l'intreccio di vie e vicoli, si pu\u00f2 delineare il seguente sviluppo.\nDue anzitutto sono i punti di riferimento da cui si deve partire: la piazza e la chiesa. La piazza in origine era costituita da quel breve spazio di forma grosso modo circolare, nel quale oggi confluiscono le vie Guindoli, Cavella e Delle Zite. La chiesa parrocchiale era situata alla periferia del villaggio: la chiesetta di San Giorgio che si trova ai piedi di una delle colline, all'estremo nord del paese. A questa si accedeva dall'attuale via Regina Elena, che in origine doveva essere una cupa o viottolo.\nAnche uno dei primi nuclei di abitazioni, i vicoli che s'affacciano verso la piazzetta, confluiva, attraverso l'attuale via delle zite, sulla via principale del villaggio (cio\u00e8 via Regina Elena). Lungo questa strada dovettero svilupparsi le prime abitazioni: vico Pisciglio, vico Cervi, vico Carcerieri, vico San Giorgio, fino ai vicoletti della zona Monte, poco distanti dalla chiesetta. All'inizio del paese, c'era un altro rione, quello dei Gradoni; altri nuclei sparsi erano la Cavella, vico Casavecchia e il vico del palazzo Cianciola in via Guindoli. Il paese era strutturato grosso modo a forma di croce. La linea verticale andava dai Gradoni alla chiesa di San Giorgio, per via Regina Elena; la linea orizzontale era formata da via Guindoli che passando per la piazzetta continuava fino a Partignano, che era per\u00f2 un villaggio a s\u00e9. Agli inizi del Seicento risale la costruzione del Palazzo Alvino, poi Scorpio (attuale sede comunale).\nVerso il 1650 si comincia a costruire l'Episcopio presso la piazza; all'inizio del Settecento sorgono i primi palazzi signorili lungo una nuova strada (via Roma), parallela a via Regina Elena, ma di questa pi\u00f9 larga: Casa Borrelli, Casa De Stavola, Casa Del Prete, e pi\u00f9 tardi Casa Vito. Verso il 1760-70 viene rifatto l'Episcopio e costruita la nuova chiesa; nel 1789 sorge il palazzo dei Barricelli (poi Romagnuolo) con il maestoso portale all'imbocco di via Cavella e che s'affaccia sulla piazza. Nell'Ottocento sorge qualche altro palazzo: quello alla confluenza di via Roma e via Cavella, il palazzo Penna in via Guindoli.\nInfine, tra il 1920 e il 1930 Pignataro si unisce a Partignano.\nToponomastica.\nI nomi, di strade o rioni, pi\u00f9 caratteristici di Pignataro, sono:\nA questi toponimi antichi se ne aggiunsero poi altri nel periodo fascista: Regina Elena, Vittorio Emanuele, Vittorio Veneto, Umberto I, A. Diaz, Duca d'Aosta, ecc. Nell'ultimo decennio, con lo sviluppo delle abitazioni, le nuove strade sono, state intitolate a poeti e musicisti o hanno legato il loro nome a ricordi patriottici. Alcune ricordano uomini illustri di Pignataro: il colonnello Luigi Vito, Antonio Jannotta medaglia d'oro, il tenente Vincenzo Di Battista.\nEconomia.\nAgricoltura.\nL'agricoltura \u00e8 alla base dell'economia del comune, seppur investita tardi dal processo di meccanizzazione per via della questione meridionale che si \u00e8 creata all'epoca dell'unit\u00e0 d'Italia. Il territorio ne ha favorito lo sviluppo, in quanto la fertilit\u00e0 del terreno agevolata dalla presenza a soli 3 metri di profondit\u00e0 delle falde acquifere, ha fatto s\u00ec che potessero essere coltivati tanti prodotti di qualit\u00e0.\nTante le aziende agricole presenti sul territorio, concentrate tutte nel sud del territorio del comune, nella zona tra l'Appia e la Casilina e l'Arianova, prevalentemente di produzione di Mozzarella di Bufala Campana, olio, tabacco, pesche, mele e ortaggi vari.\nIndustria.\nPignataro presenta sul proprio territorio una zona industriale denominata, dalla Provincia di Caserta, ASI Volturno Nord, che ha appunto sede nel comune ma abbraccia anche i comuni di Pastorano, Calvi Risorta e Sparanise.\nTante sono le industrie presenti, dalla produzione di accessori per automobili all'industria caseario-alimentare, dalla produzione di elettrodomestici alla logistica e trasporti.\nL'ASI \u00e8 posta in una zona cruciale per lo sviluppo economico sia comunale che provinciale, infatti essa \u00e8 contigua alla S.S Appia e al casello autostradale di Capua A1.\nInfrastrutture e trasporti.\nStrade.\nPignataro Maggiore, interessata dalla Strada statale 6 Via Casilina, che collega il paese con i comuni dell'Alto Casertano e dalla Strada statale 7 Via Appia, che la collega con il capoluogo.\nMobilit\u00e0 urbana.\nI trasporti interurbani della localit\u00e0 vengono svolti con autoservizi di linea gestiti da CLP.\nSport.\nImpianti sportivi.\nIl paese \u00e8 dotato di due campi di calcio:\nAi piedi della collina di S. Pasquale, vi \u00e8 la Polisportiva Pignataro che \u00e8 attrezzata di un campo di erba sintetica per il calcio a 5, un campo per le partite di basket e pallavolo, tavoli da ping-pong, spogliatoi.\nAltre due palestre adibiti per il basket e la pallavolo, sono annesse alla Scuola Media \"L. Martone\" e alla Scuola Elementare \"G. Pascoli\".\nCalcio.\nIl calcio, come nella maggior parte dei comuni d'Italia, \u00e8 lo sport che accentra pi\u00f9 attenzioni sia tra giovani che tra meno giovani. In particolare, Pignataro Maggiore \u00e8 sede di due squadre di calcio:\nBasket.\nOgni anno, viene organizzato il consueto appuntamento con il 'Torneo dei Quattro Rioni', un torneo che mette in gara quattro squadre rappresentative dei quattro rioni del paese, che si sfidano in un torneo sul campo di basket della polisportiva!\nLe quattro squadre sono le seguenti:\nPallavolo.\nLa Granvolley Pignataro \u00e8 la squadra di volley del paese. Essa \u00e8 una societ\u00e0 affermata nel panorama casertano, come dimostrano le numerose partecipazioni alla Prima Divisione della FIPAV Caserta.\nSvolge le proprie gare casalinghe presso la palestra della Scuola Media Statale 'G.Pascoli'.\nPodismo.\nIl Circolo sportivo 'il Goal', organizza da ben 21 anni, la Strapignataro, la manifestazione podistica del paese, inserita nel calendario nazionale della FIASP, nel mese di maggio.\nBocce.\nNella frazione Partignano, vi \u00e8 la Bocciofila 'San Vito', che partecipa a numerosi tornei ed eventi organizzati dalla Federazione Italiana Bocce."}
{"id": "30370", "revid": "2023183", "url": "https://it.wikipedia.org/wiki?curid=30370", "title": "Pontelatone", "text": "Pontelatone \u00e8 un comune italiano di 1.697 abitanti della provincia di Caserta in Campania. \u00c8 sito ai piedi del Monte Friento, una delle punte della catena dei Monti Trebulani. Si compone del centro capoluogo: Pontelatone, ove \u00e8 la sede municipale, e da quattro frazioni: Treglia, sede degli scavi archeologici, Savignano-Casalicchio, Funari e Barignano.\nStoria.\nPontelatone nacque probabilmente nella met\u00e0 del X secolo nel periodo dell'incastellamento.\nNel periodo normanno appartenne alla baronia di Formicola e il feudatario era un certo Manasseus. Dal 1189 al 1268 fu posseduto dalla famiglia Montefuscolo. Nel periodo angioino Pontelatone e la baronia di Formicola divennero possesso feudale di Emanuele Freapane (Frangipane). Nel 1268 Carlo II, in seguito alla battaglia di Tagliacozzo, assegn\u00f2 la baronia di Formicola alla citt\u00e0 di Capua. Sotto Carlo II d'Angi\u00f2 Pontelatone divenne possesso della famiglia Ragosio di Dragono. Nel 1465 Ferrante I d'Aragona concesse la baronia di Formicola, nella quale era inserita Pontelatone, a Diomede I Carafa. che oltre ad essere valente uomo d\u2019armi era soprattutto un apprezzato umanista. La presenza di Diomede I Carafa \u00e8 stata considerata fondamentale per la frequentazione nella baronia dei maggiori artisti e umanisti, al punto che la presenza dell\u2019arte gotico-catalana sul territorio\nNella Relazione delle visite \"ad Limina\" della diocesi di Caiazzo del 1590 si rileva che nel territorio dio Pontelatone vi era una chiesa dell'Annunziata aperta al culto.\nGian Tommaso Carafa, figlio di Diomede I, gli successe nel feudo e si occup\u00f2 sia di rimodellare la struttura del convento dell\u2019Annunciazione di Maria Ss., aumentandone anche le rendite, sia di abbellire, insieme al figlio Diomede II, il castello costruito dal Marzano, andandovi anche ad abitare.\nNegli anni 1547-1549 il conte di Maddaloni Giovanni Diomede Vincenzo Carafa concesse il privilegio della Portolania, pesi e misure a Gian Tommaso Carafa su Maddaloni, Pontelatone, Formicola, Sasso ed altre localit\u00e0.\nLuoghi d'interesse.\nNei pressi della frazione Treglia, \u00e8 presente il sito archeologico di Trebula Balliensis.\nSociet\u00e0.\nEtnie e minoranze straniere.\nSecondo i dati ISTAT al 1\u00b0 Gennaio 2021 la popolazione straniera residente era di 57 persone e rappresentava il 3.6% della popolazione residente nel territorio del comune. Le nazionalit\u00e0 maggiormente rappresentate in base alla loro percentuale sul totale della popolazione residente erano:"}
{"id": "30371", "revid": "1632387", "url": "https://it.wikipedia.org/wiki?curid=30371", "title": "Portico di Caserta", "text": "Portico di Caserta \u00e8 un comune italiano di abitanti della provincia di Caserta in Campania.\nGeografia fisica.\nIl comune di Portico di Caserta sorge ad 8\u00a0km a sud-ovest dalla citt\u00e0 di Caserta.\nGeograficamente \u00e8 situato in zona di Terra di Lavoro. Il clima \u00e8 mite ed in inverno \u00e8 rarissimo che la temperatura scenda sotto lo 0\u00a0\u00b0C oppure che nevichi. Il comune \u00e8 raggiungibile in auto provenendo dall'A1 uscendo indistintamente ai caselli \"Caserta Nord\" o \"Caserta Sud\". Le stazioni ferroviarie pi\u00f9 vicine sono quelle di Recale e Marcianise. I mezzi pubblici della CLP collegano il paese con Caserta, Santa Maria Capua Vetere e Marcianise. La superficie territoriale \u00e8 pari ad ettari 191 corrispondenti a 1,91\u00a0km\u00b2.\nStoria e origini del nome.\nMenzionata nei documenti a partire dall\u2019XI secolo, fu casale di Capua e ne segu\u00ec sempre le sorti. Nel Settecento, in seguito alla costruzione della reggia di Caserta, conobbe una certa prosperit\u00e0 e una significativa espansione edilizia: infatti, data la sua vicinanza alla nuova residenza reale, numerose illustri famiglie scelsero di porvi la propria dimora. Nel 1928, con la soppressione della provincia di Terra di Lavoro, fu aggregata alla vicina Macerata Campania e form\u00f2 un unico comune chiamato Casalba, ma nel 1946 riacquist\u00f2 la propria autonomia amministrativa. Il toponimo, che \u00e8 stato semplicemente \"Portico\" fino al 1862, \u00e8 di chiara derivazione, ma non \u00e8 noto se fa riferimento al portico di un antico monumento o ad altro.\nMonumenti e luoghi d'interesse.\nTra le testimonianze storico-architettoniche presenti nel capoluogo comunale figura la chiesa intitolata a San Pietro Apostolo, che presenta l\u2019aspetto conferitole nel Seicento, quando venne completamente rifatta; vale la pena di menzionare anche l\u2019ottocentesca chiesa di San Marcello, situata in localit\u00e0 Musicile.\nCultura.\nTradizione (Sant'Antuono).\nFamosissima \u00e8 la festa di Sant'Antonio Abate (festeggiata tra il 24 e il 26 gennaio), per la manifestazione \"Carri, Ritmi e Pastellessa\". Si tratta di veri e propri carri allegorici a forma di barche e con volti di spiriti maligni (tipica rappresentazione della cultura del luogo, che sta a raffigurare la liberazione del male attraverso il \"suono\" prodotto dai bottari sul carro), trainati da trattori e sui quali gli abitanti suonano strumenti risalenti alla cultura contadina del paese (Botti, Tini e Falci). Una festa antica ma paradossalmente cos\u00ec attuale che vede ogni anno affiorare tra le strade del paese migliaia di persone provenienti da tutta la Campania, e non solo, per vedere le battuglie suonare e muoversi a ritmo di \"Pastellessa\". I Bottari di Portico sono divenuti col tempo sempre pi\u00f9 famosi fino a raggiungere l'attuale posizione internazionale con tourn\u00e9e in tutta Europa insieme al musicista e cantautore Enzo Avitabile.\nIstruzione.\nA Portico di Caserta sono presenti istituti di scuola dell'infanzia, scuola primaria e scuola secondaria di primo grado, con tanto di biblioteca comunale, non ci sono invece istituti superiori o universit\u00e0.\nEconomia.\nL'economia si sviluppa principalmente con la coltivazione del tabacco, essendo uno dei maggiori produttori della zona. Inoltre nel comune di Portico di Caserta \u00e8 presente una zona industriale con svariate aziende operanti nel settore metallurgico, metalmeccanico, trasporto merci e logistica."}
{"id": "30372", "revid": "125888474", "url": "https://it.wikipedia.org/wiki?curid=30372", "title": "Prata Sannita", "text": "Prata Sannita \u00e8 un comune italiano di 1.434 abitanti della provincia di Caserta in Campania.\nGeografia fisica.\nPrata Sannita \u00e8 un paesino collinare situato a 333\u00a0m s.l.m., nella Media Valle del Volturno, in provincia di Caserta.\n\u00c8 situato sul versante meridionale del Matese, alle falde della rava del Monte Favaracchi (m.1219).\nIl comune presenta due nuclei abitativi di differente origine: la medievale Prata Inferiore, con il Borgo fortificato e l'imponente castello, e la pi\u00f9 recente Prata superiore, costruita su un pianoro in posizione dominante rispetto alla pianura.\nOrigini del nome.\nDal toponimo, appare evidente l'origine latina: Prata-orum. La citazione di questo toponimo (nel 1862 si aggiunse Sannita) appare per la prima volta nel 958 nel \u201cChronicon\u201d, documento ritrovato nel monastero di San Vincenzo al Volturno.\nStoria.\nEpoca Preistorica.\nIl territorio pratese ha da sempre favorito l'insediamento umano, come dimostrano gli antichi strumenti in pietra scheggiata ritrovati e studiati dai volontari del Gruppo Archeologico locale in Localit\u00e0 Pantani Fragneto, poco distante dai ruderi dell'antico Monastero di Sant'Agostino. Questi utensili usati per la caccia e per la concia delle pelli, coprono un ampio arco di tempo che parte dal Paleolitico medio (circa 70.000 anni) e si protrae in forma pi\u00f9 sporadica al tardo Neolitico. I primi abitanti del Paleolitico Medio, uomo di Neanderthal, e successivamente quelli vissuti durante il Paleolitico superiore ed il Neolitico Homo sapiens, hanno occupato questi terrazzamenti vicino al Fiume Lete in condizioni climatiche molto diverse da quelle attuali e si sono ben adattati perch\u00e9 all'epoca l'acqua e gli animali da cacciare dovevano essere abbondanti.\nEpoca dei Sanniti e dei Romani.\nIn questo territorio si stabilirono anche i Sanniti, dei quali rimane come testimonianza una muraglia megalitica presumibilmente adibita a piccolo tempio, tuttora visibile denominata Muro delle Fate, posta in posizione dominante rispetto alla pianura sottostante in localit\u00e0 Cerasa. Il sito era ideale, in quanto posto lungo l'asse viario che permetteva di raggiungere importanti citt\u00e0 sannitiche, quali Boiano e Isernia.\nDopo le guerre sannitiche, anche Prata sub\u00ec gli influssi della dominazione romana, come dimostrano i ritrovamenti da parte dei volontari del Gruppo Archeologico Prata Sannita di abbondanti materiali ceramici e strutture muarie pertinenti a ville rustiche databili, vere e proprie fattorie attrezzate di tutto, la cui costruzione va inquadrata in un arco di tempo tra il II secolo a.C. e il III secolo d.C. A testimoniare maggiormente l'influsso della dominazione romana hanno contribuito il ritrovamento di reperti recuperati in occasione della costruzione della strada Pere Socillo in localit\u00e0 Acquaro dove sono emersi i resti di un fabbricato con frantoio e il ritrovamento in localit\u00e0 \"Le Starze\" di resti di una costruzione con pavimentazioni in mosaico bianco e motivi lineari neri durante i lavori di scavo per la metanizzazione.\nGi\u00e0 zona periferica ricadente nel perimetro della citt\u00e0 di Allifae (Alife) nel periodo tardo romano a partire dal V secolo la zona si and\u00f2 lentamente spopolando e durante i secoli successivi (secoli VIII e IX) sub\u00ec le scorribande ed i saccheggi da parte dei Saraceni che ne distrussero gli antichi abitati. Successivamente a partire dal Sec.X l'influenza e la protezione dei Territori da parte dei vicini Monasteri di Montecassino e di San Vincenzo al Volturno ne favorirono il ripopolamento e la rinascita delle attivit\u00e0 agricole e di allevamento.\nEpoca Medievale.\nLongobardi e Normanni (VI - XII secolo).\nNel 570 circa alcune famiglie longobarde si stabilirono in localit\u00e0 \u201cFara\u201d e da l\u00ec partirono per effettuare scorribande anche contro l'abbazia di Montecassino.\nFonti storiche danno per certa l'esistenza di Prata sin dal 600 d.C.\nTra il IX e il X secolo d.C. i Saraceni effettuarono numerose scorrerie in questa zona, perci\u00f2 gli abitanti dell'antico centro \"Prata Piana\" cominciarono a rifugiarsi in un posto pi\u00f9 protetto per edificare, sul colle che domina il fiume Lete, un poderoso castello e il borgo fortificato (X-XI secolo), dando origine a Prata Inferiore. A partire dall'anno Mille, Prata acquista sempre pi\u00f9 importanza militare e politica. Prima \u00e8 parte della contea di Alife con proprio baroni quali Arnaldo, Ugone, Rainone, quindi acquisisce autonomia con Simone e Giordano di Rainulfo in un cui atto del 1197 Prata \u00e8 definita \"civitate\" e non semplice \"castrum\". Sotto i Normanni, si unifica con la Baronia di Boiano e raggiunge la massima espansione nel XVI secolo quando contava 1700 abitanti.\nDominio dei Pandone (XIV secolo).\nNel 1334 i Pandone diventarono i signori di Prata e l'amministrarono per circa 200 anni.\nFrancesco, nominato conte di Venafro nel 1443, amministr\u00f3 la baronia sino al 1457. A lui successe il nipote Scipione (figlio del suo primogenito Carlo, morto prematuramente), che govern\u00f3 sino al 1492, quando gli successe il figlio Carlo, che mor\u00ed 6 anni dopo nel 1498.\nEnrico (figlio di Carlo) aveva solo 4 anni quando successe al padre, pertanto fu la madre Ippolita d'Aragona ad amministrare i possedimenti concessi da re Alfonso d'Aragona, tra cui la contea di Venafro e la baronia di Prata, sino alla sua maggiore et\u00e0.\nDopo la morte di Enrico nel 1531, il castello pass\u00f2 nelle mani di diverse famiglie ed ebbe inizio la lenta decadenza del luogo.\nIl centro nuovo dista 500 metri dal Borgo Medievale e domina la vallata sottostante. Questo inizi\u00f2 a svilupparsi intorno alla fine del Cinquecento, nella zona detta \u201cPagliara\u201d dove i contadini abitavano in capanne di paglia e si dedicavano al lavoro dei campi.\nNel corso dei secoli questo originario nucleo abitativo si estese sempre di pi\u00f9 fino ad inglobare strutture importanti di epoche precedenti come la Chiesa di San Pancrazio e il Convento di San Francesco voluto da Scipione Pandone (ivi seppellitto su sua richiesta) e inaugurato nel 1480.\nEpoca moderna.\nL'Ottocento e il brigantaggio.\nIl territorio venne interessato dal fenomeno del brigantaggio, in special modo nel corso della primavera e dell'estate del 1861, quando fu continuamente percorso da bande brigantesche\nIn quest'anno, infatti, la cittadina partecip\u00f2 al moto rivoluzionario contro i Piemontesi, appoggiano apertamente il movimento rivoluzionario filo-borbonico, ed i suoi abitanti, accogliendo l'invito del re Francesco II, andarono ad ingrossare le file dei briganti.\nIl Novecento.\nAi primi del Novecento l'Amministrazione Provinciale di Caserta concesse alla societ\u00e0 elettrica della Campania la derivazione delle acque del fiume Lete prima dell'immissione nelle grotte di Cavuto e una parte di terreno in contrada Rava, fino al mulino, al fine di poter costruire in Prata una centrale idroelettrica, ivi comprese le abitazioni dei dipendenti, oltre che le strade di accesso.\nPer realizzare quest'opera di alta ingegneria, agli inizi del 1907, la Societ\u00e0 Meridionale di Elettricit\u00e0 con sede in Napoli, costru\u00ec, al di sopra della Grotta di Cavuto una diga di sbarramento del fiume Lete, alta trenta metri e del tipo a gravit\u00e0, realizzando cos\u00ec a Letino il lago che serviva come bacino idroelettrico. Queste acque del lago furono convogliate in una tubatura in ferro posta all'interno di una galleria, ottenuta perforando la parte rocciosa, della lunghezza di circa 900 metri, che sbucava sul versante di Prata Sannita e, da questo punto, continuava la condotta forzata lungo la costa della montagna. Tutta la lunghezza della condotta era di circa 1800 metri e l'acqua in essa convogliata scendendo dall'alto azionava le turbine della centrale costruita pi\u00f9 a valle e contenente i relativi macchinari (turbine, alternatori, trasformatori e apparecchiature varie).\nLa centrale idroelettrica, chiamata anche Officina Lete o Centrale Lete, fu inaugurata nel 1910. La stessa rimase in funzione fino al 31 ottobre 1943, data in cui fu fatta saltare in aria dalle truppe tedesche, che battevano in ritirata di fronte agli attacchi delle truppe alleate.\nUn'altra centrale fu costruita tra il 1946 e il 1947 e ubicata, questa volta, alle falde della montagna, e operativa fino al 1969, in quanto le acque del Lago di Letino furono versate attraverso una condotta forzata nel lago artificiale di Gallo Matese per alimentare la centrale idroelettrica di Capriati a Volturno, ma sono sfruttate anche per il funzionamento della centralina di Gallo Matese.\nQuesto maestoso impianto, frutto della tecnica e del progresso degli anni cinquanta, \u00e8 stato, fino a che funzionante, il fiore all'occhiello per Prata in quanto era una delle poche centrali che forniva una notevole quantit\u00e0 di energia, anche oltre i confini dell'Italia e, attraverso la SETAC, forniva energia al paese.\nMolti degli operai che vi lavoravano risiedevano negli alloggi costruiti presso la centrale stessa e alcuni di essi si stabilirono a Prata mettendo su famiglia; a Prata ci sono solo i ruderi delle due vecchie centrali e, ben visibile, la condotta vuota che scende gi\u00f9 dalla montagna.\nLa Seconda Guerra Mondiale.\nCon la seconda guerra mondiale, Prata ospit\u00f2 un notevole numero di truppe, sia alleate che tedesche. Fino alla data dell'armistizio di Cassibile, reparti di truppe italiane presidiarono la centrale elettrica, l'entrata della galleria della SME che porta a Letino e il castello medievale. Nel palazzo Cameretti era alloggiato il comando militare. Dopo l'armistizio, i reparti italiani disertarono e abbandonarono tutto; a partire dal 15 settembre 1943 il paese fu continuamente preda di razzie da parte delle truppe di occupazione tedesche. Il 24 ottobre 1943 venne distrutta la centrale elettrica sita in localit\u00e0 Rava secca sul fiume Lete, da parte dei guastatori dell'esercito mentre molte persone che si erano rifugiate nei sotterranei del Convento di San Francesco furono scoperte dai tedeschi, deportate in localit\u00e0 Piana e minacciate di fucilazione. L'intervento dell'aviazione americana, che sottopose la zona ad un furioso bombardamento, salv\u00f2 la vita di questi uomini. Il 31 ottobre gli americani entrarono in Prata Inferiore mentre la notte successiva veniva occupato il centro del paese.\nMonumenti e luoghi d'interesse.\nIl territorio di Prata Sannita \u00e8 inserito all'interno del parco regionale del Matese, istituito il 1\u00ba settembre 1993.\nIl massiccio del Matese, in cui insiste il parco, fa da confine naturale tra la Campania e il Molise: comprende, infatti, le province di Caserta, Benevento e Isernia.\nBorgo medievale.\nIl borgo medievale \u00e8 arroccato intorno al castello e poggia su un costone di roccia che si affaccia a dominare la valle dove scorre il fiume Lete; \u00e8 circondato da mura con torri che hanno sfidato il tempo giungendo a noi quasi intatte, soprattutto nel lato est, verso il fiume Lete.\nLe pi\u00f9 antiche notizie storiche risalgono a prima dell'anno 1000, ma l'abitato raggiunse la massima estensione nel 1500. Infatti, poco prima dell'anno Mille, durante l'epoca longobarda, a seguito della distruzione di Prata Piana da parte dei Saraceni, nell'anno 863 gli abitanti superstiti decisero di stabilirsi in un rifugio pi\u00f9 sicuro e difendibile.\nLungo le stradine, strette e tortuose, con gradini scavati nella roccia che permettono di percorrere il Borgo a piedi in lungo e in largo, le abitazioni crebbero addossate le une alle altre, per assecondare la conformazione del suolo e per rispondere ad una precisa esigenza: quella di adottare una miglior difesa e contenere gli spazi nella cinta muraria. Esse furono costruite ad un piano o su due e in pietra locale.\nTra le case basse e piccole, alcune scavate nella roccia, spiccano case pi\u00f9 alte, \u201ccase torri\u201d, simbolo della potenza delle famiglie pi\u00f9 ricche.\nIl borgo era controllato tutt'intorno da castelli e torri di avvistamento dei paesi vicini e l'intero complesso \u00e8 tuttora racchiuso nella cinta muraria, la prima di epoca longobarda, intervallata da torri cilindriche, e in essa si aprono le quattro porte di accesso all'abitato: \u201cLe Portelle\u201d, che parte dal castello ed immette nel cuore del Borgo dove \u00e8 ubicata la Chiesa di Santa Maria delle Grazie, sulla cui facciata si osserva un portale di stile gotico realizzato in pietra locale e sormontato da un rosone romanico. All'interno della Chiesa \u00e8 ammirabile un fonte battesimale in pietra scolpita. \u00c8 costituita da una sola navata.\nLe altre porte di accesso al borgo sono: \u201cPorta Santi Ianni\u201d; \u201cPorta di Lete\u201d, che giunge alle pendici del costone di roccia e conduce lungo il letto del fiume Lete; \u201cPorta di Rotta Cupa\u201d.\nIl borgo si collegava, un tempo, ai paesi vicini attraverso il ponte sul fiume Lete, di epoca romana, costruito nella tipica forma a \u201cschiena d'asino\u201d e rimasto praticamente intatto.\nPonte medievale.\nSituato all'esterno delle mura di cinta del borgo vi \u00e8 un ponte medievale, tuttora ben conservato ed accessibile, attraverso il quale in tempi antichi si raggiungevano i paesi limitrofi. Esso sovrasta il fiume Lete e fu costruito sopra un antico ponte romano. Il ponte \u00e8 ad unica arcato con la caratteristica forma a \"schiena d'asino\", costruito molto probabilmente su un pi\u00f9 antico ponte romano, ed \u00e8 percorso da un sentiero pedonale costituito da pietre non squadrate per una lunghezza di circa 18 metri.\nCastello Pandone.\nIl primitivo impianto del complesso monumentale risale all'anno Mille; di questa costruzione non se ne trova alcuna traccia: l'aspetto attuale del castello \u00e8 quello trecentesco, tipico dell'architettura angioina.\nNel corso del IX secolo nacque il borgo come vero e proprio agglomerato fortificato: a causa delle continue invasioni, infatti, la popolazione si trasfer\u00ec su un'altura difficilmente accessibile. Al fine di rendere ancora pi\u00f9 sicura la difesa del borgo, vennero costruite le torri e la cinta muraria e, nello stesso tempo, i signori longobardi costruirono il primo nucleo del castello che venne ampliato, fortificato e ristrutturato nel secolo XIV, sotto la dinastia dei conti Pandone.\nLe famiglie che si sono succedute nel possesso del castello e della Baronia e che hanno dato lustro a alla terra di Prata furono i Villacoublay, i Capuano, i Sanframondo e i Pandone. Nel 1500 il feudo passa alla famiglia Rota e nel 1600 alla famiglia Invitti che lo detennero fino al XIX secolo per poi giungere fino alla Famiglia Scuncio che lo detiene da oltre centocinquanta anni.\nDall'aspetto, maestoso e solenne, traspare l'architettura militare angioina con le sue quattro torri cilindriche che superbamente si elevano al cielo: da esse, dalla mole dell'edificio dai cui spalti si domina buona parte della Media Valle del Volturno, e dalla struttura solidamente fortificata, si pu\u00f2 dedurre che il castello ha avuto un ruolo militare strategico, soprattutto dal punto di vista difensivo.\nNel corso degli anni il Castello sub\u00ec numerose trasformazioni ma, quando venne meno la funzione difensiva, nel castello si istitu\u00ec una scuola che insegnava le buone maniere, la cortesia, il nuovo concetto dell'amore. Ci\u00f2 per uniformarsi alle nuove concezioni sorte in Francia, diffusesi gradatamente in tutta Europa e, di conseguenza, in Italia.\nDivenuto centro culturale importante, vi affluirono numerosi giovani appartenenti alle pi\u00f9 nobili famiglie.\nIl castello fu visitato dall'imperatore Federico II di Svevia e insieme a lui raggiunsero il maniero i Templari, i cavalieri del Santo Sepolcro e i cavalieri teutonici. \u00c8 solo uno degli episodi che la millenaria storia del castello pu\u00f2 suggerire a chi lo visita. Nelle segrete, incisioni sulla pietra di croci e simboli, testimoniano che il racconto non \u00e8 leggenda. Vi soggiorn\u00f2 anche Alfonso I d'Aragona.\nPer accedere al castello bisogna attraversare il portone posto dopo l'ingresso del Borgo in via Portelle e le rampe di accesso in pietra con ampie gradinate e tornanti che terminano con una spianata dalla quale si domina buona parte del Borgo. Lo schema planimetrico ricalca quello primitivo di forma rettangolare e si articola intorno ad un cortile; le stanze abitate sono distribuite su tre piani mentre il piano terreno ospitava anticamente i locali della servit\u00f9 e alcuni depositi mentre il vano delle cantine \u00e8 preceduto dalla stanza della prigione che \u00e8 posta alla base della cd. \u201cTorre piccola\u201d.\nIl primo piano, adibito ad abitazione dai proprietari, reca pi\u00f9 evidenti i segni degli interventi di modifica realizzati nel tempo, come rivelano alcune incongruenze negli attacchi alle murature. I due ampi vani, posti sotto il cortile e privi totalmente di copertura, mostrano gli accorgimenti difensivi predisposti al momento della costruzione del castello: il cammino di ronda che collegava le due torri maggiori, le tracce del tetto che correva internamente alle mura stesse, la scala interna alla torre Nord, sostituita da una scala a vista di cui rimangono tracce ben visibili.\nTuttora sulle pareti di una delle torri adibita a prigione si possono vedere dei graffiti che raffigurano il sole, fiori, uccelli ecc. incisi nei momenti di disperazione e sconforto dai condannati ivi rinchiusi.\nAl suo interno troviamo:\nConvento di San Francesco.\nIl convento \u00e8 stato costruito a partire dal 1460 e consacrato nel 1480 per volere dei conti Pandone, potente e longeva dinastia che ha retto la Baronia di Prata per oltre 100 anni.\nIl fabbricato \u00e8 imponente ed \u00e8 composto di diversi ambienti (refettorio, cucina, dormitori, cantine etc.) su un'area di circa 9000\u00a0m\u00b2.\nLo stile \u00e8 romanico, conservato nelle principali strutture architettoniche dell'edificio, che, tuttavia, presenta anche elementi tipici barocchi.\nIl piazzale antistante il Convento \u00e8 asfaltato e, oltre ad essere ben tenuto, \u00e8 caratterizzato da alberi sempreverdi e due ulivi centenari.\nCi sono due ingressi: uno da via Cantone, l'altro salendo una scalinata da via S. Sebastiano. Qui c'\u00e8, al lato, un'antica edicola con la Vergine Addolorata, sovrastata da un mosaico raffigurante lo stemma dei Servi di Maria, l'ordine monastico che custodisce il Convento dal 1906.\nDal piazzale si accede alla Chiesa attraverso un atrio, con volta a crociera, delimitato esternamente da un arco a tutto sesto. La porta d'ingresso \u00e8 sormontata da un mosaico di ceramica raffigurante San Francesco e San Domenico.\nLa Chiesa si presenta a croce latina con una sola navata (una posta sul lato sinistro \u00e8 stata abbattuta nel Settecento) mentre il transetto \u00e8 coperto da tre cupole; gli ambienti si sviluppano intorno ad un chiostro coperto da volte a botte e a crociera sorrette da un robusto colonnato formato da capitelli riccamente scolpiti.\nLa struttura ha subito notevoli cambiamenti a partire dal 1700 quando fu innalzata la navata e le pareti furono decorate con nicchie e stucchi tuttora presenti.\nIn un armadio posto a destra del transetto, sono collocate le mummie di tre membri della famiglia Pandone.\nAll'ingresso della Chiesa sono presenti due affreschi recuperati dai soci del G.A.P.S (Gruppo Archeologico di Prata Sannita) sotto la guida della Sovrintendenza dei Beni Culturali, databili tra la fine del Cinquecento e la met\u00e0 del Seicento raffiguranti San Francesco, tre sante martiri ed una Annunciazione.\nBisogna ammirare anche quello che si trova nel refettorio raffigurante \"L'Ultima Cena\", nel quale si distinguono nitidamente, oltre a Ges\u00f9, Giuda e San Giovanni, attribuibile alla scuola napoletana del Settecento.\nSul lato destro della navata, nascosto dal quadro della Madonna di Pompei, \u00e8 visibile la traccia di un antico affresco, cos\u00ec com'\u00e8 comparsa una piccola immagine di San Francesco nell'atto di ricevere le stimmate al termine della navata.\nSi pu\u00f2 notare, inoltre, un crocifisso ligneo, realizzato dagli artigiani di Val Gardena e offerto dai Pratesi nel 1988; ai piedi della Croce troviamo una bella e antica statua della Madonna Addolorata, o delle Sette Spade, che viene venerata durante il mese di settembre, secondo la regola dei monaci Serviti.\nChiesa parrocchiale di San Pancrazio.\nNella piazza centrale del paese, dedicata a S. Pancrazio, il ragazzo martirizzato per la fede nel 304 d.C. nella citt\u00e0 di Roma, si trova l'omonima Chiesa parrocchiale edificata nella contrada \u201cPagliara\u201d poco dopo il secolo XV.\nDella Chiesa si ha notizia intorno al XVII secolo, anche se si ha menzione di un'antica chiesa detta S.Pancrazio vecchio costruita a circa 1000 piedi da questa nell'anno 744 d.C.\nGli interventi di ristrutturazione iniziarono nel 1713 con la costruzione del campanile e continuarono nel 1750 con l'innalzamento della navata e la costruzione del transetto con cupola centrale; nel 1756 la navata fu arricchita di stucchi, ancora oggi conservati, mentre nel 1779 fu ordinata e messa in opera la pavimentazione in maiolica napoletana, opera del maestro Giovanni Nasta di Napoli.\nSeriamente danneggiata dagli eventi sismici degli anni ottanta, la Chiesa \u00e8 stata sottoposta ad un notevole intervento di ristrutturazione e i lavori sono riusciti a riportare la Chiesa all'antico splendore.\nIl culto di San Pancrazio in Prata Sannita \u00e8 antichissimo e questa \u00e8 l'unica Chiesa del circondario dedicata al Santo.\nLa facciata ha uno sviluppo considerevole in verticale: il portale d'accesso, in pietra lavorata, reca in alto un'edicola con ai lati due soli sfolgoranti, probabili simboli dei Cavalieri Templari, custodi del Santo Sepolcro.\nPi\u00f9 in alto si intravedono i segni di una meridiana successivamente abolita e un rosone in tufo nero costruito durante i lavori di ristrutturazione che hanno interessato l'edificio.\nSono presenti numerosi materiali riutilizzati, molto pi\u00f9 antichi della Chiesa stessa, come il portale laterale raffigurante Cristo e arricchito con motivi geometrici e floreali, in stile longobardo, e tre teste di leone poste nella parte superiore della facciata.\nSul lato destro si trova un antico Crocifisso in ferro su una base in pietra.\nLa Chiesa \u00e8 a croce latina: il calpestio, prolungato nel tempo, aveva consumato completamente intere zone della pavimentazione originaria rendendo quasi impossibile la lettura dei disegni e delle decorazioni.\nIl Gruppo Archeologico di Prata Sannita, con il consenso della Soprintendenza ai Beni Architettonici, Artistici, Ambientali e Storici di Caserta e sotto la direzione dei restauratori Gianni Sparla e Silvana Franchini ha proceduto al recupero ed al restauro di parte della pavimentazione, grazie ad un lavoro certosino.\nIl nuovo pavimento, una vera e propria opera d'arte, \u00e8 frutto di mesi e mesi di lavoro paziente del ceramista Martinelli Santillo da Prata Sannita il quale ha utilizzato tecniche pressoch\u00e9 identiche a quelle originarie.\nChiesa Parrocchiale di Santa Maria delle Grazie.\nLa Chiesa di S. Maria delle Grazie \u00e8 la sede parrocchiale del Borgo medioevale di Prata Sannita ed \u00e8 posta subito dopo la porta detta di San Giovanni. \u00c8 costituita da una sola navata e vi si accede da un portale in pietra locale di epoca romanica sormontato da una finestra rotonda circondata da un fregio longobardo in pietra scura.\nE presumibile che la chiesa. in virt\u00f9 del fatto che \u00e8 posta all'interno delle mura sia stata edificata dopo l'abbattimento della pi\u00f9 antica Chiesa di San Giovanni ricordata nel nome della Piazza che precede l'ingresso al Borgo e che doveva esistere ancora nel 1596 poich\u00e9 nelle \u201cLitterae ad Limina\u201d conservate presso l\u2019Archivio Segreto Vaticano e relative alle chiese appartenenti alla Diocesi di Alife si dice a proposito della Chiese in terra di Prata: \"in qua est parochia acc.a sub invocationi S.Joannis Baptista\u201d.\nMa gi\u00e0 nel 1611 negli stessi documenti manoscritti \u00e8 detto: \u201cOppidum Prata habet\u2026 qui inserviunt Parochialis Ecclesia Scte Mariae de Gratiarum\u201d.\nAll'interno della Chiesa erano conservati alcuni quadri di cui oggi non vi \u00e8 traccia: un \u201cBattesimo del Redentore\u201d, olio su legno forse della met\u00e0 del \u2018500, un secondo \u201cBattesimo del Redentore\u201d, tempera su legno della fine del 1400 ed un olio su tela raffigurante la Madonna delle Grazie. Vi era ancora un olio su quercia raffigurante la Vergine col Bambino, Santi e personaggi.\nAncora oggi \u00e8 conservata la statua lignea detta di Santa Maria di Prata, sostituita ad un'altra pi\u00f9 antica e distrutta da un Incendio. La devozione dei fedeli la riconosce come immagine miracolosa ed in occasione della ricorrenza della festa gli abitanti del paese di Ailano vengono a renderle omaggio con un pellegrinaggio il giorno dopo la Pentecoste.\nAltri luoghi di culto.\nNon si hanno notizie certe circa la data della sua fondazione, tuttavia esso era sicuramente operante nel 1310, quando si avevano notizie di Prata gi\u00e0 da circa 600 anni, e dipendeva dalla Diocesi di Alife.\nA partire dal XIII secolo, dopo la conferma pontificia dell'ordine di S.Agostino, cominciarono a sorgere in tutta Italia i conventi di questa istituzione religiosa e, i pi\u00f9 vicini a Prata, furono i Conventi di Venafro e di Boiano.\nDurante gli anni in cui oper\u00f2, il Convento fu un importante centro di riferimento per gli abitanti della zona, dato che in epoca medievale il potere ecclesiastico era posto sullo stesso piano di quello del feudatario, costituendo un notevole vantaggio per la popolazione locale, la quale, grazie a questo bilanciamento di forze, riusciva a garantirsi un'evoluzione non traumatica degli eventi. Inoltre, il Convento favoriva gli scambi commerciali, anche se in modo indiretto, poich\u00e9 nel giorno di Sant'Agostino, il 28 agosto, si svolgeva in loco un'importante e ricca fiera alla quale partecipavano mercanti e visitatori provenienti perfino da Napoli.\nNel 1460 venne edificato il Convento di S. Francesco e per circa 100 anni i due Conventi convissero pacificamente (si ricorda solo una disputa sul diritto alla precedenza nelle processioni); tuttavia, dopo il censimento dei Conventi agostiniani in Italia, il Papa Innocenzo X ordin\u00f2 la chiusura di quelli con un numero ridotto di monaci in quanto non godevano pi\u00f9 dei lasciti che consentissero di non ricorrere alle elemosine.\nIl Convento fu considerato non attivo nel 1652 e ne fu ordinata la soppressione. Il degrado delle strutture consent\u00ec lo spoglio delle statue e di tutti gli elementi decorativi; inoltre, nel 1708, un forte terremoto fece crollare le strutture ancora in piedi e, successivamente, dopo il secondo conflitto mondiale, si ebbe il saccheggio definitivo da parte della gente locale.\nDa un'epigrafe rinvenuta al suo interno, sembrerebbe che essa sia stata costruita nel 1311 per volere di Franco de Franchis, anche se da un manoscritto inedito dell'Ottocento, si evince l'esistenza nel territorio pratese di un'altra Chiesa di S.Croce, della quale, per\u00f2, si \u00e8 persa la memoria.\nAttualmente \u00e8 di propriet\u00e0 della famiglia Cameretti che la possiede dal 1664 come testimonia un manoscritto depositato nell'Archivio Segreto vaticano nel quale sono elencate tutte le chiese e cappelle della diocesi d'Alife:\"... Matrix Ecclesia Terrae Pratae. Intra eius habet...Ecclesiam Sctae Crucis cum beneficium de iurepatronatus Familiae Camaretta...\".\n\u00c8 sicuramente la pi\u00f9 grande di tutte le cappelle patronali, essendo posta su una superficie di circa 109\u00a0m\u00b2, e vi si accede attraverso una scalinata che conduce ad un piccolo spiazzale; un tentativo azzardato di restauro ha stravolto l'originaria architettura, intervenendo in modo inappropriato sulla facciata e sul tetto.\nAll'interno si conservano ancora le tracce di un interessante affresco trecentesco che raffigura il \u201cCristo Pantocratore\u201d, racchiuso in un'ogiva e affiancato ai due lati da due Arcangeli, in basso una processione di Santi e Martiri a grandezza naturale. Abbandonata da anni, la cappella doveva essere affrescata anche lungo le sue pareti laterali, ma uno stravolgimento della struttura e le infiltrazioni hanno deteriorato il tutto; lo stesso affresco descritto \u00e8 ormai quasi del tutto cancellato; la sua originaria bellezza si pu\u00f2 solamente inturire attraverso alcuni disegni che riproducono fedelmente i colori e le figure; furono realizzati insieme ai rilievi planimetrici dai soci del Gruppo Archeologico Prata Sannita nel corso del 1982. Allo stato attuale resta in abbandono ed inaccessibile.\nLa presenza dell'affresco raffigurante San Rocco, che insieme a San Sebastiano era conosciuto come il protettore degli appestati, ed il termine \u201cOspedale\u201d con il quale in alcuni documenti del secolo XVIII veniva definita questa chiesa, rendono verosimile l'idea che questo potesse essere un ricovero per i viandanti i quali, in tempi di ricorrenti epidemie e di peste, venivano albergati fuori dall'abitato per un periodo di quarantena.\nLa chiesa godeva di rendite provenienti dai suoi terreni posti nel territorio di Prata per la sua manutenzione.\nAppena dopo l\u2019evento sismico del 1980, \u00e8 avvenuta la distruzione di tutti gli stucchi con lo stemma e le relative epigrafi della famiglia proprietaria che abbellivano le pareti e l\u2019altare completamente abbattuto. Sono rimaste solo casualmente ed in parte conservate una piccola acquasantiera ed una fontanina in ceramica coeve alla costruzione della chiesetta stessa. Oltre agli stucchi sono ancora oggi visibili in parte decorazioni pittoriche ad incorniciare la fontanina, posta in un piccolo vano sagrestia, ed il solaio allo stato attuale completamente sfondato.\nAppartenente alla famiglia Cenami ( \u201c\u2026.de jurepatronatu familiae Cenami\u2026.\u201d ), una delle famiglie pi\u00f9 antiche presenti nel territorio pratese fin dai tempi del dominio longobardo; di questa chiesa si ha notizia fin dal 1664 nelle \u201cLitterae ad Limina\u201d della diocesi di Alife (relazioni annuali che tutti i vescovi d\u2019Italia erano obbligati a presentare).\nRisulta mantenuta al culto fino al 1806.\nAllo stato attuale la cappella \u00e8 praticamente un rudere privo di copertura ad utilizzato come deposito di mezzi agricoli.\nArcheologia Industriale.\nGi\u00e0 prima del 1889 esistevano due cartiere di propriet\u00e0 dei fratelli Procacciante, nelle quali si produceva la carta a mano e dove lavoravano circa venti persone, mentre nella fornace annessa vi lavoravano altri sette operai.\nGi\u00e0 dal 1500, lungo le rive del fiume, erano in funzione vari mulini ad acqua e, da un documento del 1810, si evince che all'epoca, in Prata, funzionava un mulino ad acqua di propriet\u00e0 comunale con una rendita annua di 10 ducati.\nDopo il recente intervento di ristrutturazione, l'edificio ospiter\u00e0 un museo di archeologia industriale.\nAmministrazione.\nIn seguito al R.D. n.1 del 2 gennaio 1927 il comune di Prata Sannita pass\u00f2 dalla Campania agli Abruzzi e Molise, alla provincia di Campobasso e vi rest\u00f2 fino all'11 giugno 1945 quando, in seguito a decreto legge luogotenenziale, pass\u00f2 di nuovo alla Campania, in provincia di Caserta."}
{"id": "30373", "revid": "767487", "url": "https://it.wikipedia.org/wiki?curid=30373", "title": "Pratella", "text": "Pratella \u00e8 un comune italiano di 1.462 abitanti della provincia di Caserta in Campania.\nStoria.\nIn localit\u00e0 Roccavecchia sono stati rinvenuti mattoni, antiche tombe e numerosi reperti che testimoniano la presenza di un insediamento durante l'et\u00e0 sannita.\nL'attuale abitato risale al medioevo ed era originariamente chiamato \"Pratilla\".\nPratella ricevette l'autonomia divenendo comune autonomo e distaccandosi da Prata con Regio Decreto del 17 febbraio 1907, n. 32. Alla soppressione della Provincia di Terra di Lavoro nel 1927, fu aggregata alla provincia di Campobasso.\nNel 1943 il suo territorio sub\u00ec pi\u00f9 volte bombardamenti americani a partire dal 19 ottobre. La popolazione rimasta fu espulsa dai tedeschi che occuparono le abitazioni favorendo cos\u00ec altri cannoneggiamenti. Il 30 ottobre in serata gli americani riuscirono a occupare Pratella anche se gli scontri nelle contrade continuarono per alcuni giorni.\nNel 1945 ritorn\u00f2 dalla provincia di Campobasso a quella di Caserta.\nMonumenti e luoghi d'interesse.\nIl centro storico \u00e8 tipicamente medievale, arroccato su una collina e costituito da vie strette e tortuose. Si conservano ancora resti di mura e torri.\nLa chiesa parrocchiale, intitolata a San Nicola, \u00e8 a due navate con slanciato campanile.\nNel territorio comunale sono presenti delle sorgenti ricche di minerali, tra cui la \"Sorgesana\"."}
{"id": "30374", "revid": "1318658", "url": "https://it.wikipedia.org/wiki?curid=30374", "title": "Presenzano", "text": "Presenzano (\"Presenz\u00e0n\u00eb\" in campano) \u00e8 un comune italiano di abitanti della provincia di Caserta in Campania. \nIn localit\u00e0 Taverna San Felice si trova l'anfiteatro dell'antica \"Rufrae\". \u00c8 sede di una centrale idroelettrica dell'Enel.\nStoria.\nIn et\u00e0 medioevale, sempre per motivi strategici, la popolazione si spost\u00f2 sul colle, dove fu edificato anche un castello. Il nuovo abitato assunse il nome di Presenzano, un derivato del gentilizio latino \"Praesentius\". L'abitato entr\u00f2 a far parte nel X secolo del principato longobardo di Capua e in seguito, sotto i Normanni, fu dominato nel 1097 da Landenolfo conte di Teano.\nNel Duecento il feudo venne unito a Vairano per fondare un'unica baronia, che appartenne prima a Goffredo Caetani d'Anagni, quindi a Bartolomeo di Capua, ai d'Aquino, ai d'Avalos. Questi ultimi nel Cinquecento cedettero Presenzano e Vairano a Giovanni Vincenzo Cossa. In quello stesso secolo il feudo di Presenzano fu separato da quello di Vairano e pass\u00f2 ai Del Balzo.\nGi\u00e0 appartenuto alla provincia di Terra di Lavoro nel Regno delle Due Sicilie, in seguito alla spedizione dei Mille pass\u00f2 alla provincia di Campobasso nel Regno d'Italia, assieme ad altri 12 comuni. Tuttavia nel 1878 il solo comune di Presenzano torn\u00f2 alla provincia di Terra di Lavoro.\nMonumenti e luoghi d'interesse.\nAntica Rufrae.\nL'antica Rufrae era un centro sannita posto sulla strada che collegava l'Abruzzo con la costa tirrenica. Nel corso di scavi per impiantare condotte per l'irrigazione sono venuti alla luce alcuni reperti archeologici tra cui: statuette votive in creta del VI secolo a.C., resti di un'antica cinta muraria in blocchi poligonali, probabilmente risalente al periodo delle guerre sannitiche, un piccolo anfiteatro, una necropoli ed un santuario, questi ultimi due antecedenti alla conquista romana.\nCastello.\nIl castello di Presenzano, oggi in rovina, era una struttura ad impianto quadrilatero probabilmente edificata nel Primo Medioevo, che utilizza come costruzioni le mura del recinto sannita. Il primo documento che lo riguarda \u00e8 del 1091, durante il periodo normanno, quando vi abit\u00f2 Pandolfo di Teano. Appartenne ai Baroni d'Avalos ed in seguito ai duchi del Balzo. Sono ancora visibili i ruderi del mastio e del recinto a torri quadrate o cilindriche.\nChiesa di San Nicola.\nLa chiesa romanica di San Nicola presenta una struttura a capanna. L'accesso alla chiesa \u00e8 costituito da uno portale di marmo, sormontato da una lunetta riccamente decorata da angioletti e da un affresco centrale. Nel suo interno la chiesa \u00e8 a tre navate separate da archi romanici in tufo a tutto sesto; sulla destra \u00e8 presente anche un arco acuto gotico, sormontato da un arco romanico. La chiesa \u00e8 stata ristrutturata grazie a fondi stanziati in seguito al sisma del 1980.\nChiesa dell'Annunziata.\nLa chiesa dell'Annunziata appare alterata nel suo aspetto originario rinascimentale a causa dei rimaneggiamenti dell'Ottocento che le hanno conferito un aspetto neogotico. Sul fianco destro dell'edificio s'innalza la torre campanaria a pianta quadrata, suddivisa in tre ordini e aperta con un arco nella base.\nPalazzo ducale.\nIl Palazzo ducale dei duchi Del Balzo fu costruito nel XVII secolo nei pressi di Porta San Nicola.\nEconomia.\nCentrale idroelettrica di Presenzano.\nLa Centrale Idroelettrica Enel \"Domenico Cimarosa\" di Presenzano \u00e8 una tipica centrale a ciclo chiuso (1000 MW totali). Essa \u00e8 costituita da due bacini dalla capacit\u00e0 di circa 7 milioni di m\u00b3 cadauno e con un dislivello relativo di circa 500 m.\nI lavori di costruzione della centrale sono iniziati nel 1979 e si sono conclusi nel 1990, con l'inaugurazione presenziata dall'allora Presidente della Repubblica Francesco Cossiga. Il costo approssimativo per la realizzazione della centrale si aggira intorno ai 1.000 miliardi di lire. La centrale \u00e8 per grandezza la prima in Italia e la seconda in tutta Europa. Essa \u00e8 formata da due bacini, di cui uno a monte e un altro a valle."}
{"id": "30376", "revid": "120210696", "url": "https://it.wikipedia.org/wiki?curid=30376", "title": "Rocca d'Evandro", "text": "Rocca d'Evandro \u00e8 un comune italiano di abitanti della provincia di Caserta in Campania. Prima dell'XI secolo nota come \"Rocca di Bandra\" o \"Rocca di Vandra\" o \"Vandra\".\nGeografia fisica.\nIl paese \u00e8 collocato su di un piccolo colle ai piedi del monte Camino. La fortezza arroccata in cima al borgo di Rocca d'Evandro domina l'ampia vallata del Garigliano tra i monti Aurunci, il monte Cairo e le Mainarde, che racchiudono una terra ricca di storia e bellezze paesaggistiche.\nOrigini del nome.\nIncerta l'origine del toponimo. \"Rocca\" si riferisce al castello, ma prima dell'XI secolo la localit\u00e0 era un insediamento posto a valle, forse di origine romana, forse nato in seguito all'esodo delle popolazioni di Casinum ed Aquinum nel 582 a seguito delle scorrerie del longobardo Zotone, duca di Benevento.\nStoria.\nSorgono nel territorio del comune testimonianze d'insediamenti romani come l'approdo vinario in localit\u00e0 Porto di Mola - Mortola e forse la stessa Vandra.\nIl castello, a cui \u00e8 legata la vita del borgo, nasce intorno al X secolo. La sua posizione strategica \u00e8 causa di dure contese per il suo dominio. In un documento dell'11 luglio 961 se ne attesta la cessione dai principi di Capua e Benevento al monastero di San Salvatore.\nNel 1117 e nel 1343 due terremoti devastano molti centri della zona, tra cui Montecassino. Nel XIV secolo Montecassino prende possesso della fortezza.\nAgli inizi del XVI secolo, con Camino e Mignano, Rocca d'Evandro \u00e8 tra i possedimenti di Ettore Fieramosca. Poi nel 1534, conquistato il Regno di Napoli, Carlo V ne fa dono alla poetessa Vittoria Colonna per il suo contributo. Gli ultimi feudatari furono i Cedronio, prima baroni e dal 1677 marchesi di Rocca d'Evandro.\nMonumenti e luoghi d'interesse.\nPer secoli la vita a Rocca d'Evandro si identifica con quella del suo castello. Dal 1980 il castello \u00e8 di propriet\u00e0 del comune, che lo acquista per salvaguardarne il patrimonio storico e recuperarlo come patrimonio culturale della collettivit\u00e0. Dal 1983 sono stati avviati lavori di restauro sotto la sorveglianza della Sovrintendenza per i beni ambientali, artistici, architettonici e storici di Caserta e Benevento. La sua posizione strategica, che un tempo lo rese prezioso per gesta militari, oggi ben si presta ad un uso turistico e culturale.\nImportante testimonianza del periodo romano sono anche i resti di un approdo vinario venuti alla luce in localit\u00e0 Mortola, nella zona cosiddetta di Porto di Mola.\nNotevoli sono le chiese del Settecento di Santa Maria Maggiore e del Farneto; del Seicento invece \u00e8 il santuario di Monte Camino posto a circa 1000\u00a0m s.l.m., che si pu\u00f2 raggiungere a piedi; l'eremo dell'Eterno Padre su Monte Maggiore (XVI secolo); la chiesa di Santa Maria di Mortola, vicino a Suio, e la cappella di San Tommaso del XV secolo, entrambe ristrutturate.\nSociet\u00e0.\nReligione.\nLa popolazione professa per la maggior parte la religione cattolica e afferisce alla diocesi di Sora-Cassino-Aquino-Pontecorvo, ma fino all'anno 2014 faceva parte dell'abbazia territoriale di Montecassino."}
{"id": "30377", "revid": "1652635", "url": "https://it.wikipedia.org/wiki?curid=30377", "title": "Roccamonfina (Italia)", "text": "Roccamonfina \u00e8 un comune italiano di abitanti della provincia di Caserta in Campania.\nGeografia fisica.\nIl paese si trova a circa 600 m s.l.m., all'interno del cratere dell'antico omonimo vulcano, sulle pendici orientali del Monte Santa Croce, che ne costituisce il cono terminale. La zona \u00e8 coperta da castagneti.\nIl territorio del comune fa parte del Parco regionale di Roccamonfina e Foce del Garigliano\nStoria.\nNel territorio della conca vulcanica esistono tracce di insediamenti ausoni o aurunci, con tracce di mura in opera poligonale, attribuite al VI-V secolo a.C., sul monte La Frascara e sul monte Santa Croce, forse riferibili a semplici postazioni militari di difesa.\nI ritrovamenti di iscrizioni e monete sembrano indicare la presenza di un insediamento gi\u00e0 nel III secolo d.C., ma l'attuale abitato \u00e8 attestato solo a partire dal X secolo. Il nome (\"Roccae Monfinum\" che prende il nome dalla rocca della mia Fina) deriva dall'originario toponimo del monte Santa Croce, che in documenti intorno all'anno 1000 viene chiamato \"Monte Fino\". Fu in possesso feudale dei Marzano e dei principi di Stigliano. Tra Trecento e Quattrocento assunse importanza con l'istituzione di un mercato settimanale (dal 1352) e di una fiera annuale.\nNel 1618 entr\u00f2 in possesso di una nipote di papa Clemente VIII, Elena Aldobrandini. L'epidemia di peste del 1656 uccise gran parte della popolazione. Sotto il dominio borbonico divenne \"Terra Regia\", diretto possesso del sovrano.\nSociet\u00e0.\nTradizioni e folclore.\nNell'ultimo marted\u00ec di maggio la statua del santo patrono, sant'Antonio viene condotta in processione dalla chiesa del Santuario dei Lattani alla chiesa di Santa Maria Maggiore (\"Calata di sant'Antonio\") per venire ricondotta al suo posto l'ultima domenica di agosto (\"Salita di sant'Antonio\").\nCultura.\nMusei.\n\u00c8 stato istituito presso il Palazzo dei Congressi di Roccamonfina in Via Roma il museo delle arti e del geosito dei Monti Aurunci (MAGMA) Ospita collezioni di arte contemporanea di maestri internazionali, giovani del territorio nazionale e collezioni di scienze ambientali.\nAmministrazione.\n\u00c8 gemellata con il comune di San Giovanni In Persiceto"}
{"id": "30378", "revid": "125977431", "url": "https://it.wikipedia.org/wiki?curid=30378", "title": "Roccaromana", "text": "Roccaromana \u00e8 un comune italiano di 851 abitanti della provincia di Caserta in Campania.\nGeografia Fisica.\nIl comune \u00e8 sito ai piedi del Monte Melito (803 m s.l.m.), una delle punte della catena dei Monti Trebulani. Possiede due frazioni, Santa Croce e Statigliano.\nStoria.\nLa storia di Roccaromana inizia dalla distruzione dell'antica citt\u00e0 Saticula (citata gi\u00e0 nell'Ab Urbe Condita di Livio e nell'Eneide di Virgilio), oggetto di contesa tra Sanniti e Romani gi\u00e0 all'incirca nel 700 a.C. L'esatta ubicazione di tale citt\u00e0 \u00e8 ancora incerta, con ipotesi che la vogliono a Ovest del Monte Maggiore, nel luogo in cui si incontra con il Trebolano, e altre ancora che la fanno coincidere addirittura con l'attuale Sant'Agata de' Goti (BN). Con il passare dei secoli rimase solo un pezzo dell'antica citt\u00e0, Il \"Vicus Statilianus\", il quale sovraffollamento costrinse molti dei suoi abitanti a scendere in pianura, per formare dapprima i casali, e poi questi il feudo di Roccaromana, sotto il ducato longobardo di Benevento, nel 700 d.C. Nel 1100 arrivarono i Normanni, i quali costruirono l'omonima Torre, con funzione difensiva, in cima al Monte Castello, sui resti di una precedente longobarda.\nIl nome \"Roccaromana\" appare per la prima volta su documenti ufficiali nel 1101, in un diploma di Riccardo II, Principe di Capua, ove viene menzionato Adamo de Roccaromana, e in un documento dell'Abbazia di Montecassino che testimonia il giuramento del conte di Teano di difendere con le armi l'abbazia da tutti i nemici, eccetto Guaimondo de Roccaromana. I \"De Roccaromana\" governarono il feudo fino al 1337, dopodich\u00e9 si susseguirono molti baroni, tra i quali i De Marzano e gli Arcamone nel XVI secolo, fino all'ultimo, Lucio Caracciolo, dal 1799 al 1806, anno in cui Giuseppe Bonaparte promulg\u00f2 le leggi eversive della feudalit\u00e0.\nMonumenti e luoghi d'interesse.\nTorre Normanna e Chiesa della Madonna di Castello.\nLa Torre Normanna \u00e8 situata sul Monte Castello, nella frazione di Statigliano. Risale all'anno 1100, \u00e8 a pianta cilindrica e possiede un'altezza complessiva di circa 18 m. Provvista di una cisterna alla base, si sviluppa su due piani. In cima \u00e8 possibile tutti i territori circostanti (Alto, Medio e Basso Volturno) per un raggio di 40\u00a0km, motivo della sua costruzione allora strategica e difensiva. Bombardata durante la Seconda Guerra Mondiale, fu ricostruita nel 1948, per essere nuovamente distrutta da una tempesta e abbandonata fino al 2016, anno dell'ultimo e attuale restauro.\nLa Chiesa della S.S. Vergine delle Grazie \u00e8 una cappella gentilizia a pianta rettangolare situata di fianco alla torre. Risale al 1190 ed \u00e8 dedicata al culto della Madonna di Castello. Nell'ultimo restauro sono stati trovati sull'abside due affreschi risalenti rispettivamente al XV e XVI secolo, facenti parte di un trittico comprendente la Madonna di Castello e una figura maschile, probabilmente San Giovanni Battista.\nChiesa di San Cataldo Vescovo.\nLa Chiesa di San Cataldo Vescovo ha origine da un'antica cappella del 1156 dedicata a Maria S.S. Annunziata, ed era compresa nelle mura dell'antico Palazzo Ducale. Nel 1893 tale cappella fu trasformata nell'attuale Chiesa Madre. Presenta una pianta a croce greca e possiede, oltre alla statua e alla reliquia del santo patrono, un affresco sull'abside di Vincenzo Galloppi del 1913, raffigurante lo stesso San Cataldo atto a salvare i pescatori in una tempesta. Presente anche la statua della Madonna della Neve.\nCappella del Purgatorio.\nSorge nel 1409 grazie ai Marzano su un blocco di tufo grigio tipico della zona, dedicata al culto di San Sebastiano. All'interno \u00e8 presente un affresco del XV secolo risalente alla Scuola Caiatina, raffigurante la Madonna con bambino, San Sebastiano e San Rocco.\nChiesa di Santa Croce.\nLa Chiesa di Santa Croce \u00e8 la chiesa principale dell'omonima frazione, e sorge da una cappella preesistente dedicata al culto di San MIchele Arcangelo, anche se i primi documenti ufficiali dell'edificio risalgono al XVII secolo. Ad unica navata, la cappella laterale custodisce la reliquia avente un frammento della croce di Cristo. Sull'abside presente un altro affresco di Vincenzo Galloppi del 1899, raffigurante il ritrovamento della Croce ad opera di Sant'Elena.\nChiesa di Santa Margherita V.M..\nLa Chiesa di Santa Margherita V.M. \u00e8 la chiesa principale della frazione di Statigliano. Sorge nel XVII secolo come unione tra le cappelle preesistenti del Purgatorio e del S.S. Rosario. Sull'altare maggiore \u00e8 presente la statua lignea della santa, mentre sul soffitto vi \u00e8 un ulteriore affresco del Galloppi del 1910, ritraente il sacrificio della stessa."}
{"id": "30379", "revid": "2023183", "url": "https://it.wikipedia.org/wiki?curid=30379", "title": "Rocchetta e Croce", "text": "Rocchetta e Croce \u00e8 un comune italiano sparso di 447 abitanti della provincia di Caserta in Campania. Sede comunale \u00e8 la frazione di Rocchetta.\nGeografia fisica e antropica.\nRocchetta e Croce \u00e8 tra i comuni meno popolosi della Campania e conta tre frazioni: Rocchetta, Croce e Val d'Assano.\nStoria.\nIl toponimo \u00e8 di origine medioevale: Rocchetta \u00e8 un diminutivo di rocca, mentre Croce si riconduce ad un elemento legato a tradizioni religiose.\nLe notizie storiche fanno risalire l'esistenza di Rocchetta all'epoca dello splendore della Cales Romanica. Deve il suo nome all'antica Rocca sede della baronia dei Vescovi di Calvi. Difatti, attualmente il Vescovo titolare della Diocesi di Teano-Calvi conserva il titolo di Barone di Rocchetta. I due borghi di Rocchetta e Croce ebbero vita in seguito all'abbandono dell'antica Cales, pi\u00f9 volte saccheggiata e poi distrutta dai Saraceni nel 879.\nLa popolazione che aveva cercato scampo sulle alture circostanti, si aggreg\u00f2 a poco a poco in un abitato fortificato che gi\u00e0 godeva di una protezione naturale. Il toponimo \u00e8 di origine medioevale: Rocchetta \u00e8 un diminutivo di rocca, mentre Croce si rif\u00e0 ad un elemento legato a tradizioni religiose. Si dice che nella Rocca, costruita intorno all'VIII secolo, si mantenessero annidati i Saraceni che la tennero saldamente per molti anni.\nEra una Rocca praticamente imprendibile, tanto che i primi Normanni non tentarono neppure di occuparla dato che da tre lati vi era uno strapiombo ed il quarto un'erta.\nI Saraceni ne fecero un luogo sicuro per la raccolta di schiave che, poi vendevano sui mercati arabi. Dopo i Saraceni, Rocchetta e Croce fu feudo dei Vescovi di Calvi. Data la posizione del luogo, i Vescovi trasformarono il Castello in una specie di Eremo, luogo di ritiro e di preghiere.\nMonumenti e luoghi d'interesse.\nCentro storico.\nIl centro storico occupa completamente la cresta della collina che la ospita, con una forma urbana tipica delle citt\u00e0 medievali, con il castello che domina la valle e l\u2019edificato. Essa presenta una caratteristica planimetria che associa in maniera singolare due distinte porzioni: la prima, pi\u00f9 antica, di epoca alto medioevale influenzata da modelli orientali a forma concentrico radiale, la seconda, sviluppatasi successivamente, a forma di fuso lineare.\nLe due parti di citt\u00e0 si fronteggiano una sulla parte sud e l\u2019altra sulla parte nord del pianoro posto al vertice dell\u2019altura e tutto l\u2019edificato si adatta all\u2019 andamento irregolare del suolo, non seguendo uno schema fisso. Uno schema focalizzato e avvolgente, dove la viabilit\u00e0 principale composta da due strade concentriche intorno al punto sommitale, mostra un andamento a spirale e si collega ai vari livelli tramite ripidi e stretti vicoli o scalinate.\nIl Castello Medievale a Rocchetta.\nPrima della trasformazione, il castello risalente all\u2019epoca delle incursioni saracene intorno al IX secolo, realizzato sulla \u201cRocchetta\u201d, costitu\u00ec rifugio obbligato anche per i contadini di Giano come per quelli insediati nelle masserie della valle di Assano. Queste rocche erano organismi a carattere difensivo, ubicati in punti strategici, in posizione collinare o di crinale, a difesa del feudo. Esse erano costituite da tre elementi essenziali: un recinto fortificato di forma irregolare, una torre disposta in genere in prossimit\u00e0 della porta di accesso ed un edificio con funzione di ricovero e magazzino.\nLa Chiesa patronale della S.S. Annunziata a Rocchetta.\nEdificata nel XV secolo, la facciata, disposta su due ordini, presenta un portale riquadrato da lesene con semicolonne, sormontato da cornice con affresco dell'Annunciazione.\nL'interno, costituito da un'aula con volta a botte lunettata, conserva nell'altare maggiore un'Annunciazione datata 1800.\nL'interno \u00e8 un susseguirsi di affreschi raffiguranti la Madonna dell'Annunziata ed altre figure sacre.\nLa chiesa ha un'ampiezza di circa 250 m\u00b2; \u00e8 costituita dall'altare maggiore, alle cui spalle \u00e8 posta la sacrestia, il presbiterio e la navata centrale per la raccolta dei fedeli. Dietro l'altare si pu\u00f2 notare un affresco settecentesco dell'Annunziata che ha dato il nome alla chiesa stessa.\nSotto il cornicione interno si legge una scritta in latino \"Ecce tabernaculum dei cum hominibus\".\nI percorsi storici a Rocchetta.\n\"Trebula Balliensis\", antica via lastricata sorretta da mura pseudo poligonali, che rasentando l\u2019attuale cimitero giunge al valico di Santella e a Croce. Nei pressi \u00e8 conservata una vasca di trachite probabilmente proveniente da un impianto produttivo di et\u00e0 romana, la via prosegue in direzione di Formicola e di Tregua. Era questo il percorso pi\u00f9 breve ed agevole tra le citt\u00e0 di Trebula e Teanum. scendendo da Rocchetta ad Assano. La strada \u00e8 larga da 1,5 a 2 m, sostenuta a valle e protette a monte da mura pseudo poligonali, alte un paio di metri, lastricate con scaglioni di calcare, munite in qualche caso di cunette, anch\u2019esse lastricate, per lo sgrondo delle acque.\nLungo il passo di Rocchetta \u00e8 ben visibile una strada lastricata, che arriva, a sud, fino a Calvi Vecchia, lambendo le mura poligonali di una villa rustica in localit\u00e0 Castelluecio, tra localit\u00e0 Ciataniti e Loreto.\nUn'altra via antica da Rocchetta conduceva a Giano, come \u00e8 testimoniato dalla presenza della villa romana detta Castelluccio delle Morelle, in ottima posizione panoramica, sopra localit\u00e0 Ciataniti. Oltre le mura restano i lati ovest e sud della \"basis vilIae\" in opera quadrata. Affiorano tegoloni, resti di mattoncini per opus spicatum, frammenti di impasto, di coppe a vernice nera e di ceramica aretina.\nEremo di San Salvatore a Croce.\nQuasi inaccessibile, a quota 857 m s.l.m. sorge il monastero maschile di San Salvatore de monte Caprario, dipendenza dell'abbazia di San Salvatore Telesino. Nella relazione ad limina del Vescovo di Calvi del 1593, il monastero viene nominato come abbazia benedettina sita in Croce. Tuttora la Chiesa del S.Salvatore non solo esiste, ma \u00e8 anche meta di pellegrinaggi e oggetto di particolare devozione da parte delle popolazioni dei paesi del Monte Maggiore.\nLa facciata sub\u00ec delle modifiche: la porta fu spostata dal centro verso destra, e ci\u00f2 forse a causa di un terremoto devastante che avvenne in et\u00e0 aragonese. Ci\u00f2 avrebbe portato dunque al crollo della facciata originale ed al crollo del monastero vero e proprio situato al piano superiore, di cui sopravvive il vano Sud ora sottotetto.\nIl monastero \u00e8 sospeso per tre lati sul vuoto e l'unico varco \u00e8 un passaggio ad Ovest guardato da un muro di cinta robusto qualche metro: ci\u00f2 fa di san Salvatore un monastero-fortezza, ovvero munito di sistemi di difesa per proteggere la comunit\u00e0 monastica ed i suoi beni dagli assalti durante tempi difficili.\nDa una decina di anni, il sito, opportunamente attrezzato, ospita arrampicatori attirati dalla pulizia e solidit\u00e0 della roccia.\nPonte Romano a Val d'Assano.\nIl monumento conservato in buona parte di in epoca preromana, il ponte consentiva di superare una piccola valle erosiva che raccoglie le acque che scaturiscono dal versante occidentale del Monte Maggiore, il Savone che in passato possedeva una portata molto maggiore di quella attuale, nella cartografia storica viene indicato come fiume, mentre oggi viene considerato solo un torrente.\nLa costruzione del ponte riconducibile ad un periodo successivo alla terza guerra sannitica (298-290 a.C.) quando il potere e l\u2019egemonia romana in Campania settentrionale furono definitivamente consolidati e fu quindi, possibile stabilire con sicurezza una via di collegamento con l\u2019entroterra a N/E. Il ponte composto da quattro arcate a tutto sesto di ampiezza ed altezza diseguale, con uno spessore dei piedritti di sostegno delle arcate \u00e8 anch\u2019esso variabile. Le dimensioni del monumento oscillano tra m. 8.50 e 8.70 di larghezza, dimensioni davvero sovrabbondanti per un ponte realizzato a servizio di un asse stradale di media importanza nel mondo romano. Durante il Medioevo tale asse stradale aveva probabilmente permesso lo svilupparsi dei centri fortificati di Riardo, Pietramelara e Roccaromana. Il ponte rimane a testimonianza dell\u2019antico percorso stradale in un\u2019area ricca di rinomate sorgenti termali, rappresentando senza dubbio uno degli esempi meglio conservati di ponti romani in Campania. I piloni e i quattro archivolti in pietra sono sostanzialmente integri tranne alcuni conci in dissesto a causa degli apparati radicali della folta vegetazione spontanea. Sia nei setti andatori delle spalle del ponte sia nelle murature ai fianchi delle quattro arcate ricorrono i caratteristici fori d\u2019andito, necessari per la realizzazione delle incastellature lignee predisposte nella fase costruttiva.\nGli otto archivolti estradossati che collegano i tre piloni tra loro e con le due spalle del ponte sono realizzati mediante conci di travertino. In lastre di travertino sono realizzati i risvolti angolari delle due spallette e dei tre piloni sorreggenti le quattro arcate, dei quali non \u00e8 possibile leggere la configurazione delle facce esterne in quanto completamente interrati. La pavimentazione stradale, probabilmente diversa da quella originaria \u00e8 realizzata con elementi calcarei di medie dimensioni come si evince dal rinvenimento di un piccolo tratto superstite.\nSociet\u00e0.\nEtnie e minoranze straniere.\nSecondo i dati ISTAT al 1\u00b0 Gennaio 2021 la popolazione straniera residente era di 35 persone e rappresentava il 7.8% della popolazione residente nel territorio del comune. Le nazionalit\u00e0 maggiormente rappresentate in base alla loro percentuale sul totale della popolazione residente erano:"}
{"id": "30380", "revid": "123611953", "url": "https://it.wikipedia.org/wiki?curid=30380", "title": "Ruviano", "text": "Ruviano (fino al 1863 Raiano) \u00e8 un comune italiano di abitanti della provincia di Caserta in Campania.\nDi Ruviano fa parte la frazione di Alvignanello.\nGeografia fisica.\nLa sua superficie \u00e8 di 24\u00a0km\u00b2.\nSita al limite orientale della provincia, dista 23\u00a0km dal capoluogo, Caserta.\nPosta nella grande ansa del Volturno, a un'altitudine di circa 100 metri sul livello del mare, \u00e8 caratterizzata da un'orografia basso collinare in cui verdeggiano colture di viti ed ulivi. Ruviano confina con le seguenti municipalit\u00e0 Alvignano, Amorosi, Caiazzo, Castel Campagnano, Faicchio, Gioia Sannitica, Puglianello.\nNel comune va compresa Alvignanello, unica frazione riconosciuta, sita sulle falde orientali del territorio comunale. Esiste per\u00f2 un ulteriore agglomerato, San Domenico, che presenta le caratteristiche di polo aggregante della popolazione rurale dei dintorni e che quindi, di fatto, pu\u00f2 considerarsi un'altra frazione.\nStoria.\nIl suo nome antico era \"Rajano\" il cui significato \u00e8 stato interpretato in \"ara Jani\", ossia un centro di culto campestre dedicato al dio italico Giano.\nLa storia di Ruviano \u00e8 legata al suo antichissimo castello.\nNella met\u00e0 del XIII secolo era feudo, assieme ad Alvignanello, del barone Andrea di Presenzano.\nNel 1243 il Castello e la Baronia di Raiano furono date dall'Imperatore al Giudice Pietro Ursone di Telese.\nNel 1302 Carlo II d'Angi\u00f2 ne fece dono a Diego della Ratta, venuto a Napoli come gentiluomo di Violante d'Aragona, moglie del figlio di Carlo II d'Angi\u00f2.\nNel 1322 Baronia e Castello sono in possesso del Signor Giacomo Vulcano. Successivamente la baronia fu concessa al nobile capuano Paolo di Raimo.\nAgli inizi del XV secolo Raiano apparteneva alla famiglia dei conti di Celano, perch\u00e9 nel 1407 ne troviamo feudatario Nicola di Celano, conte di Celano e maestro di giustizia del Regno di Sicilia.\nNel 1428 da Odoardo Colonna promesso sposo di Jacovella da Celano, viene ceduta agli eredi di Antonio di Sangro conte di Agnone.\nDal 1463 Raiano pass\u00f2 alla famiglia Monforte. Questa famiglia \u00e8 ricordata per aver fatto edificare l\"'eremo di Santa Maria degli Angeli\" sulle colline di Alvignanello.\nNel 1528, poich\u00e9 Federico Monforte os\u00f2 ribellarsi a Carlo V, il marchese di Pescara, Francesco D'Avalos, invi\u00f2 contro di lui Maramaldo. Federico fu sconfitto e intorno all'anno 1533 gli furono confiscati i feudi per fellonia. Qualche anno pi\u00f9 tardi don Antonio D'Iscara riceveva Raiano dall'Imperatore Carlo V in remunerazione dei suoi servizi.\nNel 1578 la famiglia D'Iscara vendette Raiano a donna Alligra De Tassis. Quest'ultima risulta signora di Raiano nel 1584, anno in cui fece anche costruire un \"mulino\" vicino al \"Castello di Raiano\" e lo possedeva ancora nel 1590.\nNel 1596 Matteo De Capua, principe di Conca e signore di Caiazzo, compr\u00f2 Raiano da Donna Alligra. Dai documenti noti risulta che nel 1602 la famiglia De Capua era ancora in possesso di Raiano. In seguito la baronia pass\u00f2 ai Carafa, marchesi di Corato.\nDon Giovanni Vincenzo Carafa, vendette questo castello al Dottor Orazio Santantonio di Napoli, che il 29 ottobre 1613 ne prese possesso mediante il suo procuratore, Dottor Luisi Mazziotta.\nIl 25 ottobre 1616 Orazio nomin\u00f2 procuratore Cesare Mazziotta di Caiazzo per il giuramento di fedelt\u00e0 in mano di Sigismondo Mirto di Caiazzo, Commissario generale per il detto castello di Raiano.\nNel 1628 gli successe il figlio Francesco, alla morte del quale il castello di Raiano fu venduto ad estinto di Candella per diecimila ducati, al fiorentino Giovanni Battista Segni che ne prese possesso il 28 agosto 1634.\nIl 23 gennaio 1636 Giovan Battista Segni vendette il castello di Raiano a monsignor Filippo De Sio, vescovo di Caiazzo che asser\u00ec di comprarlo in nome di suo fratello Ferrante Giovanni per 11.200 ducati.\nIl 21 ottobre monsignor De Sio fu trasferito alla sede di Boiano. Il 24 gennaio 1636 Marc'Antonio De Sio, nipote del vescovo, prese possesso di Raiano in nome di suo cugino Onofrio De Sio, giacch\u00e9 Giovanni Ferrante in quanto vecchio, non volle accettarlo. Nello stesso anno Cesare Mazziotta di Caiazzo compr\u00f2 Raiano dal detto Onofrio.\nCesare, l'11 aprile 1640, vendette la baronia di Raiano, per 9000 ducati ai procuratori del marchese di Caiazzo Antonio Corsi. Il 25 agosto 1640 il signor Francesco Salvini prese possesso del castello in nome di detto Marchese.\nIl 2 marzo 1836 i discendenti del Marchese Corsi vendettero il feudo di Caiazzo al signor Giuseppe Andrea de Angelis.\nIl 14 dicembre 1862, con il Regio Decreto n.1078, il comune assunse il nome attuale, probabilmente per evitare confusione con l'omonimo comune in Abruzzo.\nDal 1927 al 1945 appartenne alla provincia di Benevento, a seguito della temporanea soppressione della provincia di Caserta in epoca fascista.\nMonumenti e luoghi d'interesse.\nLa storia di Ruviano \u00e8 raccontata dal suo antichissimo castello possedimento dei Normanni, degli Svevi e dei D'Angi\u00f2 posizionato in cima ad una collinetta da cui domina e sovrasta tutta la comunit\u00e0 con la maestosa Torre dell'orologio.\nAltri preziosi monumenti sono le strutture religiose del paese:\nOggi una necropoli testimonia la presenza di antichissimi insediamenti dall'VIII-VI secolo a.C. Del periodo romano i resti delle villae rusticae e dei reperti che lasciano ipotizzare la presenza di edifici pi\u00f9 importanti (forse il mitico altare di Giano riportato da autori antichi).\nSociet\u00e0.\nFeste e tradizioni.\nIl suo patrono \u00e8 San Leone festeggiato la prima domenica di maggio e il 10 novembre.\nAlcuni abitanti festeggiano anche San Martino, protettore dei portatori di aculei, con la simpatica Festa dei Cornuti celebrata l'11 novembre, rinata sul finire degli anni settanta, ma che si celebrava gi\u00e0 in epoca pagana."}
{"id": "30381", "revid": "1872941", "url": "https://it.wikipedia.org/wiki?curid=30381", "title": "San Cipriano d'Aversa", "text": "San Cipriano d'Aversa (\"Sanciupri\u00e8n\" in campano) \u00e8 un comune italiano di abitanti della provincia di Caserta in Campania. Sorge nei campi Leporini, nella bassa valle del Volturno, alla sinistra dei Regi Lagni. Ha fatto parte dal 1928 al 1946 del comune di Albanova che raggruppava oltre alla stessa San Cipriano anche il comune di Casal di Principe e quello di Casapesenna (che fino al 1973 era una frazione di San Cipriano d'Aversa).\nStoria.\nMenzionato per la prima volta nel XII secolo, fu casale di Aversa. Nel Settecento divenne feudo dei Di Capua, nobile famiglia napoletana.\nI principi Di Capua (in antiquo Archieposcopis Altavillae) governarono sul Principato di Capua, che comprendeva un'area a nord di Napoli, che passava per l'Agro aversano sino al basso Lazio e l'Agro Pontino, comprendendo Capua, Cassino e Gaeta. Il secondogenito della famiglia Di Capua (o De Capoa) fu nominato Duca di San Cipriano e successivamente, per matrimonio ed in linea femminile, questo and\u00f2 alla famiglia Del Tufo, per poi ritornare per matrimonio ai De Capoa. Successivamente il duca De Capoa con un matrimonio con la famiglia Luongo di Napoli acquis\u00ec il secondo cognome divenendo Capoa Luongo (oggi Capoluongo).\nDopo l'unit\u00e0 d'Italia San Cipriano assunse l'attuale denominazione di San Cipriano d'Aversa. Nel 1928 il comune venne fuso con Casal di Principe, formando Albanova.\nNel 1946 Albanova venne disciolto, e San Cipriano recuper\u00f2 la propria autonomia. Nel 1973 la superficie del comune si ridusse, in quanto la frazione Casapesenna si stacc\u00f2 da San Cipriano, divenendo un comune autonomo.\nEtimologia.\nIl nome \u00e8 ispirato e riflette il culto del Santo patrono del paese: San Cipriano. La specifica \"d'Aversa\" lo distingue dagli omonimi.\nSociet\u00e0.\nLingue e dialetto.\nAccanto all'italiano \u00e8 diffuso il dialetto casalese, una versione del napoletano parlato anche a Casal di Principe , Casapesenna e Frignano (ed, in misura minore, a Villa Literno, Villa di Briano e San Marcellino), diretta filiazione del latino. Presenta delle particolarit\u00e0 fonetiche, morfologiche e sintattiche diverse dal napoletano. Una delle peculiarit\u00e0 \u00e8 di sostituire la lettera A con la lettera E. Un comune esempio \u00e8 quello di modificare l'espressione idiomatica \"staj accis\" (utilizzata per indicare persone miserevoli) in \"stej accis\".\nCamorra.\nSan Cipriano d'Aversa \u00e8, insieme a Casal di Principe, il paese d'origine di molti esponenti del clan camorristico dei casalesi, le cui attivit\u00e0 illegali si diramano in ampi settori dell'economia locale e regionale, con ramificazioni persino internazionali.\nDel paese ha scritto Roberto Saviano nel suo romanzo \"Gomorra\", individuandolo come il centro indiscusso della camorra casertana.\nL'amministrazione del comune \u00e8 stata sciolta due volte per infiltrazioni camorristiche.\nCultura.\nIstruzione.\nBiblioteca.\nNel Settembre 2020, \u00e8 stato completato il centro polifunzionale presso un bene confiscato nel Comune di San Cipriano d'Aversa, in VII Traversa Luigi Caterino. Oltre alle altre opportunit\u00e0 che offre, il centro ospita anche la Biblioteca Comunale.\nScuole.\nNel Comune di San Cipriano d'Aversa si trova l'Istituto Autonomo Comprensivo \"Mattia De Mare\", diviso in vari plessi: Infanzia \"Plesso Leopardi\" e \"Plesso Serao\"; Elementari \" Plesso Starza\"; Medie \"Plesso Schipa\".\nSul territorio \u00e8 presente inoltre una scuola superiore, il Liceo Scientifico Statale \"Emilio Gino Segr\u00e8\".\nProdotti tipici.\nVino Asprinio.\nIl vino Asprinio \u00e8 un prodotto tipico della zona aversana. In epoca angioina Louis Pierrefeu, cantiniere di Roberto d'Angi\u00f2, individu\u00f2 nell'agro aversano il suolo per piantare le viti che assicurassero alla corte una riserva di spumanti. I tralci di vite, appoggiati ai pioppi, crescevano in altezza ed a festoni generando grappoli dai chicchi piccoli e verdognoli che, per il loro sapore leggermente acidulo, fu chiamata uva Asprinia. Questo tipo di coltivazione permette tra l'altro una maggiore utilizzazione del suolo, sul quale possono essere impiantate coltivazioni di bassa e media altezza. L'Asprinio \u00e8 un marchio DOC: ha una gradazione di 11,50%, un sapore asciutto, un colore paglierino con riflessi verdognoli. \u00c8 un vino da pasto e va bevuto fresco (10-12\u00a0\u00b0C). La versione spumante, nelle varianti\u00a0\"brut\"\u00a0e\u00a0\"demi-sec\", ha un profumo tipico ed un perlage sottile: si accompagna ad antipasti, piatti di pesce, di crostacei e di molluschi.\nMozzarella di bufala.\nAntichissimo \u00e8 il consumo della mozzarella che risale al XII secolo. Si tratta di un formaggio fresco fatto con latte di bufala, di forma quasi sferica, di colore bianco lucente e con superficie liscia ed elastica. Numerosi sono i caseifici nell'agro aversano che esportano la mozzarella in tutto il mondo e che nel 1993 hanno avuto riconosciuto il marchio D.O.P. che assicura al consumatore l'alta qualit\u00e0 del prodotto. La presenza delle bufale nei territori del Basso Volturno risale a circa 1000 anni fa. Questi grossi animali pascolavano nelle zone paludose allo stato brado. I contadini dell'epoca cominciarono ad utilizzare il latte delle bufale (la mungitura avveniva in presenza del vitello della bufala): il latte raccolto veniva riscaldato e poi lavorato. La mozzarella va mangiata fresca e a temperatura ambiente, anzi si consiglia, prima di consumarla, di tenerla qualche minuto in acqua tiepida.\nCucina locale.\nCarciofi alla brace.\nLocalmente chiamati \"carcioffole arrustut\", I\u00a0\"carciofi alla brace \"sono un classico piatto dei sanciprianesi, tradizionalmente preparato durante il periodo pasquale, anche se \u00e8 un piatto per tutte le stagioni (materia prima permettendo). I carciofi arrostiti sono tipici dell'agro aversano ed in genere della provincia di Caserta. Attualmente a San Cipriano e dintorni essi sono preparati e venduti da ambulanti, soprattutto nei giorni di festa.\u00a0Vengono conditi a crudo con olio, sale, aglio, prezzemolo e molto pepe e poi cotti sulla brace, ricoperti da un cartone leggero inumidito.\nInfrastrutture e trasporti.\nStazione ferroviaria.\nIl paese \u00e8 servito dalla Stazione di Albanova, una\u00a0fermata ferroviaria\u00a0posta sul tronco comune alle linee\u00a0Roma-Formia-Napoli\u00a0e\u00a0Villa Literno-Cancello. \u00c8 posta nel centro abitato di\u00a0San Cipriano d'Aversa, ma prende il nome dal comune di Albanova, che in passato raggruppava, oltre alla stessa San Cipriano d'Aversa, anche\u00a0Casal di Principe. La fermata \u00e8 servita da treni regionali svolti da\u00a0Trenitalia\u00a0nell'ambito del contratto di servizio stipulato con la Regione Campania.\nLa stazione \u00e8 dotata di: 2 binari, sottopassaggio, parcheggio esterno non custodito e cavalcavia.\nMobilit\u00e0 urbana.\nIl paese \u00e8 attraversato da bus pubblici della compagnia CTP (compagnia trasporti pubblici Napoli). Attualmente sono 3 le linee bus collegate con San Cipriano:\nFra il\u00a01912\u00a0e il\u00a01960\u00a0il comune era collegato con Napoli mediante la\u00a0tranvia Aversa-Albanova, costruita per iniziativa della societ\u00e0 belga\u00a0Soci\u00e9t\u00e9 Anonyme des Tramways Provinciaux\u00a0(SATP).\nStrade.\nSan Cipriano d'Aversa confina con il comune di Casal di Principe, che possiede uno svincolo sulla SS 7 bis var Asse di supporto Nola-Villa Literno.\nLe strade provinciali presenti sul territorio comunale sono:\n\"Strada Provinciale 323 Via Acquaro.\"\n\"Strada Provinciale 15 Corso Umberto I.\"\n\"Strada Provinciale 200 San Marcellino-Casapesenna.\"\n\"Strada Provinciale 340 Variante di Casapesenna.\""}
{"id": "30382", "revid": "123714844", "url": "https://it.wikipedia.org/wiki?curid=30382", "title": "San Felice a Cancello", "text": "San Felice a Cancello \u00e8 un comune italiano di abitanti della provincia di Caserta in Campania.\nGeografia fisica.\nTerritorio.\nSorge a circa ad est-sud-est dal capoluogo in una posizione centrale rispetto a tutta la Campania, tanto che dista meno di da tutti i suoi capoluoghi di provincia; tale caratteristica fa dell'importante scalo ferroviario (ndr. lo scalo merci oramai in disuso) nella frazione denominata Cancello, nella direttrice Napoli-Cancello-Capua, Napoli-Cancello-Benevento, uno dei pi\u00f9 importanti per tutto il traffico regionale.\nOccupa la sezione meridionale della Valle di Suessola ed il territorio fa parte del Parco regionale del Partenio sul quale si estende per tutta l'estrema propaggine occidentale, la cui cima principale \u00e8 il monte Sant'Angelo a Palombara ().\nClima.\nIl clima mite mediterraneo, con scarse escursioni termiche e con piogge ben distribuite durante tutto l'anno, \u00e8 caratterizzato da un vento che nasce dalla differenza di temperatura delle masse d'aria tra la valle superiore (Valle Caudina) e la valle inferiore (Valle di Suessola) comunicanti attraverso la gola delle Forche Caudine; si tratta di un vento locale della Valle di Suessola denominato dalla tradizione contadina \u201cvento di Terra\u201d, portatore di tempo secco, in contrapposizione al vento del mare (scirocco) portatore di pioggia.\nStoria.\nLa zona era abitata gi\u00e0 in epoca remota come dimostrano resti architettonici di un tempio di epoca Sannita; nei pressi si suppone fosse stanziata la base militare del console Marco Claudio Marcello durante la seconda guerra punica (la piazza principale della frazione Cancello si chiama ancora oggi \"Castra Marcelli\",dal latino accampamento di Marcello).\nI primi insediamenti stabili in epoca pi\u00f9 recente risalgono al X secolo d.C. quando si form\u00f2 un primo nucleo abitato intorno ad una cappella intitolata a San Felice. Per secoli le popolazioni della zona rimasero alle dipendenze dell'antico feudo di Arienzo. Nel 1269 passava ai Pandoni a cui subentrarono i Reburco e avvicendandosi l'uno all'altro ai Boffa, agli Stendardo, ai Montaldo, fino ai Carafa 1791, quando i sei casali che si erano sviluppati nella zona riuscirono ad ottenere l'indipendenza comunale con il nome di \u201cSei Casali di Arienzo\u201d. Il nome originario fu mutato una prima volta con un decreto regio il 14 dicembre 1824 in \u201cSan Felice\u201d. La costruzione della ferrovia Napoli-Caserta fu ultimata intorno al 1840. Dopo l'Unit\u00e0 d'Italia, il nome del comune fu di nuovo cambiato nell'attuale San Felice a Cancello.\nNel 1927, con la soppressione della provincia di Terra di Lavoro, pass\u00f2 alla provincia di Napoli. L'anno successivo, in ottemperanza alla legge che decretava la fusione di comuni limitrofi di piccole dimensioni, San Felice a Cancello perse la sua autonomia con la fusione con Arienzo nel comune di Arienzo-San Felice, fino alla ricostituzione del comune avvenuta nel 1948.\nEconomia.\nL'economia si \u00e8 basata quasi esclusivamente sull'agricoltura fino agli anni sessanta, i cui prodotti principali sono cavolfiori, patate, fagioli, granturco, pomodori e tabacco in pianura, olive e castagne in collina, affiancata da attivit\u00e0 artigianali storiche come la costruzione di ceste. In quel periodo si \u00e8 tentata una evoluzione con l'affermarsi di una piccola industria principalmente nel settore tessile e calzaturiero; lo scarso successo alla lunga di quelle iniziative e la vicinanza di Napoli e Caserta fa oggi di San Felice a Cancello un paese dalla tipica economia suburbana integrata da un piccolo commercio diffuso.\nAl censimento 2001 risultano occupate solo 3964 persone (meno del 40% della popolazione in et\u00e0 lavorativa); di queste ancora il 15% risultano impiegate in attivit\u00e0 agricole, percentuale doppia alla media nazionale; le attivit\u00e0 di tipo industriale, principalmente di tipo artigianale raggiungono il 31,5%, mentre il 53,5% risultava impegnato nel settore terziario.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "30383", "revid": "1564499", "url": "https://it.wikipedia.org/wiki?curid=30383", "title": "San Gregorio Matese", "text": "San Gregorio Matese (\"Sangrev\u00f2rio\" nel dialetto locale) \u00e8 un comune italiano di 906 abitanti della provincia di Caserta in Campania.\nGeografia fisica.\nSituata a 765 metri d'altezza s.l.m. nel parco regionale del Matese, a poca distanza dall'omonimo lago e dal passo di Miralago. Confina con sei comuni campani e con cinque comuni molisani.\nOrigine del nome.\nIl paese prende il nome da un'antica chiesa benedettina, oggi scomparsa, dedicata al culto di San Gregorio.\nStoria.\nIl suo territorio fu frequentato in epoca sannitica come testimoniano le tombe di quell'epoca ritrovate in localit\u00e0 Santa Croce ma la formazione dell'abitato risale al medioevo quando il piccolo centro apparteneva all'Abbazia di San Vincenzo al Volturno.\nFu poi a lungo uno dei casali di Piedimonte Matese. A causa della popolazione assai esigua e delle condizioni economiche modeste, non ebbe consiglieri propri presso l'Universitas di Piedimonte ma fu rappresentata da quelli di Castello del Matese. La popolazione viveva prevalentemente di pastorizia e della raccolta di \"esca\", un materiale vegetale che veniva usato per azionare il fuoco.\nNel 1742 fu richiesta l'autonomia a Piedimonte, discussa dall'Universitas della citt\u00e0 matesina in una seduta del 6 dicembre. Sei anni dopo San Gregorio ottenne l'autonomia amministrativa (18 luglio 1748). La cittadina si dot\u00f2 di uno stemma proprio conservando al suo interno uno dei cipressi dello stemma di Piedimonte.\nNel 1754 fu redatto il catasto onciario nel quale furono censiti 127 capifamiglia, 5 preti e 18 fra vedove e zitelle. In quell'epoca l'arciprete riscuoteva le decime in segale ma la popolazione aveva difficolt\u00e0 a racimolarle.\nNel 1928 il paese fu raggiunto dalla strada carrozzabile.\nDal 1927 al 1945 appartenne alla provincia di Benevento, a seguito della temporanea soppressione della provincia di Caserta in epoca fascista.\nMonumenti e luoghi d'interesse.\nDi notevole interesse storico-artistico sono:\nNon lontano dal centro abitato, in localit\u00e0 Santa Croce, alle spalle della chiesetta omonima, furono rinvenute alcune tombe sannitiche, che facevano presupporre l'esistenza di un'antica necropoli in loco. I resti sono scomparsi, in parte inglobati nelle fondamenta della chiesetta e nella successiva piantumazione del piccolo bosco.\nAree naturali.\nIl Monte Porco, il Pagliarone, il Pianellone, la vallata di Camporuccio, sono di grandissimo interesse naturalistico grazie alla presenza di rigogliose faggete, habitat naturale per i cinghiali che numerosi, vi dimorano. \u00c8 stata avvistata pi\u00f9 volte, anche sull'abitato, la sontuosa aquila reale che nidifica sulle rocce della Valle dell'Inferno, uno degli orridi pi\u00f9 profondi d'Europa. Sono numerosi anche gli ipogei carsici, essendo il massiccio del Matese di questa costituzione geologica. Il pi\u00f9 noto di tutti \u00e8 certamente il sistema sotterraneo di Campobraca.\nMolto pi\u00f9 conosciuto dai turisti il Lago del Matese.\nSociet\u00e0.\nEnti e associazioni.\nIl paese \u00e8 sede di Stazione dei Carabinieri e di una caserma del Corpo Forestale dello Stato.\n\u00c8 membro della Comunit\u00e0 Montana \"Zona del Matese\"."}
{"id": "30384", "revid": "580", "url": "https://it.wikipedia.org/wiki?curid=30384", "title": "San Marcellino (Italia)", "text": "San Marcellino \u00e8 un comune italiano di 14.335 abitanti della provincia di Caserta in Campania.\nGeografia fisica.\nPaese agricolo della Terra di Lavoro, \u00e8 posto sulla strada che da Aversa porta a Villa Literno. Fa parte del comprensorio Agro aversano.\nStoria.\nIl territorio di San Marcellino fu abitato sin dal periodo neolitico. L'origine del paese vero e proprio si colloca intorno al VI secolo d.C. sotto i Longobardi. Le notizie pi\u00f9 antiche su San Marcellino parlano di un piccolo villaggio chiamato \"Tre Torri\".\nLe sorti del villaggio \"Tre Torri\" paiono legate al violento terremoto che distrusse, riducendolo a rovine, il villaggio di Sant'Anastasio, che si trovava tra il comune di Casapesenna e le Tre Torri, e che indusse i superstiti a trasferirsi nel vicino Tre Torri, in cui gi\u00e0 si stavano spostando molti abitanti di paesi vicini e di localit\u00e0 lontane, come gli abitanti di Piedimonte d'Alife. In questo modo il paese si ingrand\u00ec notevolmente e, quasi sicuramente sotto la pressione degli ex-abitanti di Piedimonte d'Alife, il cui santo protettore \u00e8 San Marcellino Prete e Martire, si pose anche il villaggio delle Tre Torri sotto la protezione di San Marcellino e si mut\u00f2 quindi il nome del villaggio da Tre Torri in San Marcellino. Quindi il toponimo San Marcellino deriverebbe dalla devozione che gli immigranti provenienti da Piedimonte d'Alife avevano per il martire. Furono loro, infatti, a fondare il nuovo paese, che, trovandosi al confine tra i ducati longobardi di Capua e di Napoli, godette di una certa autonomia fino alla venuta di Rainulfo Drengot, guerriero normanno e fondatore di Aversa.\nInsieme a Frignano Maggiore, Marano, Frignano Piccolo e Briana, San Marcellino costituiva uno dei principali raggruppamenti della Liburia, la regione comprendente la Contea di Aversa. La campagna di San Marcellino, che si divideva nel campo di Sant'Arcangelo, di San Giovanni, del Monaco, del Volet Cena, era attraversata da una via pubblica nella contrada Bignola, presso la localit\u00e0 Cucumari, cosiddetta per la produzione di cocomeri. Essa confinava col bosco della vicina Villa di Ceparano.\nNell'862 San Marcellino fu al centro di una lotta tra Landone II il Giovine e Paldone Rapinato, appartenente ai Napoletani. Nonostante la sconfitta di Paldone a Ferrajano (Frignano Piccolo), le discordie continuarono e i confini di Napoli si estesero fino a Lusciano, Frignano e San Marcellino. La Libura fu cos\u00ec divisa in Liburia Ducale o de partibus Militiae, appartenente ai Napoletani e di cui faceva parte San Marcellino, e in Liburia longobardica, appartenente ai Longobardi di Capua.\nNotizie pi\u00f9 documentate sull'esistenza di San Marcellino risalgono all'XI secolo, alla venuta dei Normanni nell'Italia Meridionale, quando si installarono i feudi e i diritti baronali. I primi baroni del villaggio furono della Famiglia Tovar Di Castiglia che fecero costruire la Cappella del Ss.mo Crocifisso, assegnando ad essa quattro moggi di terreno a titolo di beneficio. In quest'ultimo si trovavano seppelliti molti di questa famiglia. Ai Marchesi Tovar successe la famiglia ducale di Noja e a questa, per mancanza di figli maschi, successe il principe di Sant'Elia, nipote del Cardinale Racca di Messina. In seguito il feudo fu venduto al barone Cafarelli e di l\u00ec pass\u00f2 nelle mani dei suoi eredi Siciliani.\nDopo l'unit\u00e0 d'Italia, il piccolo centro entr\u00f2 a far parte della provincia di Terra di Lavoro. Con la soppressione della suddetta provincia nel 1927 e il riassetto territoriale decretato nel ventennio fascista San Marcellino venne accorpata all'odierna Trentola Ducenta. In seguito al riordino voluto dal fascismo venne ridotto il suo territorio a vantaggio dei comuni limitrofi, Frignano Maggiore e Frignano Piccolo (diventata poi Villa di Briano). Il comune venne ricostituito nel 1946.\nSimboli.\nLo stemma e il gonfalone del comune di San Marcellino sono stati concessi con decreto del presidente della Repubblica in data 26 aprile 1991.\nMonumenti e luoghi d'interesse.\nChiesa Madre di San Marcellino Martire.\nDedicata al santo patrono (+ DIVO MARCELLINO PRESB. ET MART. PAROECIA DICATA), la sua costruzione risale al 1125, su una preesistente cappella, ubicata sul lato orientale, intitolata sempre a San Marcellino, per ricordare il suo passaggio nei viaggi ecclesiastici. La chiesa \u00e8 stata rimaneggiata nella seconda met\u00e0 del XVI secolo e nel XVIII secolo ed infine nel 1875 e nel 1954, quando il parroco, mons. Bernardino Barbato fece allungare la chiesa verso l'interno e fece dipingere le volte dal pittore napoletano Carmine Adamo, che ripercorse le varie fasi della vita religiosa del Santo patrono Marcellino. La prima costruzione era ubicata sul lato est della struttura odierna ed era realizzata in tufo e coperta a volta. Con il primo restauro cinquecentesco la chiesa fu ampliata verso destra presentandosi in un'unica navata, che non superava gli odierni tabernacoli laterali. La facciata \u00e8 un tipico esempio di architettura neoclassica, divisa da quattro lesene, con capitelli compositi, culminante in un timpano. Nel 1875 all'ingresso della chiesa \u00e8 stata costruita una scala in pietra arsa vesuviana. Con l'ultimo ampliamento novecentesco la chiesa fu allungata oltre l'abside ed abbellita di nuove opere d'arte. Sotto la guida del Rev.mo Parroco don Giuseppe Esposito ci furono lavori riguardanti la Casa Canonica che ritorn\u00f2 come l'aveva restaurata il grande benefattore Mons. Bernardino Barbato. In seguito, negli anni del parrocato di don Salvatore Verde, parroco dal 2008-2016, sono stati eseguiti lavori sull'intera facciata e sul campanile. Inoltre sono stati eseguiti lavori all'interno della Chiesa. I restauri sono stati eseguiti sull'intera parte statica rovinata dalle infiltrazioni e nelle cappelle, riportando agli antichi splendori gli affreschi e i cornicioni pericolanti e gli altari antichi, da anni lesionati. Interventi significativi sono stati eseguiti sull'impianto elettrico, di antifurto, di audio oltre che su tutte le statue artistiche dei santi presenti nell'edificio sacro, allestendo le nicchie dei santi di vetri antinfortunistici, adeguando cos\u00ec alle nuove normative di sicurezza l'intera struttura, arredandola di artistici lampadari e lampade votive, in linea all'artistica del luogo sacro. Tra le opere eseguite sono state rimosse alcune lapidi che non erano in conformit\u00e0 all'artistica dell'edificio sacro e senza alcun valore artistico n\u00e9 storico, se non votivo, per cui sono state spostate nella cappella laterale, allestita a museo degli ex voto. Inoltre \u00e8 stato collocato un cancello sul sagrato -stranamente rimosso negli a dietro- a difesa dagli atti vandalici, spesso avvenuti negli ultimi anni. Molti altri interventi sono stati eseguiti di sotto la sua guida.\nChiesa di Santa Maria delle Grazie.\nSi trova sulla strada pi\u00f9 antica del paese, il decumano Via Roma, che la costeggia sul lato sud. Ha una pianta a croce latina, coperta a due falde, con un piccolo campanile al fianco ed una piccola sagrestia dietro l'abside quattrocentesca. La chiesa conserva un antico affresco sopra l'altare risalente al XIV secolo, raffigurante la Madonna delle Grazie con Bambino sulle ginocchia e figura di una santa martire sconosciuta a destra, opera di anonimo autore. Inoltre vi \u00e8 sulla sinistra dell'altare una piccola edicola che accoglie il simulacro di Sant'Antonio da Padova. Alle spalle della Chiesa si trova una Cappella gentilizia della famiglia baronale dei Barattuccio, un tempo feudatari di San Marcellino, alcuni dei quali riposano nella Chiesa di Sant'Anna de' Lombardi a Napoli.\nCripta Mannocchia.\n\u00c8 una cripta con una pianta a croce latina, coperta a due falde, con un piccolo campanile annesso ad essa e una piccola sagrestia dietro l'abside. Si fa risalire questa cripta all'et\u00e0 longobarda, al 300 d.C. La struttura \u00e8 attaccata alla chiesetta della Madonna delle Grazie di via Roma, risalente al XV secolo.\nPalazzo Baronale.\nSi trova in piazza Ducale. In origine palazzo marchesale, fu fatto costruire dal marchese Iovar di Castiglia nel XVI secolo su un preesistente fortilizio turrito, donato da Carlo d'Angi\u00f2 al cavaliere francese Jean Troussevache nel 1300. Esso si presenta a due piani, uno terreno e l'altro nobile, e sopra di essi vi \u00e8 un granile coperto con un tetto. L'imponente portale settecentesco d'ingresso \u00e8 situato al centro del fabbricato affiancato da tre finestre a destra e tre a sinistra. Il palazzo \u00e8 attualmente di propriet\u00e0 della famiglia Picone.\nSociet\u00e0.\nFeste e tradizioni.\nFesta patronale.\nIl santo patrono San Marcellino viene celebrato il 2 giugno. I festeggiamenti, che sono noti per la partecipazione anche dei cittadini dei comuni limitrofi, si protraggono per due settimane, durante le quali il paese \u00e8 addobbato dalle luminarie in tutte le strade. Il santo patrono \u00e8 fatto uscire dalla chiesa e portato in spalla in tutte le abitazioni della cittadina casertana, allegoria del martire che entra con la sua benedizione nei cuori/abitazioni dei suoi compaesani. Questa processione, va avanti per due giorni di seguito, fino a quando, al termine della processione, ha luogo, tra le tante usanze folkloristiche, il \"ballo del Santo\", che il 9 agosto 2021 ha avuto il riconoscimento regionale, ed \u00e8 stato iscritto nell'IPIC, ossia il Patrimonio Immateriale delle Regione Campania, che tutela, favorisce, incentiva le tradizioni culturali campane pi\u00f9 importanti.\nEconomia.\nLa principale risorsa produttiva di San Marcellino rimane l'agricoltura, anche se non riesce ad assumere il giusto ruolo nell'ambito dell'economia locale. I suoi campi producono ortaggi, mele, pere, prugne, pesche, pomodori, noci e un'uva \"Asprina\", da cui si ricava un vino.\nInfrastrutture e trasporti.\nIl comune \u00e8 servito dalla stazione ferroviaria di San Marcellino-Frignano posta alla diramazione delle linee Roma-Formia-Napoli e Villa Literno-Cancello."}
{"id": "30385", "revid": "104485", "url": "https://it.wikipedia.org/wiki?curid=30385", "title": "San Marco Evangelista (Italia)", "text": "San Marco Evangelista \u00e8 un comune italiano di abitanti della provincia di Caserta in Campania.\nStoria e origine del nome.\nPer lungo tempo nel territorio vi erano solo casolari rurali sparsi e casini di caccia appartenenti a nobili famiglie locali e napoletane. Successivamente vi si svilupp\u00f2 l\u2019insediamento di \"Massarie\", il quale durante il XVIII secolo ricadeva in parte sotto la giurisdizione di Capua, ed in parte sotto quella di Maddaloni. Nel 1762 i due nuclei, chiamati \"Massarie di San Marco\" e \"Massarie delli Perroni\" e separati soltanto da una strada, vennero uniti e presero il nome \"Casale delle Masserie\".\nL'attuale nome fu attribuito nel 1863 con Regio Decreto N. 946 del 26/10/1862, in onore e per devozione al santo patrono: San Marco.\nNel 1927 il comune cessa di esistere e viene aggregato a quello di Caserta.\nTra il 1975-1977 venne ricostituito il comune di San Marco Evangelista, con la frazione omonima staccata dai comuni di Caserta e Maddaloni.\nAmministrazione.\nIl Sindaco di San Marco Evangelista \u00e8 Marco Cicala (Lista civica-San Marco Insieme) nominato il 4 ottobre 2021, parente del suo predecessore Gabriele Cicala\nCronologia elezioni amministrative.\n1977-1991 PCI\n1994-1998 L'Ulivo\n1998-2003 lista civica\n2003-2008 lista civica\n2008-2010 PD\n2011-2016 San Marco Libera\n2016-2021 San Marco Libera\n2021- San Marco 'Insieme'"}
{"id": "30387", "revid": "2188534", "url": "https://it.wikipedia.org/wiki?curid=30387", "title": "San Pietro Infine", "text": "San Pietro Infine \u00e8 un comune italiano di 923 abitanti della provincia di Caserta in Campania.\nGeografia fisica.\nTerritorio.\nSan Pietro Infine occupa l'angolo settentrionale della provincia di Caserta che si incunea tra Lazio e Molise. Condivide con Lacedonia, San Bartolomeo in Galdo e il confinante Mignano Monte Lungo la particolarit\u00e0 di essere uno dei quattro comuni campani il cui territorio confina con due regioni. Dista all'incirca da Napoli, 147\u00a0km da Roma, 82\u00a0km da Campobasso, 34\u00a0km da Isernia, 66\u00a0km da Caserta , 68\u00a0km da Frosinone , 10\u00a0km da Venafro e 14\u00a0km da Cassino. L'antico borgo \u00e8 arroccato su di uno sperone di roccia immerso in un territorio verdeggiante. I ritrovamenti di conchiglie fossilizzate nella pietra calcarea, che qui veniva estratta per le costruzioni, attestano forse che anticamente lo sperone era sommerso da un lago.\nToponimo.\nIndubbiamente legato al culto di San Pietro, il toponimo include \"in fine\" per riferirsi alla posizione di confine che occupava questo territorio quando faceva parte della Terra di San Benedetto. Secondo alcuni \"Infine\" deriva da \"ad flexum\", \"presso la curva\".\nStoria.\nIl territorio dal IV al III secolo a.C. era conteso tra Osci e Sanniti: ci sono pervenute infatti delle mura presso Sant'Eustachio e sul colle Marena-Falascosa. Nella terza guerra sannitica venne conquistato e colonizzato dai romani. Probabilmente a causa delle devastazioni barbariche subite durante l'Alto Medioevo, non ci sono pervenute testimonianze degli insediamenti romani.\nIl borgo ha origine medioevale: rimangono ancora gli stretti vicoli a gradoni e alcune case di pietra calcarea con tetti lignei, ma questi sono solo pochi resti perch\u00e9 San Pietro Infine fu distrutto da quindici giorni di bombardamenti nel 1944. Per il territorio di San Pietro Infine di rilevante influenza furono i monasteri di San Vincenzo al Volturno e di Montecassino. San Pietro Infine fece parte della Terra di San Benedetto e ancor oggi appartiene alla diocesi cassinate. La posizione protetta ha tenuto lontano il centro dagli eventi tumultuosi della Provincia di Terra di Lavoro; al momento dell'Unit\u00e0 d'Italia, la stessa posizione ha favorito la diffusione dei briganti, tra i quali \u00e8 rimasto famoso Domenico Fuoco.\nLa Seconda guerra mondiale decim\u00f2 la popolazione. Durante i bombardamenti della battaglia del dicembre 1943 molti Sanpietresi si rifugiarono in quelle che vennero chiamate \"grotte della valle\", alcuni si rifugiarono sul monte Sambucaro. Le immagini di quei tetri momenti sono state ritratte nel documentario \"The Battle of San Pietro\" di John Huston. Sul tratto della Linea Gustav che comprendeva San Pietro Infine e Mignano Monte Lungo per la prima volta i soldati italiani combatterono al fianco degli alleati.\nNel 1950 inizi\u00f2 un piano di ricostruzione che diede ai Sanpietresi superstiti un nuovo centro dove vivere, ma collocato pi\u00f9 a valle. Nel 1959 Mario Monicelli vi gir\u00f2 alcune scene del film La grande guerra.\nOnorificenze.\nMedaglia d'argento al merito civile (conferita il 26 luglio 2000).\nSociet\u00e0.\nReligione.\nLa popolazione professa per la maggior parte la religione cattolica e afferisce alla Diocesi di Sora-Cassino-Aquino-Pontecorvo, ma fino all'anno 2014 faceva parte della diocesi dell'Abbazia di Montecassino."}
{"id": "30388", "revid": "1444396", "url": "https://it.wikipedia.org/wiki?curid=30388", "title": "San Potito Sannitico", "text": "San Potito Sannitico \u00e8 un comune italiano di 1.959 abitanti della provincia di Caserta in Campania.\nGeografia fisica.\nIl territorio comunale si estende per 22\u00a0km\u00b2 con un'altitudine che varia dai 120 metri sul livello del mare del confine con Alife e Gioia Sannitica ai 1.640 del \"Monte Pastonico\".\nFa parte del parco regionale del Matese.\nDista da Caserta, capoluogo di provincia, 43\u00a0km.\nStoria.\nIl nome deriva da San Potito, santo del II secolo le cui reliquie, scoperte a Tricarico, vennero portate a Benevento da dove si irradi\u00f2 il culto.\nIl territorio comunale \u00e8 stato abitato sin dall'antichit\u00e0 come hanno testimoniato alcuni ritrovamenti archeologici. In epoca medievale si form\u00f2 il piccolo borgo che possedeva anche una chiesetta parrocchiale. Nel 1417, a causa della povert\u00e0 delle rendite e della scarsit\u00e0 degli abitanti, la parrocchiale fu soppressa e incorporata a Piedimonte. Fu ripristinata nel 1601.\nNel XV secolo era denominato \"Casale Sancti Potiti\" e dipendeva amministrativamente da Piedimonte Matese.\nSul finire del '600 il piccolo borgo si espanse con l'edificazione di nuove abitazioni popolari e case \"palazziate\". Furono istituite anche due opere pie dedicate a S. Antonio e alla Addolorata, confluite nel 1865 nella Congrega di Carit\u00e0. Nel 1750 fu radicalmente rifatta la chiesa parrocchiale.\nOttenne una prima ridotta autonomia da Piedimonte nel 1615 fino al definitivo distaccamento del 1749. Nel nuovo stemma comunale conserv\u00f2 comunque uno dei tre cipressi contenuti nello stemma di Piedimonte a ricordare il forte legame con la citt\u00e0.\nDal 1862 si chiama San Potito Sannitico.\nDal 1927 al 1945 appartenne alla provincia di Benevento, a seguito della temporanea soppressione della provincia di Caserta in epoca fascista.\nMonumenti e luoghi d'interesse.\nIl centro storico \u00e8 caratterizzato per la presenza di diversi palazzetti sette-ottocenteschi sorti lungo la strada provinciale che divide in due parti l'abitato.\nLa chiesa parrocchiale, molto semplice, \u00e8 stata rifatta dopo il terremoto del 5 giugno 1688.\nIn localit\u00e0 \"Torrelle\" sono siti i resti di una grande villa di epoca romana che era dotata di apposite terme."}
{"id": "30392", "revid": "322321", "url": "https://it.wikipedia.org/wiki?curid=30392", "title": "Sant'Arpino", "text": "Sant'Arpino (\"Sandarp\u00ecn\u00eb\" in campano) \u00e8 un comune italiano di abitanti della provincia di Caserta in Campania.\nGeografia fisica.\nIl paese \u00e8 situato nella piana campana (\"ager campanus\"), ovvero Piana del Volturno, e fa parte dell'agro aversano, il suo territorio ricade in gran parte sul sito della antica citt\u00e0 di Atella.\nOrigini del nome.\nIl nome \"Sant'Arpino\" deriva dalla volgarizzazione di \"Sant'Elpidio\", vescovo e patrono del paese.\nStoria.\nSant'Arpino segue le vicende storiche di Atella essendone la continuit\u00e0 storica pi\u00f9 stretta, per alcuni studiosi invece ha praticamente soppiantato la vecchia citt\u00e0 ormai in rovine come ci dimostra un atto di vendita dell'820 redatto in un luogo prossimo ad Atella ma conosciuto col nome di \"villaggio di S. Elpidio\" (volgarizzato nei secoli in Sant'Arpino). I due nomi di \"Sant'Elpidio\" e Atella convivono ufficialmente fino a quando, sorta Aversa, tutto ci\u00f2 che restava di Atella viene trasferito nella citt\u00e0 normanna ed il piccolo borgo di Sant'Elpidio diviene uno dei suoi casali.\nNel 1592 il paese diviene feudo ducale del marchese di Grottola \"Alonzo Sanchez de Luna d'Aragona\" e assume per la prima volta nella sua storia il nome ufficiale di \"Sant'Arpino\". Elevato a comune con Gioacchino Murat viene soppresso in epoca fascista nel 1928 con Regio Decreto 15/4/28 n. 948 a formare il comune di Atella di Napoli. Nel 1946 col Decreto Legislativo Luogotenenziale del 29/3/46 viene ricostituito nella neonata Repubblica Italiana.\nSimboli.\nLo stemma del Comune di Sant'Arpino \u00e8 stato concesso con decreto del presidente della Repubblica del 24 aprile 2000.\nStemma: \nGonfalone: \nLa mitra e il pastorale sono attributi del santo patrono che fu vescovo di Atella, la corona di spine ricorda le persecuzioni patite dal santo e le numerose distruzioni subite dalla citt\u00e0. Il motto, traducibile in \"Il governo e il popolo di Atella\", ribadisce con orgoglio la continuit\u00e0 storica con l'antica Atella.\nSociet\u00e0.\nEventi.\nIl paese fa parte dell'\"unione dei comuni di Atella\" in cui si distingue per un'intensa attivit\u00e0 folcloristica e culturale: da ricordare la \"sagra del casatiello\" , \"PulciNellaMente\", rassegna nazionale di teatro-scuola \ned \"Atella Classica\" festival e concorso internazionale di chitarra classica.\nInfrastrutture e trasporti.\nFerrovie.\nIl paese dispone della stazione di Sant'Antimo-Sant'Arpino posta lungo la linea Roma-Napoli via Formia. La stazione \u00e8 gestita dalla RFI ed \u00e8 classificata nella categoria \"silver\".\nAutolinee.\nIl comune \u00e8 servito dalla CTP Napoli con le seguenti linee:\nStrade.\nSant'Arpino \u00e8 raggiungibile dall\"A1 Autostrada del Sole\" Milano - Napoli tramite l'Asse di Supporto Nola-Villa Literno uscita di Succivo e l'Asse Mediano uscita di Grumo Nevano.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "30393", "revid": "125989852", "url": "https://it.wikipedia.org/wiki?curid=30393", "title": "Santa Maria Capua Vetere", "text": "Santa Maria Capua Vetere (\"Santa Maria 'e Capua\" in napoletano, anche abbreviata come Santa Maria C. V. o S. Maria C.V.) \u00e8 un comune italiano di abitanti della provincia di Caserta in Campania.\nSorge esattamente sulle rovine dell'antica Capua, come attestato dai numerosi monumenti dell'epoca romana \u2013 su tutti, l'Anfiteatro Campano, secondo per grandezza soltanto al Colosseo \u2013 nonch\u00e9 dall'etimologia dell'odierno toponimo. Dopo gli antichi fasti, la citt\u00e0 mut\u00f2 in un borgo contadino con il nome di villa Santa Maria Maggiore (\"villa Sanctae Mariae Maioris\") ed entr\u00f2 a far parte della \"universitas capuana\". \n&lt;br&gt;Con la creazione dei comuni sotto Gioacchino Murat, i casali di Santa Maria Maggiore, nota come Santa Maria di Capua, e Sant'Angelo in Formis confluirono nel comune di Capua.\n&lt;br&gt;Nel 1806 la frazione fu eretta a comune a s\u00e9 stante e denominata Santa Maria Maggiore. Fu solo dopo l'unit\u00e0 d'Italia, nel 1862, che la citt\u00e0 assunse il nome attuale, per evitare equivoci con il comune omonimo del Piemonte, facente attualmente parte della provincia del Verbano-Cusio-Ossola. \u00c8 riparata dal monte Tifata e si trova a poca distanza da una grande ansa del fiume Volturno. Il territorio \u00e8 particolarmente fertile tanto che i Romani lo consideravano \"felix\". Nel tempo alle attivit\u00e0 agricole si sono affiancate molte industrie (ora in gran parte dismesse). Oltre al tribunale e ad altre istituzioni territoriali, vi sono presenti dipartimenti della Universit\u00e0 degli studi della Campania \"Luigi Vanvitelli\" e attivit\u00e0 commerciali.\nOrigini del nome.\nIl toponimo di Santa Maria Capua Vetere \u00e8 stato stabilito nel 1862 dal . Esso \u00e8 composto di due parti.\nLa prima parte (\"Santa Maria\") si riferisce alla denominazione che il centro abitato ebbe dal 1315 di Villa Santa Maria Maggiore (\"Villa Sanctae Mariae Maioris\" in latino). Esso derivava a sua volta dal nome dell'omonima chiesa di Santa Maria Maggiore che, a seguito delle invasioni barbariche che distrussero l'antica Capua, rappresent\u00f2 il fulcro da cui part\u00ec la ricostruzione del nuovo centro abitato.\nLa seconda parte (\"Capua Vetere\") fa invece riferimento alla antica citt\u00e0 di Capua che insisteva territorialmente proprio dove nel ventunesimo secolo sorge Santa Maria Capua Vetere. L'aggettivo \"Vetere\" deriva da \"Vetus, veteris\", aggettivo latino della seconda classe ad una uscita che significa \"\"antico\",\" dunque \"Capua Antica\". Si us\u00f2 il suddetto aggettivo anche per diversificare la citt\u00e0 dalla nuova Capua.\nStoria.\nSul territorio cittadino sorgeva la \"antica Capua\", chiamata \"altera Roma\" (l'altra Roma) da Cicerone nel I secolo a.C.. Le sue origini si devono probabilmente alla fusione di precedenti villaggi della cultura villanoviana. Fu in seguito citt\u00e0 osca ed etrusca. Colpita dalle incursioni dei Vandali, venne distrutta nell'841 dai Saraceni. L'abitato moderno rinacque dal XII secolo a partire da tre casali sorti nei pressi delle basiliche cristiane di Santa Maria Maggiore o dei Surechi, di San Pietro in Corpo e di Sant'Erasmo in Capitolio.\nLa \"Capua\" antica.\nL'estensione della citt\u00e0 antica era stata fissata al perimetro delle mura ricostruito nel XX secolo dagli archeologi Heurgon e Beloch, mentre il ritrovamento di un complesso edilizio nell'ottobre del 2004 presso il macello comunale (antica masseria dei Vetta) ha rimesso in discussione il tracciato delle mura nel vecchio \"fondo Tirone\", confermando invece la descrizione fatta da Giacomo Rucca alla fine dell'Ottocento.\nLa Capua antica fu anche il luogo in cui ebbe origine la rivolta dei gladiatori capeggiati da Spartaco: vi esisteva infatti un'importante scuola dei gladiatori legata all'Anfiteatro campano.\nLa tradizione racconta che san Pietro, diretto a Roma e proveniente da Antiochia, dopo una sosta a Napoli sarebbe arrivato a Capua dove avrebbe consacrato come vescovo Prisco (identificato dalla tradizione agiografica come uno dei 72 discepoli di Cristo e, forse, padrone del cenacolo di Gerusalemme). San Prisco sarebbe poi stato martirizzato nel 64 d.C.\nA Capua si svolse il concilio mariano del 392. Sant'Ambrogio defin\u00ec la citt\u00e0 \"portum tranqullitatis\" (\"porto di tranquillit\u00e0\").\nIn una notte dell'anno 787 Carlo Magno sarebbe rimasto nella chiesa di Santa Maria Maggiore, che aveva deciso di punire Arechi II principe di Benevento, colpevole di ribellione, che sarebbe stato salvato per intercessione del vescovo di Capua e dei vescovi delle vicine diocesi.\nNell'841 in seguito alla quasi totale distruzione della citt\u00e0 da parte dei mercenari saraceni assoldati dal principe di Benevento Radelchi, la popolazione superstite si raccolse intorno alla chiesa di Santa Maria Maggiore, mentre la citt\u00e0 di Capua venne rifondata nell'856 dai Longobardi sul sito dell'antica \"Casilinum\".\nDal medioevo all'unit\u00e0 d'Italia.\nFino al 1806, quando fu eretta in comune autonomo con il nome di Villa Santa Maria Maggiore, fu una frazione di Capua.\nL'abitato era costituito da un borgo contadino sviluppatosi nei pressi della chiesa di Santa Maria Maggiore, da qui la denominazione \"Santa Maria Maggiore\".\nCon il periodo angioino il casale di Santa Maria Maggiore cominci\u00f2 ad acquistare una certa preminenza rispetto ad altri casali di Capua: vi nacque nel 1277 il re di Napoli Roberto, detto il Saggio e fu battezzato l'anno dopo nella chiesa di Santa Maria Maggiore.\nNel Settecento la citt\u00e0 antica fu meta di viaggiatori e per la costruzione della vicina reggia di Caserta vi si stabilirono diverse famiglie nobili, dando luogo ad uno sviluppo economico e sociale.\nNel Ottocento la citt\u00e0 vide una importante opera di ampliamento e di trasformazione. Il vecchio assetto urbanistico del centro fu trasformato dall'ampliamento di strade e dalla realizzazione di importanti edifici pubblici. Nel 1810 fu realizzato il tribunale criminale. Nel corso del secolo furono realizzati la Chiesa degli Angeli Custodi, il palazzo della Pretura e delle Poste, la Villa Comunale (1905), le piazze, il Liceo classico Cneo Nevio nel 1865 e la scuola \"Principe di Piemonte\" nel 1878. Tutte strutture realizzate in stile Liberty. L'opera di trasformazione della centro citt\u00e0 si concluse a fine ottocento con l'ampliamento del Corso Garibaldi grazie al nuovo tratto del Corso Ugo de Carolis e poi la realizzazione del Teatro Garibaldi nel 1896.\nIl 1\u00ba ottobre del 1860 si svolse alla porte della citt\u00e0 la battaglia del Volturno tra Borbonici e garibaldini. Il sammaritano Errico Malatesta fu un esponente del pensiero anarchico.\nIl 30 settembre 1862 la citt\u00e0 assunse il nome di Santa Maria Capua Vetere per rimarcare il legame storico-geografico con l'antica citt\u00e0 di Capua.\nDal XX secolo ad oggi.\nDal XX secolo in poi la cittadina \u00e8 passata da un'economia agricola gestita da una borghesia agraria ad un'economia post-industriale.\nDurante la seconda guerra mondiale, la citt\u00e0 sub\u00ec almeno 10 tra incursioni e bombardamenti aerei. Dopo l'armistizio dell'8 settembre, i tedeschi circondarono la caserma del X Reggimento Genio di S. Maria C.V., nessun milite si offr\u00ec di combattere con i tedeschi, cos\u00ec vennero trasferiti nel campo di concentramento di Dachau. La citt\u00e0 venne liberata dagli inglesi il 5 ottobre 1943. Tra civili uccisi dai tedeschi in fuga e vittime dei disordini di quei giorni, si contarono 17 vittime civili, tra cui Carlo Santagata. Durante il 1944, gli alleati condannano a morte e fucilano 11 \"repubblichini\" in una cava a S.Angelo in Formis o dietro il Cimitero di S.Maria C.V.\nIl monumento in Villa Comunale riporta 119 caduti sammaritani vittime della seconda guerra mondiale.\nIn occasione del XVI centenario del Concilio Plenario Capuano (391-392), Domenica, 24 maggio 1992; papa Giovanni Paolo II ha fatto visita all'Arcidiocesi di Capua, recandosi nel pomeriggio nella citt\u00e0 sammaritana. La prima tappa del pontefice \u00e8 stata presso lo stabilimento della Siemens AG, che dava lavoro a migliaia di famiglie del posto. Successivamente ha tenuto discorsi con i giovani della comunit\u00e0 presso l'Anfiteatro Campano, per concludere la visita pastorale presso la Basilica di Santa Maria Maggiore (Santa Maria Capua Vetere), dove ha celebrato la funzione religiosa.\nLa cittadina si \u00e8 estesa nell'arco degli anni prima verso nord (direzione Sant'Angelo in Formis) e quindi verso sud (direzione Aversa, principalmente nella zona di Sant'Andrea dei Lagni) e relativamente meno nella direzione est-ovest, contribuendo a rendere un'unica conurbazione il percorso Capua - Caserta, attraversato dall'antica via Appia (nel ventunesimo secolo ex strada statale 7), nonch\u00e9 dalla ferrovia Roma-Cassino-Napoli. Nei pressi corre l'autostrada A1 Milano-Napoli, accessibile tramite il nuovo casello di Santa Maria Capua Vetere, che \u00e8 direttamente collegato con la statale della Reggia.\nGeografia fisica.\nTerritorio.\nIl territorio di Santa Maria Capua Vetere si colloca nella pianura campana a sud del fiume Volturno e dei Monti Tifatini e ad nord dei Regi Lagni. \u00c8 situato in una posizione pianeggiante con una media di 36 con picchi di 45 e minimi di 14 .\nPer quanto attiene al rischio sismico, Santa Maria Capua Vetere \u00e8 posta in una zona classificata a sismicit\u00e0 media.\nClima.\nSecondo i dati della stazione meteorologica di Caserta il clima \u00e8 quello tipico dei comuni della pianura Campana: l'estate \u00e8 caratterizzata da caldo afoso, mentre l'inverno \u00e8 mediamente freddo con rare nevicate. Le precipitazioni oscillano dai 136\u00a0mm di novembre ai 19\u00a0mm di luglio. Il tasso di umidit\u00e0 \u00e8 invece in media del 74% mentre il vento oscilla nei massimi tra i W 9\u00a0km/h e i W 16\u00a0km/h.\nMonumenti e luoghi d'interesse.\nArchitetture religiose.\nBasilica di Santa Maria Maggiore.\n\u00c8 il duomo della citt\u00e0. Fu edificata nel 432 da san Simmaco, vescovo di Capua e patrono di Santa Maria Capua Vetere. Simmaco dedic\u00f2 la basilica alla Madonna dopo che il concilio di Efeso aveva proclamato Maria come Madre di Dio.\nArchitetture civili.\nTeatri.\nTeatro Garibaldi.\nIl Teatro Garibaldi, opera di Antonio Curri, sito nel centro storico cittadino, \u00e8 la sede di vari eventi teatrali. Per anni ha ospitato grandi compositori e artisti tanto da finire spesso agli onori della cronaca nazionale. La facciata, chiaramente ispirata all'Opera Garnier di Parigi, presenta le statue in gesso di Goldoni (a destra) e Alfieri (a sinistra) che simboleggiano la Commedia e la Tragedia e rendono tale struttura una delle pi\u00f9 caratteristiche della citt\u00e0.\nSociet\u00e0.\nEtnie e minoranze straniere.\nSecondo i dati ISTAT al 1\u00ba gennaio 2015 la popolazione straniera residente era di persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nTradizione e folclore.\nFesta della Beata Vergine Maria Assunta.\nOgni anno il Simulacro dell'Assunta, Patrona della Citt\u00e0 di Santa Maria, \u00e8 onorato con solenni festeggiamenti a partire dal 4 agosto, giorno in cui, dopo il tradizionale \"bacio del piede\" da parte dei fedeli, viene esposto sull'Altare maggiore del Duomo. Segue nei giorni successivi il Novenario, culminante nelle solenni celebrazioni del 14 e 15 agosto.\nLa processione del 14 agosto, che si svolge consuetudinariamente attraverso la Via Mazzocchi e il rettangolo di Piazza Mazzini, ritorna poi in Piazza Matteotti, dove prima del solenne rientro in chiesa, si tiene il famoso spettacolo pirotecnico dell\"incendio del campanile\". I festeggiamenti si concludono il 22 agosto, ottava dell'Assunzione, con la reposizione del simulacro nella propria cappella.\nI primi cenni storici alla \"Festa dell'Assunta\" risalgono al XV secolo come dimostrano le visite ufficiali dei sovrani d'Aragona a Santa Maria proprio in occasione di tale festivit\u00e0.\nIstituzioni ed enti.\nSanta Maria Capua Vetere \u00e8 sede di uffici giudiziari dal 1808, anno in cui Giuseppe Bonaparte, re di Napoli, fissa in questa citt\u00e0 la sede del Tribunale di prima istanza e del tribunale criminale da Capua; ospita gli uffici del Tribunale di Santa Maria Capua Vetere, del Giudice di Pace di Santa Maria Capua Vetere, della Procura della Repubblica e dell'Ufficio UNEP nella Cittadella Giudiziaria. Santa Maria \u00e8 anche sede dell'Ospedale San Giuseppe e Melorio.\n\u00c8 stata per molti anni sede di una caserma militare sita in via Mario Fiore. Ospita il Penitenziario Militare dedicato al Tenente Ezio Andolfato ed \u00e8 sede anche della casa circondariale \"Francesco Uccella\".\nCultura e istruzione.\nBiblioteche.\nSanta Maria Capua Vetere \u00e8 sede di tre biblioteche:\nScuole.\nSanta Maria Capua Vetere \u00e8 sede di quattro scuole dell'infanzia, di cinque scuole primarie, di quattro scuole medie, di cinque istituti comprensivi, di un liceo artistico, un liceo linguistico, due licei scientifici, un liceo della comunicazione, due istituti tecnici e un istituto professionale. Il liceo pi\u00f9 antico della citt\u00e0 \u00e8 il Liceo classico Cneo Nevio istituito nel 1865 ed accorpato al liceo scientifico Amaldi.\nUniversit\u00e0.\nHanno sede nella citt\u00e0 due dei dipartimenti universitari dell'Universit\u00e0 degli Studi della Campania \"Luigi Vanvitelli\": \nEventi.\nAnfiteatro d'Oro.\nNato come Luglio Canoro 63, era una manifestazione canora svoltasi tra il 1963 e il 1969. Nel 1964 assunse la denominazione \"Anfiteatro d'Oro\" ed ebbe come sede il Teatro Garibaldi.\n\"Certamen Latinum Capuanum\".\nIl \"Certamen Latinum Capuanum\" \u00e8 una competizione nazionale sulla lingua latina alla quale possono partecipare gli studenti di tutta Italia che frequentano gli ultimi due anni delle scuole superiori che prevedono lo studio della lingua latina.\nInfrastrutture e trasporti.\nLa citt\u00e0 \u00e8 collegata tramite la stazione dei treni alla linea ferroviaria Roma-Napoli via Cassino e alla ferrovia Alifana.\nIl 15 dicembre 2008 \u00e8 stato inoltre inaugurato il nuovo casello autostradale di Santa Maria Capua Vetere sulla A1, i cui lavori iniziarono nel 2005, che consente poi di immettersi sulla strada statale 700 della Reggia di Caserta.\nSport.\nLe principali societ\u00e0 sportive cittadine sono:\nAraldica.\nLo stemma della citt\u00e0 \u00e8 di origine molto recente: risale al 1888. \u00c8 di colore rosso, con una croce, sormontata da una corona, sotto la quale una fascia d'oro riporta le iniziali \"O.P.Q.C.\", sigla di \"Ordo Populus Que Campanus\" (\"Ordine E Popolo Campano\" in latino). La sigla O.P.Q.C. fu scelta dopo una annosa disputa con l'odierna citt\u00e0 di Capua sull'utilizzo della sigla \"S.P.Q.C.\" (\"Senatus Populusque Capuarum\") appartenente all'antica Capua, avendo Capua, come Roma, anche essa un Senato. Quest'ultima sigla fu assegnata alla Capua moderna pertanto Santa Maria Capua Vetere scelse l'altra sigla.\nLa croce simboleggia, invece, il forte legame storico con il nucleo originario cittadino intorno alla chiesa di Santa Maria Maggiore, che dava anche precedentemente nome a tale paese.\nIl gonfalone, come da statuto cittadino, \u00ab\u00e8 un drappo di colore rosso ornato di ricami in oro e caricato dello stemma del Comune, ai cui lati sono posti un ramo di ulivo e un ramo di alloro intrecciati alla base, e reca in alto la dicitura in oro \u00bb."}
{"id": "30397", "revid": "92920", "url": "https://it.wikipedia.org/wiki?curid=30397", "title": "Sparanise", "text": "Sparanise \u00e8 un comune italiano di abitanti della provincia di Caserta in Campania, fondato nel 988. Si trova tra le statali Appia e Casilina.\nTerritorio.\nCentro di pianura affiancato a colline, \u00e8 posto nell'alto casertano vicino a Teano. Fa parte del territorio dell'Agro Caleno.\nOrigini e storia.\nL'abate Roffredo, del Monastero benedettino di San Vincenzo in Volturno, eresse una chiesa in quello che era territorio di Calvi. All'ombra di questa chiesa, nacque Sparanise. \nL'origine della denominazione \"Sparanise\" segue diverse ipotesi:\nSparanise rappresenta parte del territorio dell\u2019antica Cales, fu con molta probabilit\u00e0 popolata fin dall\u2019antichit\u00e0.\nI primi ritrovamenti della presenza umana sul territorio di Sparanise risalgono all\u2019Eneolitico finale (circa 2500 a.C.), come dimostra il rinvenimento di una tomba \u201ca fossa\u201d della facies del Gaudo, scoperta in localit\u00e0 Ciommentolara.\nIl ritrovamento di iscrizioni in lingua osca e le isolate certificazioni di materiale archeologico, fanno credere che il territorio fosse abitato anche in et\u00e0 arcaica e classica.\nDurante il periodo medievale vicino alla chiesetta di San Vitaliano era attivo un mulino ad acqua che si alimentava per mezzo dei ruscelli. Nel XV secolo iniziarono a prendere forma le cortes (poi corti) ovvero caseggiati disposti, quasi a forma circolare, intorno a uno spiazzo, poi chiamato dal volgo aria. La corte che non necessariamente apparteneva a un'unica famiglia aveva il vantaggio di mettere in comune alcuni servizi quali stallatico, latrine, pozzo, cisterne ed era chiusa da importanti mura con funzione di protezione. Ancora oggi nel tessuto urbano e del centro storico sono presenti le evidenze delle corti e alcune zone del paese portano ancora il nome di Corte seguito dal nome del proprietario. \nOnorificenze.\nIl 10 dicembre 2002 il Presidente della Repubblica Carlo Azeglio Ciampi, su proposta del Ministro dell'interno, concesse al comune di Sparanise il titolo di Citt\u00e0.\nInfrastrutture e trasporti.\nFerrovie.\nLa stazione di Sparanise fa parte della linea ferrovia Roma-Cassino-Napoli, stazione aperta nel 1892."}
{"id": "30401", "revid": "123474625", "url": "https://it.wikipedia.org/wiki?curid=30401", "title": "Tora e Piccilli", "text": "Tora e Piccilli \u00e8 un comune italiano sparso di 850 abitanti della provincia di Caserta in Campania. Sede comunale \u00e8 la frazione di Tora.\nStoria.\nTora e Piccilli sorge lungo le pendici del complesso vulcanico di Roccamonfina, antichissima area eruttiva estintasi all'incirca ventitr\u00e9 secoli fa, al 269 a.C.. Secondo Catone si deve ai Sanniti la fondazione del primo nucleo di costruzioni fortificate nella zona di Tora e Presenzano, identificate in seguito con la citt\u00e0 di Rufrae. Le truppe romane ebbero il definitivo sopravvento su questi popoli nel III secolo a.C. ed iniziarono la colonizzazione di tutto il territorio campano. Sub\u00ec tale sorte anche la citt\u00e0 di Rufrae, di cui si trovano alcuni ruderi lungo la via Casilina fra Tora e Piccilli e Presenzano. Altri ritrovamenti nell'area del comune di Tora e Piccilli testimoniano l'esistenza di insediamenti agricoli chiamati \"ville rustiche\"."}
{"id": "30402", "revid": "1632387", "url": "https://it.wikipedia.org/wiki?curid=30402", "title": "Trentola Ducenta", "text": "Tr\u00e8ntola Ducenta \u00e8 un comune italiano di abitanti della provincia di Caserta in Campania. Le due localit\u00e0 che danno il nome al comune formano un unico centro abitato, per cui non si tratta di un comune sparso.\nOrigini del nome.\nLe denominazioni di ciascuna delle due storiche localit\u00e0 comunali, e quindi l'etimologia dei nomi \"Trentola\" e \"Ducenta\", deriva, molto probabilmente, dalla quantit\u00e0 di \"iugeri\" che costituivano un fondo. Ducenta era composta infatti da 200 iugeri, mentre Trentola da 30 iugeri.\nAltri, invece, ritengono che Trentola sia riconducibile a \"Tremula\", borgo citato da Tito Livio.\nStoria.\nLa prima informazione storica su Ducenta, pur essendo pi\u00f9 antica di Trentola, si ha su di un Diploma dei Principi di Capua \u2013 secolo X. Il feudo di Trentola ebbe vita travagliata, come la maggior parte dei centri minori del Regno. Tra i feudatari segnaliamo: i baroni Rizzo di Napoli, i conti Gaetani, i Pignatelli di Monteleone (1485), i Parise (1631), ed infine i Masola (originari di Genova).\nNel 1637 Domenico Masola venne investito del titolo di marchese di Trentola da Re Filippo IV di Spagna. Fino al riassetto amministrativo operato da Benito Mussolini si chiamava solo Trentola, poich\u00e9 non comprendeva Ducenta, assegnatagli per scorporo dal comune di Lusciano e Ducenta, poi diventato semplicemente Lusciano.\nSociet\u00e0.\nFeste religiose.\nNel paese si tengono i festeggiamenti per san Michele della chiesa a Trentola e san Giorgio della chiesa a Ducenta.\nIstituzioni, enti e associazioni.\nNella Frazione di Ducenta si trovano Il \"Pontificio istituto missioni estere\" con la sigla (P.I.M.E.) e La \"Piccola casa della Divina Provvidenza\", conosciuta anche con il nome di \"Cottolengo\" dal nome del suo fondatore san Giuseppe Benedetto Cottolengo.\nCultura.\nIstruzione.\nLa biblioteca comunale \u00e8 situata in piazza Guglielmo Marconi.\nEconomia.\nUn tempo ad economia essenzialmente agricola, il Comune ha ceduto il passo a progetti di massificazione edil-speculativa (come dimostra la tabella demografica) e ad attivit\u00e0 meramente commerciali sostanzialmente scollegate da qualsiasi schema di produzione di base.\nInfrastrutture e trasporti.\nLa localit\u00e0 \u00e8 servita dalle autolinee in servizio pubblico gestite dalla societ\u00e0 CTP.\nIl paese \u00e8 attraversato dalla superstrada SP 335 ex SS 265 dei Ponti della Valle (Giugliano - Marcianise).\nIn passato erano presenti due relazioni su ferro, la tranvia Aversa-Albanova, gestita dalla Soci\u00e9t\u00e9 Anonyme des Tramways Provinciaux (SATP) e attiva fra il 1912 e il 1960, e la ferrovia Alifana \"bassa\", in esercizio fra il 1913 e il 1976, che a Trentola-Ducenta disponevano rispettivamente di una fermata e di una stazione fra loro in corrispondenza.\nAmministrazione.\nNel maggio del 2016 il consiglio comunale \u00e8 stato sciolto ed il comune \u00e8 stato commissariato. Nel settembre del 2017 la durata dello scioglimento del consiglio comunale \u00e8 stata prorogata per il periodo di sei mesi."}
{"id": "30404", "revid": "1444396", "url": "https://it.wikipedia.org/wiki?curid=30404", "title": "Valle Agricola", "text": "Valle Agricola \u00e8 un comune italiano di 800 abitanti della provincia di Caserta in Campania.\nStoria.\nValle Agricola \u00e8 un borgo di antichissime origini.\nIn epoca sannita era tappa obbligata per i pastori che provenivano dalla bassa valle del fiume Lete in direzione dei pascoli montani. Tale antica usanza \u00e8 stata confermata dal ritrovamento di diverse tombe sannitiche.\nSuccessivamente fu \"vico\" romano (borgo autonomo) e, nel medioevo, il centro venne fortificato dai longobardi.\nIn epoca medievale il comune era chiamato \"Vallis Pratae\" (Valle di Prata) in quanto dipendente dalla baronia di Prata Sannita. I cittadini di Valle infatti gi\u00e0 nel XIV secolo prestarono giuramento ai conti Pandone, signori di Prata.\nAl 1814 risale il distaccamento amministrativo da Prata e la nascita del comune autonomo. Pochi anni prima (1810) la commissione feudale aveva abolito ogni esazione d'imposta nel comune a causa della povert\u00e0 della gente che vi abitava.\nNel 1863 il tradizionale nome del borgo (Valle di Prata) fu mutato in quello attuale (Valle Agricola) e, nel 1874, fu avviata la costruzione di una strada per Ailano al fine di sostituire l'antica via che passava per Prata.\nDal 1927 al 1945 appartenne alla provincia di Benevento a causa della temporanea soppressione della provincia di Caserta.\nNel 1934, in piena dittatura fascista, la popolazione si ribell\u00f2 per la forte pressione fiscale. Momenti drammatici si vissero anche durante la seconda guerra mondiale.\nNel 1980, seppure con una lieve maggioranza, i valligiani rifiutarono il mutamento del nome in \"Valle Matese\".\nSimboli.\nLo stemma comunale viene raffigurato per la prima volta nel catasto onciario del 1743: su campo di colore argento sono siti quattro punti di colore azzurro che simboleggiano i quattro rioni (o \"pizzi\") attraverso i quali si \u00e8 formato il borgo: Colle, Piscupanne, Pizzuni, Terra. La scritta V.D.P. ricorda l'antico nome (Valle di Piana).\nSociet\u00e0.\nTradizioni e folclore.\nIl costume tradizionale femminile si compone di gonna, camicia ricamata, corpetto ricamato in oro e copricapo (mappa).\nSentito \u00e8 il culto di San Rocco e di San Nicandro.\nEconomia.\nL'economia \u00e8 prevalentemente di carattere agricolo."}
{"id": "30405", "revid": "15756", "url": "https://it.wikipedia.org/wiki?curid=30405", "title": "Valle di Maddaloni", "text": "Valle di Maddaloni \u00e8 un comune italiano di abitanti della provincia di Caserta in Campania. Situato alle falde del Monte Castello, confina con la provincia di Benevento.\nOrigini del nome.\nIl nome ha una chiara origine: deriva dal latino \"vallis\" valle. La specifica Maddaloni identifica la zona. In passato era conosciuto con il nome di Valle Tifantina, in riferimento ai monti limitrofi.\nStoria.\nNon \u00e8 nota l\u2019epoca di fondazione di Valle di Maddaloni, ma la sua nascita sembra legata strettamente alla presenza di un castello edificato su un'altura poco distante dal nucleo abitativo originario in epoca alto medievale. Il castello dovette sopportare le scorrerie dei Goti, dei Vandali e dei Saraceni. Il tessuto abitativo del paese presenta perci\u00f2 la tipica conformazione degli insediamenti medievali, con un percorso principale, l\u2019odierna Corso Umberto I, e delle piccole diramazioni collaterali.\nLa storia di Valle ruota per tutto il medioevo attorno alle sorti del castello che a partire dal 1300 e fino al 1500, fu oggetto di passaggi ereditari o \u201cforzati\u201d tra varie dinastie, tra le quali la famiglia catalana dei \u201cde La Rath\u201d e la stirpe francese degli Artois.\nAlle soglie del XIV sec, il castello ebbe diversi dominatori: pass\u00f2 dalle mani di Onorato I Caetani di nuovo a quelle dei \u201cDella Ratta\u201d e precisamente da Giovanni, a Francesco a Caterina.\nSotto il governo spagnolo, Ferdinando il Cattolico conferm\u00f2 a Caterina il possesso dei territori di Valle, Caserta, Limatola, Dugenta e Sant'Agata de' Goti.\nNel 1509 Caterina spos\u00f2 Andrea Matteo Acquaviva, duca d\u2019Atri. In queste complesse vicende di successione, si inserisce la notizia della vendita, nel 1470, del \"Feudo di Valle\" da parte di Francesco della Ratta ad un suo omonimo per la somma irrisoria di 1500 ducati, al punto da far pensare pi\u00f9 ad una donazione che ad una compravendita. Francesco godette per 23 anni del feudo, fino a quando tra lasciti, confische, riscatti e vendite, pass\u00f2 da un Andrada agli Acquaviva (1544), da costoro ai Gaetani Sermoneta (1635) ed infine a Carlo III di Borbone nel 1753.\nTra queste vicende la popolazione vallese tra il XVI ed il XVII sec. pass\u00f2 da 3090 anime (1620) a meno di 500 a causa di una grave pestilenza. L\u2019acquisto da parte di Carlo di Borbone della \"Terra di Vallata di Maddaloni\" \u00e8 strettamente correlato alla costruzione del Palazzo Reale nella citt\u00e0 di Caserta. Motivo principale fu la necessit\u00e0 di rifornire il sito reale e la stessa Caserta di abbondanti quantit\u00e0 d\u2019acqua che sarebbe dovuta passare in gran parte per il \"Feudo di Valle\"; ci\u00f2 port\u00f2 alla costruzione del maestoso Acquedotto Carolino. I lavori dei \u201cPonti\u201d iniziarono nel 1752 e vennero portati a termine nel 1759. L\u2019inaugurazione ebbe luogo nel 1760, cui segu\u00ec quella dell\u2019acquedotto nel 1764. In et\u00e0 borbonica, la popolazione lievit\u00f2 a circa 700 abitanti.\nNei secoli XIX e XX, grazie al governo borbonico ed alle abbondanti derrate alimentari prodotte da una popolazione quasi del tutto dedita all\u2019agricoltura, la densit\u00e0 degli abitanti sal\u00ec da 800 anime a quasi 1200 nel 1840. Il 1\u00ba ottobre 1860 fu combattuta la famosa battaglia del Volturno presso i Ponti della Valle, tra le truppe garibaldine, guidate da Nino Bixio, e l\u2019esercito borbonico. Fu proprio grazie ad essa che l\u2019esercito garibaldino evit\u00f2 l\u2019accerchiamento delle truppe borboniche e la disfatta finale.\nOggi, a ricordo di questa battaglia, sorge, nelle immediate vicinanze dei Ponti di Valle, un monumento ossario in memoria di quanti diedero la vita per la conquista dell\u2019Unit\u00e0 d\u2019Italia.\nSimbolo.\nLo stemma attuale \u00e8 composto da uno scudo che, obbligatoriamente adottato per gli Enti, deve essere di forma comunemente detta \u201csannitico moderno\u201d, cio\u00e8 composto da uno scudo rettangolare con angoli inferiori arrotondati. Tale elemento deve mantenere una proporzione di sete moduli di larghezza e nove moduli di altezza, nella cui area, detta campo, avvengono le varie suddivisioni.\nIl campo dello stemma di Valle di Maddaloni, risulta di tipo troncato, ossia suddiviso in due registri orizzontali, tale tipologia di suddivisione appare per la prima volta, tra gli stemmi e gonfaloni, nel XIV sec. Nel registro superiore \u00e8 presente l\u2019Annunciazione, con a sinistra l\u2019Arcangelo Gabriele e a destra, in genuflessione, la Beata Vergine Maria. Fa da sfondo, a tale campo, una campitura verde, indice di vittoria, onore e abbondanza. Nel registro inferiore, invece, \u00e8 presente un castello in muratura a tre torri, cinque finestre ed una porta centrale, simbolo di nobilt\u00e0 e potest\u00e0 feudale, il tutto su di una campitura blu, simbolo di gloria virt\u00f9 e fermezza, tonalit\u00e0 molto presente negli stemmi comunali. Ai lati di detto castello \u00e8 presente la scritta \u201cValle\u201d, che per ragioni di \u201cequilibrio\u201d \u00e8 stata suddivisa per entrambi i lati.\nIl gonfalone, rispetta in pieno le caratteristiche dettate dal Decreto del Presidente del Consiglio dei Ministri, ossia deve essere composto da una drappo rettangolare di cm. 90 x 180, il campo interno deve essere riempito da uno o pi\u00f9 colori degli smalti, nel nostro caso specifico risulta di colore rosso porpora, indice di vittoria e pace. Il drappo \u00e8 sospeso, tramite un bilico mobile, ad un\u2019asta con bullette poste a spirale e terminante con una punta di freccia. Di forma rettangolare terminante in basso a punta, presenta un\u2019iscrizione centrata conversa verso il basso COMUNE mentre nella riga sottostante DI. L\u2019iscrizione sovrasta una corona turrita composta da un cerchio d\u2019oro aperto, nella quale cortina sono presenti due cordate, con otto posterle ciascuna, di cui solo cinque visibili per piano, il tutto terminante con otto torri, anch\u2019esse visibili solo cinque, riunite tra loro da una cortina muraria, il tutto in color oro e nero. Segue verso il basso lo scudo dello stemma del Comune, che sovrasta due racemi legati tra loro in basso a centro da un nastro a coccarda. Il ramo di sinistra raffigura la palma, simbolo della vittoria e pace, mentre il ramo di destra raffigura la quercia, simbolo di forza, nobilt\u00e0 e potenza. In basso si chiude il tutto con un\u2019iscrizione centrata conversa verso l\u2019alto recante VALLE DI MADDALONI. La scritta, come vuole il decreto, si presenta con lettere maiuscole romane posta al di sotto dello scudo. Il gonfalone termina con una frange d\u2019orata.\nMonumenti e luoghi di interesse.\nAcquedotto Carolino.\nNel comune di Valle di Maddaloni si trovano i \"Ponti della Valle\", l'acquedotto Carolino costruito da Luigi Vanvitelli per portare l'acqua dalle fonti del Monte Taburno fino alla Reggia di Caserta e inserito nella lista dei patrimoni dell'umanit\u00e0 dall'UNESCO. L'opera ha richiesto 16 anni di lavori e il supporto dei pi\u00f9 stimati studiosi e matematici del regno di Napoli, destando, per l'intero tempo di realizzazione, l'attenzione da parte dell'Europa intera, tanto da essere riconosciuta come una delle opere di maggiore interesse architettonico e ingegneristico del XVIII secolo.\nMonumento Ossario ai Caduti garibaldini.\nAutore del progetto, per la parte architettonica fu l'ingegner Carmelo Destino, mentre lo scultore Enrico Mossuti realizz\u00f2 la statua bronzea raffigurante la vittoria alata e gli altorilievi in pietra con il ritratto dei protagonisti dell'epopea garibaldina. La costruzione fu realizzata da Giuseppe Cozzolino.\nGeografia antropica.\nUrbanistica.\nNel corso dei decenni \u00e8 stato effettuato un adeguamento antisismico del sistema viario e urbanistico, a partire dalla \"Casa Comunale\" fino ad arrivare ai giorni nostri con il resto delle costruzioni comunali.\nFrazioni e localit\u00e0.\nSul territorio sono presenti 4 localit\u00e0 e 1 frazione.\nLocalit\u00e0 di Oschito.\nLa localit\u00e0 di Oschito \u00e8 prevalentemente composta da fabbriche, \u00e8 situata nella parte Sud del paese e conta circa 20 abitanti.\nLocalit\u00e0 di Campanariello.\nLa frazione o localit\u00e0 di Campanariello sorge a 145 metri sul livello del mare, alle falde del Monte Longano. Nella frazione o localit\u00e0 di Campanariello risiedono 15 abitanti.\nLocalit\u00e0 (Via) Bagnoli e Variante Sannitica.\nLe localit\u00e0 di Via Bagnoli e Variante Sannitica sono per lo pi\u00f9 localit\u00e0 di passaggio, situate lungo le strade \"SS 265var\" e \"SP 120\", al momento non si hanno informazioni sulla popolazione presente.\nFrazione di Ponti della Valle.\nLa frazione Ponti della Valle \u00e8 situata lungo la Strada statale 265 dei Ponti della Valle verso l'abitato di Maddaloni.\nEconomia.\nAgricoltura.\nIl comune \u00e8 un importante centro agricolo e industriale (lavorazione della mela annurca e materiali da costruzione). Fa parte di: Regione Agraria n. 5 \u2013 Colline di Caserta.\nIndustria.\nMolto sviluppata dal punto di vista commerciale e imprenditoriale vantando un gran numero di negozi e imprese private.\nInfrastrutture e trasporti.\nStrade.\nIl comune di Valle di Maddaloni, \u00e8 completamente attraversato dalla Strada statale 265 dei Ponti della Valle, che al livello della zona Oschito, prende il nome di \"\"Strada statale 265 Variante Sannitica\".\" Nella parte Est del paese, parte l'innesto della \"Ex SS265/SP335 ora SP 116 Sannitica.\" L'asse viario principale del paese \u00e8 la Strada statale 265 var di Fondo Valle Isclero ex SP 115, la strada prende il nome dallo stesso fiume Isclero.\nFerrovie.\nA servizio del comune vi \u00e8 la stazione di Valle di Maddaloni ubicata sulla linea Napoli-Foggia. Sono presenti 4 passaggi a livello, tra cui 3 chiusi e 1 percorribile (situato presso Via Sannitica SP 314).\nMobilit\u00e0 urbana.\nIl paese \u00e8 servito dall'agenzia Autoservizi Irpini (AIR) per raggiungere il pi\u00f9 vicino paese di Sant'Agata de' Goti, Maddaloni, Caserta. Possibili collegamenti con Limatola e Dugenta tramite bus Damiano Autolinee e Trasporti (TPL).\nAmministrazione.\nL'attuale sindaco della Valle di Maddaloni \u00e8 Francesco Buzzo, eletto dalla lista civica \"Cambiamo Valle\" del 2017."}
{"id": "30406", "revid": "125707442", "url": "https://it.wikipedia.org/wiki?curid=30406", "title": "Villa Literno", "text": "Villa Literno (Vico di Pantano fino al 1927) \u00e8 un comune italiano di abitanti della provincia di Caserta in Campania. Fa parte dell'agro aversano.\nStoria.\nL'et\u00e0 romana.\nIn epoca romana la localit\u00e0 era denominata Vicus Feniculensis con riferimento alle prime colture della zona addette alla produzione del fieno. La strada \"via Feniculense\" ne perpetua il nome in ricordo.\nMedioevo ed et\u00e0 moderna.\nDurante la dominazione normanna, tra i piccoli feudi in cui vennero smembrate le diocesi di Capua e di Aversa si trova notizia di \"San Sossio del Pantano\", oggi zona periferica del comune, e di \"Vico di Pantano\" con chiaro riferimento alla zona acquitrinosa che circondava il paese. Durante il periodo svevo, il territorio fu possesso della famiglia De Apolita. Dopo il 1268, con la dominazione angioina il re Carlo I d'Angi\u00f2 promosse la costruzione del castello, come riserva di caccia.\nAi primi del Trecento Vico di Pantano risulta posseduta da Michele de Cantono, di Messina, padrone del castello di Pantano, consigliere e familiare della regina consorte Sancha d'Aragona e del sovrano Roberto d'Angi\u00f2, dal quale aveva ricevuto i territori di Vico di Pantano e di Gaudo. All'epoca Vico di Pantano comprendeva le chiese di San Tammaro, di Santa Maria di Villa Vici, di Santa Maria da Savilone, di San Pietro, di San Marco e di Santa Maria del Pantano. Vico di Pantano pass\u00f2 alla famiglia dei Carafa della Stadera per via dotale, in seguito del matrimonio di Francesco Malizia Carafa con Maria Origlia della Stadera. Nel 1528 Vico di Pantano ritorn\u00f2 alla Regia Corte insieme ad altri feudi della famiglia Carafa e quindi fu venduto ad Alfonso d'Avalos d'Aquino. Per lungo tempo il territorio fu oggetto di interventi di bonifica che, iniziati dal vicer\u00e9 di Napoli Pedro \u00c1lvarez de Toledo y Z\u00fa\u00f1iga, si protrassero nel tempo e continuarono sino ai giorni nostri ad opera del Consorzio di Bonifica del Bacino Inferiore del Volturno.\nEt\u00e0 contemporanea.\nCon la ripartizione territoriale del Regno di Napoli promossa nel 1806 da Giuseppe Bonaparte, Vico di Pantano fu incluso amministrativamente nella provincia di Terra di Lavoro, ed in particolare nel distretto di Caserta e nel circondario di Trentola. Nel 1927 su impulso del governo Mussolini la provincia di Terra di Lavoro fu soppressa e i suoi comuni ripartiti fra le province adiacenti. Vico di Pantano fu aggregata alla provincia di Napoli; contestualmente, la cittadina assunse la denominazione di \"Villa Literno\". Il nome richiama il sito archeologico di \"Liternum\", situato sulla rive del lago Patria nell'omonima localit\u00e0 frazione della citt\u00e0 di Giugliano in Campania. Nel 1945, dopo la fine della seconda guerra mondiale, Villa Literno divenne parte della neocostituita provincia di Caserta.\nNel dopoguerra, le vaste aree bonificate dell'agro del Volturno resero Villa Literno uno dei principali centri di una fiorente agricoltura intensiva, soprattutto per la produzione del pomodoro. Il comune divenne cos\u00ec uno tra i pi\u00f9 rilevanti attrattori di immigrazione straniera in Italia: numerosi furono infatti gli stranieri, per lo pi\u00f9 africani, che vi confluivano allo scopo di cercare impiego come braccianti. A Villa Literno come negli altri centri vicini, gli immigrati erano per\u00f2 sottoposti a durissime condizioni di lavoro, sotto il giogo del caporalato, e alloggiavano i ricoveri di fortuna come casolari privi di servizi che a mano a mano diedero vita al cosiddetto ghetto di Villa Literno. \nLa convivenza degli immigrati con la popolazione locale assunse presto forme conflittuali, e alla fine degli anni ottanta port\u00f2 all'organizzazione di vere e proprie ronde per allontanare i braccianti stranieri dai centri abitati. Non mancarono gli episodi di sangue, riconducibili tanto ad azioni camorristiche quanto a iniziative della criminalit\u00e0 comune. Emblematico fu, nel 1989, l'omicidio di Jerry Masslo, un rifugiato sudafricano impegnato nella raccolta del pomodoro che rimase vittima di una sparatoria nel corso di una rapina perpetrata ai danni degli immigrati. L'episodio ebbe vasta eco nell'opinione pubblica e culmin\u00f2 nel funerale di Stato. Nel 1994 il ghetto di Villa Literno fu distrutto da un incendio doloso, che il vescovo di Caserta Raffaele Nogaro defin\u00ec un \"incendio di Stato\".\nSociet\u00e0.\nEtnie e minoranze straniere.\nAl 1\u00ba gennaio 2021 gli stranieri residenti a Villa Literno erano 1220, pari al 10,0% della popolazione complessiva.\nLingue e dialetti.\nIl dialetto liternese, parlato anche a Casal di Principe, San Cipriano d'Aversa e Casapesenna, \u00e8 una variante del napoletano contraddistinta da alcune peculiarit\u00e0 fonetiche, morfologiche e sintattiche, ad esempio la sostituzione della vocale a con e, come nell'espressione \"stej accis\" (in luogo di \"staj accis\") usata per indicare una condizione miserevole.\nTradizioni e folclore.\nCarnevale.\nI festeggiamenti del carnevale di Villa Literno hanno origini antiche. La storia moderna del carnevale del paese ha inizio ufficialmente nel 1985. Da allora ogni anno viene organizzata la manifestazione con cortei mascherati, balli ed una gara tra i carri allegorici.\nCultura.\nIstruzione.\nLa biblioteca comunale \u00e8 situata in via Chiesa.\nInfrastrutture e trasporti.\nStrade.\nIl territorio \u00e8 attraversato in direzione nord-sud dalla via Santa Maria a Cubito e in direzione est-ovest dalla SS 7 bis detta \"Asse di supporto\".\nFerrovie.\nLa stazione ferroviaria di Villa Literno, posta lungo la ferrovia Roma-Formia-Napoli e punto d'origine del cosiddetto \"passante ferroviario di Napoli\", \u00e8 servita dai treni regionali.\nMobilit\u00e0 urbana.\nVilla Literno \u00e8 servita dalle linee bus della compagnia CTP: \nAmministrazione.\n \n \nSport.\nLa societ\u00e0 di calcio A.S.D Villa Literno ha disputato campionati dilettantistici regionali."}
{"id": "30407", "revid": "789421", "url": "https://it.wikipedia.org/wiki?curid=30407", "title": "Scuola di Pistoia", "text": "Con il termine Scuola di Pistoia (coniato nel 1966 dal critico Cesare Vivaldi sulle pagine della rivista \"Collage\") si indicano tradizionalmente tre-quattro artisti attivi nel capoluogo toscano tra il 1964 e il 1969: Roberto Barni (Pistoia, 30 settembre 1939), Umberto Buscioni (Pistoia, 13 luglio 1931 \u2013 Pistoia, 6 maggio 2019) e Gianni Ruffi (Firenze, 15 febbraio del 1938), cui spesso si aggiunge il nome dell'architetto Adolfo Natalini (Pistoia, 10 maggio 1941 \u2013 Firenze, 23 gennaio 2020).\nPur traendo ispirazione dal territorio comune della Pop Art, le strade dei quattro si allontanano presto dagli stereotipi e le une dalle altre; Barni prosegue con ironia terminale nella ricerca sull'uomo e sulla bestia. Buscioni si lascia guidare dai colori e dalla composizione del Pontormo verso una nuova interpretazione del quotidiano; Ruffi sceglie un percorso poetico e stralunato, costruito spesso su giochi di parole e doppi sensi."}
{"id": "30408", "revid": "123057344", "url": "https://it.wikipedia.org/wiki?curid=30408", "title": "Villa di Briano", "text": "Villa di Briano, \u00e8 un comune italiano di abitanti della provincia di Caserta in Campania.\nGeografia fisica.\nDistante 20\u00a0km dal capoluogo provinciale e 23\u00a0km da Napoli. In passato appartenente alla cosiddetta Terra di Lavoro, \u00e8 al centro di un agglomerato detto agro aversano. Come tutti i comuni aversani, un tempo sotto la provincia di Napoli, pass\u00f2 poi alla provincia di Caserta.\nStoria.\nIl Paese in passato era conosciuto con il nome di Frignano minore (piccolo), fin quando il consiglio comunale del 17 novembre 1950 presieduto dal Sindaco Costantino Vanacore, decise di cambiarlo in quello attuale che deriva dal latino \"vallis\" valle e dal nome di persona 'Ambriano' che con il tempo \u00e8 divenuto Mbriano poi Briano.\nMonumenti e luoghi d'interesse.\nSantuario Maria Santissima di Briano.\nIl paese \u00e8 noto soprattutto per l'antica chiesetta di Maria Santissima di Briano che sorge in aperta campagna. La domenica che segue quella della Pasqua cristiana i fedeli provenienti da varie parti della Campania, ma soprattutto dal casertano e napoletano, omaggiano la Madonna di Briano con una festa. I partecipanti solitamente giungono nel paese accompagnati da variopinti carri festanti ricchi di iconografie sacre, danzando e cantando sulle note di famosi canti popolari. Il luned\u00ec in Albis, inoltre, \u00e8 il momento in cui lo spirito religioso si fonde con il desiderio di divertirsi: decine di carri allegorici giungono dai paesi limitrofi e \u201ci vattienti\u201d danno adito ad una frenesia incontenibile.\nChiesa Maria Santissima Assunta in Cielo.\nLa Chiesa di Maria Santissima Assunta in Cielo rappresentata la Chiesa madre del paese e fu edificata su un'antica Cappella prima dell'anno mille, infatti agli atti diocesiani era indicata come Parrocchia gi\u00e0 nel 1342. Fu ristrutturata intorno al 1700 con stile barocco, ma in seguito sub\u00ec altre modifiche: a tre navate, ha struttura a forma latina con una cupola che sovrasta il presbiterio. La chiesa si eleva di circa due metri dal livello stradale; la sopraelevazione comprende un sagrato di forma semicircolare con 11 gradini in pietre selciate; presenta un ingresso principale e due laterali, tre navate ed \u00e8 in stile barocco e rinascimentale. La facciata conserva lo stile settecentesco; nella parte alta sono riprodotte, in stucco, la Santissima Trinit\u00e0 e l'Assunzione di Maria Vergine. All'interno, vicino all'entrata, si ammira un antico Battistero costituito da un monoblocco in marmo. L'interno \u00e8 ricco di affreschi che conferiscono all'ambiente un'atmosfera \"caratteristica\". Essa si differenzia dalle altre chiese della diocesi di Aversa soprattutto per la posizione del suo campanile, che pu\u00f2 definirsi inconsueta, in quanto esso si eleva nella stessa struttura della chiesa e non ai lati. Il campanile che consta di tre piani, funge anche da torre civica.\nSociet\u00e0.\nReligione.\nI Brianesi oltre ad essere devoti alla Vergine \u201cMaria SS Assunta in Cielo\u201d, che ne rappresenta la Patrona, lo sono anche per la Madonna di Briano alla quale, \u00e8 stato dedicato un Santuario. Tale tempietto, di struttura romanica, rappresenta un vero e proprio punto di riferimento anche per i cittadini dei paesi limitrofi. Chi lo visita per la prima volta, resta sorpreso dalla semplicit\u00e0 di questo edificio, il quale sia esternamente che internamente non presenta alcuna fastosit\u00e0. I cittadini attribuiscono alla Madonna vari episodi miracolosi tra cui uno avvenuto nel 1656, quando una peste decim\u00f2 la popolazione di molti paesi campani; a Villa di Briano si ebbero pochissime vittime in seguito ad una processione verso il santuario; ancora oggi, dopo quasi 500 anni, la cittadinanza organizza processioni in segno di ringraziamento e devozione. Il piazzale antistante la chiesetta. Il sito ufficiale del Comune e documenti inediti di sindonologi ripresi dalla stampa nazionale ed internazionale, acquisiti da sindonologi ufficiali, hanno illustrato che i familiari e seguaci di Corradino di Svevia, dopo la sconfitta, si rifugiarono nei tunnel del castello Pallavicini per nascondere la sindone.\nEconomia.\nPresenta un'economia legata particolarmente all'agricoltura e all'allevamento di bufale, dalle quali si ricavano ottimi latticini. Le condizioni pedoclimatiche tipiche degli areali di coltivazione di certe zone di Villa di Briano, offrono un prodotto tipico dell'agricoltura campana, \u201cla mela annurca\u201d definita \u201cla regina delle mele\u201d e, metodi tradizionali effettuati ancora a mano per consentirne \u201cl'arrossamento\u201d a terra, inducono in detta mela quella fragranza e quel sapore unico ed inimitabile che la caratterizza. Anche se l'agricoltura rimane l'attivit\u00e0 predominante, Villa di Briano ultimamente, esprime un intenso fervore commerciale ed industriale che, riguarda sia la periferia sia il retroterra dell'antico abitato.\nProblemi.\nCamorra.\n Villa di Briano \u00e8 (Insieme a San Cipriano d'Aversa e Casal di Principe) il paese d'origine e in cui sono stati attivi molti esponenti del clan camorristico dei casalesi, le cui attivit\u00e0 illegali si diramano in ampi settori dell'economia locale e regionale, con ramificazioni persino internazionali.\nIl paese \u00e8 citato da Roberto Saviano nel suo romanzo \"Gomorra\", individuandolo uno dei centri indiscussi della camorra casertana. Dopo l'uscita del libro, su volere del Ministero dell'Interno, a Villa di Briano sono stati rafforzati i posti di blocco che ora avvengono sempre con i Carabinieri, Polizia di Stato ed Esercito.\nL'amministrazione del comune \u00e8 stata sciolta due volte per infiltrazioni camorristiche (1992-1998)."}
{"id": "30409", "revid": "2023183", "url": "https://it.wikipedia.org/wiki?curid=30409", "title": "Vitulazio", "text": "Vitulazio \u00e8 un comune italiano di abitanti della provincia di Caserta in Campania.\nGeografia fisica.\nIl centro di Vitulazio \u00e8 ubicato alle falde meridionali del Monte Tutuli e alla destra del fiume Volturno. \u00c8 immerso in una verde e fertile campagna ed \u00e8 attraversato dal torrente Agnena.\nStoria.\nLe sue origini si fanno risalire al III secolo d.C. ed era un vicus romano, cio\u00e8 un'unit\u00e0 minima insediativa, non murata, con carattere esclusivamente agricolo.\nLa storia di Vitulazio \u00e8 legata a quella di Capua. Infatti, gi\u00e0 nel X secolo, Vitulazio era annoverato tra i casali (traduzione medioevale dei \"vicus romani\") di Capua.\nOrigine del nome.\nLe prime fonti fanno risalire il nome del paese a \"Vitulacius\" e secondo la versione popolare ci sono due ipotesi che fanno discendere tale nominativo. La prima afferma che \"vitulus\" (vitello) e \"aptius\" (\"pi\u00f9 adatto\", comparativo dell'aggettivo \"aptus\"), la cui espressione finale sarebbe \"luogo alquanto adatto all'allevamento dei vitelli\".\nLa seconda ipotesi invece fa derivare il nome da \"Vitulus\" (diminutivo di \"Vitus\") e \"aceus\" (\"campo coltivato\" dal latino medioevale). Pertanto la deduzione finale sarebbe quindi da intendersi che il primo agglomerato di paese si sia avuto su un pezzo di campagna di propriet\u00e0 di un certo Vito.\nL'8 agosto 1806, con un decreto, Giuseppe Bonaparte diede autonomia amministrativa al piccolo borgo che assunse il nome di Vitulaccio. Il paese continu\u00f2 a chiamarsi cos\u00ec fino al 3 dicembre 1882, quando il re Umberto I con un regio decreto proclamava che dal 1\u00ba gennaio 1883 il paese avrebbe assunto la nuova denominazione di Vitulazio.\nStemma e gonfalone.\nLo stemma comunale \u00e8 costituito da uno scudo a forma rettangolare con tre lati in linea retta e il quarto, quello inferiore, terminante a punta a mo' di parentesi graffa. Al suo interno \u00e8 raffigurato su uno sfondo bianco un pino, retto simbolicamente dalle zampe anteriori e una posteriore da due tori rampanti; l'altra zampa posteriore poggia su un piano di colore azzurro. Ai lati dello scudo sono disegnate un ramo di alloro e uno di quercia, entrambi aventi bacche d'oro, e intrecciati alla base con un nastro rosso.\nIl gonfalone \u00e8 formato da un drappo diviso in due bande verticali, rispettivamente di colore verde chiaro e bianco; al centro \u00e8 posizionato lo stemma sopra descritto sormontato da una corona con nove merli di colore argento e abbracciato da un fregio frondiforme argentato intrecciato alla base. Sulla parte alta \u00e8 incisa la scritta \"Comune di Vitulazio\".\nMonumenti e luoghi d'interesse.\nChiesa Santa Maria dell'Agnena.\nLa chiesa principale \u00e8 dedicata a Santa Maria dell'Agnena, da cui prende il nome l'omonima parrocchia. Costruita nel XVIII secolo, domina l'intero centro abitato, in quanto \u00e8 situata sulla parte pi\u00f9 alta del paese ai piedi del Monte Tutuli e al suo interno si trovano numerosi dipinti dell'Ottocento di pittori napoletani della scuola di Posillipo di pregevole fattura.\nLa costruzione della chiesa parrocchiale inizi\u00f2 nel 1774 e termin\u00f2 nel 1803. Tutti i dipinti e i decori sugli intonaci furono invece realizzati in epoche successive. L'attuale chiesa fu costruita nelle vicinanze di un'altra chiesa pi\u00f9 piccola, che croll\u00f2 ancor prima che si concludessero i lavori della nuova chiesa parrocchiale; i vitulatini furono pertanto costretti ad entrare nella nuova chiesa sebbene i lavori fossero ancora in corso. La chiesa si trova in quella che un tempo era la zona pi\u00f9 alta del paese.\nSi sviluppa secondo un unico asse ed \u00e8 ad unica navata e con il soffitto a volta. Ai due lati ha annessi due ambienti: a sinistra la Cappella di San Michele Arcangelo mentre a destra la sacrestia.\nLa volta della navata \u00e8 interamente decorata con quattro dipinti principali centrali a tempera molto grandi, ognuno dei quali ha ai due lati due medaglioni e pi\u00f9 in gi\u00f9, sopra ogni finestra, una grande lunetta con la raffigurazione di un angelo.\nAlcuni dipinti furono realizzati nel 1925 dal pittore Olivieri. I dipinti della volta raffigurano \"L'agonia di Ges\u00f9 nel Getsemani\", \"Ges\u00f9 all'et\u00e0 di dodici anni che parla coi dottori nel tempio\", \"San Francesco mentre riceve le stimmate\", il Cuore di Ges\u00f9 tra San Domenico e Santa Caterina da Siena. I medaglioni laterali raffigurano alcuni vescovi e santi importanti: San Benedetto, San Panfilo, San Giovanni Crisostomo, San Roberto Bellarmino, San Girolamo, Sant'Ambrogio, Sant'Agostino e San Simmaco. Sulla parete d'ingresso della chiesa, ai due lati, sopra le due nicchie molto ampie si possono ammirare i dipinti del Battesimo di Ges\u00f9 a sinistra e quello del Buon Pastore a destra.\nI lavori di restauro del 1997 hanno permesso di evidenziare i colori originari con cui fu pitturata la chiesa all'epoca della sua costruzione: si tratta di un giallo paglierino molto tenue. Con quegli stessi colori \u00e8 stata ridipinta ultimamente la chiesa, eliminando cos\u00ec tutti i falsi marmi e le altre decorazioni che, realizzate pochi decenni fa, avevano di molto appesantito l'ambiente.\nLe pareti della navata sono ad arcate, quattro per ogni lato. All'interno di ogni arcata si trova una tela o una statua, ad eccezione della prima arcata di destra e di sinistra, nelle quali si trovano le porte che conducono alla cappella di S. Michele e alla sacrestia.\nLe tele sono di notevole valore artistico e quelle pi\u00f9 antiche appartenevano gi\u00e0 all'antica chiesa, poi crollata. Quelle conservate nella chiesa madre sono quattro e raffigurano: \"San Giuseppe morente\", \"Santa Maria delle Grazie\", \"L'Ultima Cena\" e \"Santa Maria del monte Carmelo\". Quest'ultima tela raffigura la Santa Vergine con ai lati San Biagio, San Sebastiano, Santa Matrona e Santa Lucia, \u00e8 la pi\u00f9 antica e risale agli inizi del Settecento; essa \u00e8 stata ritrovata durante i recenti lavori di restauro. La tela dell\u2019\"Ultima Cena\" porta la firma del pittore napoletano Giacinto Gigante.\nL'abside risulta pi\u00f9 riccamente decorata con stucchi e affreschi. Sui due basamenti da cui ha inizio l'abside si possono ammirare due medaglioni, uno a sinistra raffigurante San Gennaro ed uno a destra raffigurante Sant'Alfonso; sulle due pareti laterali dell'abside quattro dipinti, anche questi come tutti gli altri, realizzati con tecnica a tempera: a sinistra troviamo la scena dell'Annunciazione di Maria, pi\u00f9 in alto, gi\u00e0 nella volta, la scena del Discorso della Montagna; a destra la scena dell'Assunzione di Maria, pi\u00f9 in alto, gi\u00e0 nella volta, la scena dell'Ultima cena.\nAl centro della volta dell'abside \u00e8 ubicato un affresco del 1899; \u00e8 l'unico, tra quelli presenti nella chiesa, a non essere stato realizzato con tecnica a tempera. Autore dell'affresco \u00e8 un pittore napoletano, un certo Barbato. L'affresco descrive una scena dell'Apocalisse: al centro vi \u00e8 l'Agnello pasquale seduto sul libro dei sette sigilli, circondato da due angeli in adorazione e da numerosi vegliardi. Anche questo dipinto \u00e8 stato ritrovato durante i lavori di restauro del 1997; l'affresco era stato infatti ricoperto, nel 1960 circa, da una tela realizzata da un pittore vitulatino.\nSulla parete frontale dell'abside, attualmente si trova una grande tela di Gaetano Gigante, padre del pi\u00f9 noto Giacinto, datata anno 1800; la tela rappresenta la Vergine dell'Agnena, seduta su di un basamento, avente ai piedi un agnello e ai lati Santo Stefano, patrono di Vitulazio, e San Giovanni Battista. In una nicchia laterale della navata.una statua lignea del XVIII raffigurante S. Maria dell'Agnena, titolare della chiesa stessa come era in origine fino agli anni sessanta. la statua tra gli anni seesanta e duemila era ubicata in una nicchia nella parete frontale dell'abside.\nSempre in sacrestia si possono ammirare altre statue lignee molto antiche come: \"Sant'Anna con Maria Bambina\", \"Santa Lucia\" e l\u2019\"Ecce Homo\".\nInfine nell'attigua Cappella di S. Michele si possono ammirare una piccola tela raffigurante l'Arcangelo Michele e due statue lignee raffiguranti una \"L'Arcangelo S. Michele che vince Lucifero\" e l'altra l\u2019\"Arcangelo Raffaele\".\nAlle spalle della chiesa madre si trova l'omonimo centro parrocchiale, moderno ed attrezzato, al centro del quale \u00e8 ubicata dall'anno 2000 l'enorme croce alta 33 m, realizzata in ferro e cemento armato. Tale opera ciclopica fu voluta dall'allora parroco Pietro Lagnese (poi diventato vescovo), per ricordare il Giubileo del 2000; la sua altezza (33 metri) simboleggia gli anni di Ges\u00f9.\nPalazzo dei conti Capece Galeota.\nSi tratta di un palazzo dalle enormi dimensioni a pianta rettangolare realizzato nei primi anni del XIX secolo. Il palazzo, presenta i caratteri propri della casa padronale di una economia contadina, e un tempo era circondato da un ampio parco verde e si trovava alla periferia del paese, in localit\u00e0 Tutuni.\nCasino di caccia dei Borbone.\nLa costruzione si sviluppa lungo l'asse del viale alberato del palazzo Capace Galeota, alle prime falde collinari. Realizzato a forma di torre nei primi anni dell'Ottocento dai Borbone di Napoli, era dagli stessi frequentato per le loro evasioni venatorie. Ancora oggi si presenta in buone condizioni.\nVilla Rotondo.\nRealizzata nei primi anni del Novecento secondo lo stile liberty era circondata da un giardino in stile mediterraneo. Dopo la Seconda guerra mondiale, l'edificio rimase illeso ai bombardamenti americani, ospit\u00f2 gli uffici municipali fino agli anni cinquanta. Dopo diversi decenni di abbandono la villa e il suo giardino sono stati ristrutturati.\nPiazza Riccardo II.\nLa piazza principale dell'abitato \u00e8 intitolata a Riccardo II, principe normanno di Capua, mentre \u00e8 ribattezzata localmente \"Cavajuolo\", in quanto si sviluppa su di un'area in cui sono presenti numerose cave sotterranee, adibite nei secoli passati all'estrazione del tufo. Vi ha sede la casa delle Ancelle dell'Immacolata.\nPiazza Papa Giovanni XXIII.\nNella piazza Papa Giovanni XXIII, anche nota come Piazza Padre Pio, \u00e8 presente una statua in bronzo non di Papa Giovanni XXIII, come il toponimo farebbe giustamente supporre, bens\u00ec di Padre Pio.\nPiazza Vitulatini nel Mondo.\nSi tratta di una spiazzo realizzato verso la fine degli anni novanta, intitolato ai Vitulatini nel Mondo, oggi noto come Piazza Mercato. Grazie alla sua capienza viene adibito al mercato settimanale (il venerd\u00ec), concerti musicali, sagre e altre manifestazioni popolari e tradizionali.\nSociet\u00e0.\nEtnie e minoranze straniere.\nSecondo i dati ISTAT al 1\u00b0 gennaio 2021 la popolazione straniera residente era di 379 persone in rappresentanza del 5,0% della popolazione residente. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nTradizioni e folclore.\nFesta patronale.\nLa festa patronale \u00e8 dedicata a S. Maria dell'Agnena, e si svolge a partire dal gioved\u00ec in Albis, per poi culminare nella solenne processione di lunga durata della domenica in Albis, dove la sacra effigie della Madonna viene adagiata su di un grande carro addobbato con fiori e accompagnata da circa 90 carristi per le strade del paese, dove peraltro vengono allestiti numerosi fuochi pirotecnici. La festa termina la domenica successiva con una maratona di spettacoli pirotecnici e il tradizionale concertino.\nInfrastrutture e trasporti.\nFerrovie.\nIl comune di Vitulazio \u00e8 sprovvisto di stazione e collegamenti ferroviari.\nMobilit\u00e0 urbana.\nVitulazio \u00e8 servita dalla linea 6 della CLP che la collega ai comuni limitrofi di Capua, Bellona, Camigliano, Pastorano, Giano Vetusto. \nNon \u00e8 presente nessun collegamento diretto con il capoluogo provinciale, Caserta."}
{"id": "30411", "revid": "1504506", "url": "https://it.wikipedia.org/wiki?curid=30411", "title": "Amalasunta", "text": "Biografia.\nAmalasunta, in gotico \"Amalaswintha\", nacque a Ravenna da Teodorico e da Audofleda, sorella del re dei Franchi Clodoveo I.\nNel 515 spos\u00f2 Eutarico, appartenente alla stirpe degli Amali, il quale mor\u00ec nel 522, lasciandola con due figli: il maggiore, Atalarico, di cinque anni, e Matasunta. Alla morte del re Teodorico, nel 526, succedette al trono il nipote Atalarico, sotto la sua reggenza.\nProcopio e Cassiodoro, suo \"magister officiorum\", la descrivono profondamente influenzata dalla cultura romana, conoscitrice della lingua latina e greca: Amalasunta diede all'istruzione del figlio un'impostazione pi\u00f9 in linea con la tradizione romana che con quella gota e persegu\u00ec una politica di buoni rapporti tra Goti, Romani e Bizantini, restituendo i beni gi\u00e0 confiscati ai figli di Boezio e di Simmaco, e favorendo la nomina di elementi moderati alle maggiori cariche dello Stato. Elesse il goto Tuluin, gi\u00e0 \"praepositus sacri cubiculi\" sotto Teodorico, \"patricius praesentalis\", con diritto di sedere in Senato e di assumere la cittadinanza romana, e gli affid\u00f2 il comando dell'esercito.\nLa prevalenza di romani goticizzanti nei posti di comando del regno - Cipriano succedette a Cassiodoro nella carica di \"magister officiorum\" - e il disinteresse mostrato, a differenza del padre Teodorico, per le vicende degli alleati Visigoti, in difficolt\u00e0 di fronte all'espansione del Regno franco, le alienarono la solidariet\u00e0 di una parte della nobilt\u00e0 ostrogota, che riusc\u00ec a sottrarle la cura dell'educazione del figlio, allo scopo di farne un futuro re che potesse governare secondo le tradizioni degli antenati. Amalasunta reag\u00ec bandendo, e successivamente facendo uccidere, tre dei capi sospettati di cospirare contro il suo potere e allo stesso tempo apr\u00ec dei negoziati con l'imperatore Giustiniano I, nella prospettiva di fuggire fino a Costantinopoli con il tesoro ostrogoto, consistente, secondo Procopio, nell'enorme somma di 2.880.000 solidi d'oro.\nQueste trattative sarebbero avvenute nel 532 e, sempre secondo Procopio, avrebbero avuto l'intento di eliminare e sostituire Teodora, divenendo lei imperatrice. I Goti a lei ostili sospettavano invece che Amalasunta intendesse sposarsi con un altro nobile goto, eliminando il figlio dalla successione per governare direttamente l'Italia: questa tesi \u00e8 ripresa da Gregorio di Tours, ostile nei confronti di Amalasunta a causa della sua confessione ariana.\nAmalasunta appoggi\u00f2 anche le operazioni della flotta bizantina di Belisario, impegnata nella guerra contro i Vandali, impossessandosi della fortezza di Lilibeo, in Sicilia, gi\u00e0 possedimento ostrogoto portato in dote nel 500 da Amalafrida, sorella di Teodorico e madre di Teodato, al vandalo Trasamondo. La riappropriazione di Lilibeo non fu per\u00f2 riconosciuta da Giustiniano, che dal 533 inizi\u00f2 con il regno goto una complessa trattativa coinvolgente problemi politici e questioni teologiche - la controversia teopaschita - durante la quale Amalasunta avrebbe trattato con il senatore Alessandro, inviato dall'imperatore, la consegna dell'Italia all'Impero nel caso in cui, con la morte del figlio Atalarico, ormai gravemente malato, i suoi rapporti con la nobilt\u00e0 gota si fossero dimostrati insostenibili.\nAlla morte del figlio, avvenuta il 2 ottobre 534, Amalasunta divenne regina a tutti gli effetti e associ\u00f2 al trono il cugino Teodato, duca di Tuscia, con l'intento di rafforzare la propria posizione. Teodato era infatti uno dei pi\u00f9 influenti esponenti della nobilt\u00e0 gota, ma anche educato alla greca e proprietario in Toscana di grandi latifondi, che aveva offerto a Giustiniano in cambio di propriet\u00e0 e onori imperiali, tra i quali un posto in Senato. Teodato poteva essere un elemento di equilibrio nella politica perseguita da Amalasunta, rassicurando gli elementi goti all'interno e garantendo, all'esterno, i buoni rapporti con l'Impero d'Oriente.\nNon sono chiari tutti gli aspetti del complesso gioco politico nel quale fin\u00ec per cadere Amalasunta, n\u00e9 quale sia stato il ruolo di Giustiniano attraverso il suo ambasciatore Pietro che, secondo Procopio, avrebbe avuto contatti con Teodato prima e dopo la decisione di relegare la regina sull'isola Martana, nel lago di Bolsena, dove nel 535, il 30 aprile, fu strangolata nel bagno da parenti di quei Goti che ella aveva ordinato di assassinare.\nGiustiniano, che pure aveva riconosciuto la legittimit\u00e0 del regno di Teodato, prese a pretesto l'assassinio di Amalasunta per iniziare la guerra gotica, che avrebbe visto i Goti fronteggiare i Bizantini per molti anni."}
{"id": "30416", "revid": "6923", "url": "https://it.wikipedia.org/wiki?curid=30416", "title": "Airole", "text": "Airole (\"Air\u00f6e\" in ligure) \u00e8 un comune italiano di 379 abitanti della provincia di Imperia in Liguria.\nGeografia fisica.\nTerritorio.\nIl paese \u00e8 situato nella bassa val Roia, nell'entroterra della provincia di Imperia, vicino alle sponde del fiume Roia (che sfocia poi a Ventimiglia) e si trova a circa 10\u00a0km dalla costa.\nLa zona adiacente al monte Abellio (1.016 m) e al monte Colombin (1.088 m) \u2014 compresa tra i comuni di Airole, Dolceacqua, Rocchetta Nervina e il confine italo-francese \u2014 \u00e8 stata proposta dalla Rete Natura 2000 della Liguria alla commissione della Comunit\u00e0 Europea come Sito di interesse comunitario. Tra le caratteristiche geologiche del sito \u00e8 segnalata una prevalenza di zone calcaree, arenarie e marne; in campo faunistico \u00e8 stata accertata la presenza quasi eccezionale del camoscio \u2014 in un ambiente gi\u00e0 di tipo mediterraneo \u2014 mentre per la flora specie di genziana ligure, il fiordaliso ovoide, la primula impolverata, orchidee e vaste aree di ginepri rossi.\nAltre vette del territorio, al confine amministrativo con Dolceacqua, il monte Abelliotto (899 m).\nOrigini del nome.\nIl toponimo Airole ha una derivazione incerta, dovuta al fatto che non esistono documenti storici al riguardo. Sono state fatte, per\u00f2, alcune supposizioni derivanti dal clima del borgo arioso, dagli aironi o pi\u00f9 fantasiose, come la presenza di uno stregone di nome Airone. Secondo altri studi il toponimo locale deriverebbe dalla parola areola, diminutivo di ajra, col significato di \"piccola aia\".\nStoria.\nPercorso storico.\nFin dall'epoca longobarda nel territorio operarono i monaci bedettini di San Colombano che gi\u00e0 avevano fondato nel cuneese l'abbazia di San Dalmazzo di Pedona e, nel VII secolo, l'abbazia di Taggia. Essi operavano in raccordo e con scambio di merci attraverso i valichi con i monaci dell'abbazia di Lerino, che da monaci eremiti avevano accolto in epoca longobarda la regola cenobitica di san Colombano diffondendosi anche fuori dall'isola, dalla costa da Ventimiglia fino a Seborga; furono monaci famosi per la cultura, lo studio ed il lavoro, e per la riapertura di vie commerciali, la coltivazione intensiva con nuove tecniche agricole, bonifiche terriere e terrazzamenti, e la conservazione degli alimenti; tutte le fondazioni accoglieranno verso il IX secolo la regola benedettina.\nNel X secolo i conti di Ventimiglia assegnarono il territorio di Airole come priorato benedettino proprio ai monaci di Lerino. La coltivazione dell'ulivo, soprattutto oliva taggiasca, si diffuse quindi per opera dei monaci benedettini. La costruzione di frantoi impose insediamenti lungo le acque dei torrenti dove potessero essere impiantati mulini ad acqua.\nNonostante la pi\u00f9 antica testimonianza e menzione del borgo di Airole risalga al 954 - nel particolare viene citato un vassallo del conte di Ventimiglia Guido Guerra, Curlo Targanigra del borgo di Eyrole - la prima citazione documentata \u00e8 datata al 25 gennaio 1273 quando alcune terre e pertinenze del borgo airolese vengono donate dal nobile ventimigliese Folco Curlo al priore Raimondo della certosa di Pesio, nel cuneese.\nDal XIII al XIV secolo i monaci certosini fecero di questo territorio luogo di deposito del sale prodotto e commercializzato tra la costa ligure e il Piemonte, ma allo stesso tempo concessero al Comune di Ventimiglia, in cambio di un annuale censo da corrispondere alla certosa di Pesio, lo sfruttamento del luogo quale zona di pascolo dei greggi. Gi\u00e0 negli interessi espansionistici del comune intemelio, solamente nel corso del 1434 i monaci acconsentirono alla cessione di questa porzione di Airole per la sopravvenuta occasione di quest'ultimi nel rilevare alcune terre presso Torre dei Pagani, nei dintorni di Cuneo e pi\u00f9 vicino alla certosa di Pesio. Fu il priore del monastero ed esponente della famiglia comitale dei Ventimiglia Manuele Lascaris che per conto dei monaci avvi\u00f2 il 26 luglio 1434 le trattative di vendita con il Comune, poi definitivamente redatte il 7 dicembre 1435 tra le parti presso la loggia comunale di Ventimiglia, alla presenza del priore del monastero di San Michele di Ventimiglia e dello stesso Lascaris, per la somma pattuita di 150 fiorini d'oro.\nNel 1498 il parlamento della Magnifica Comunit\u00e0 di Ventimiglia fece donazione di terre a tredici capi di casa provenienti da paesi del circondario, affinch\u00e9 ivi costruissero le loro abitazioni e vi andassero a vivere con le loro famiglie. Nel patto si stabil\u00ec che i nuovi abitanti del luogo pagassero un soldo annuo alla citt\u00e0 per queste terre, con obbligo di poterle alienare soltanto a persone del luogo. In un atto datato al 6 aprile 1504 viene menzionato per la prima volta il termine comunit\u00e0 di Airole, e la successiva nomina dei primi due consoli airolesi, mentre al 1510 risale la completa assegnazione del venticinquesimo e ultimo lotto di terra del nascente nucleo airolese che nel corso dei decenni successivi prosegu\u00ec con la \"colonizzazione\" del territorio; un'autonomia che venne per\u00f2 sempre controllata giuridicamente da Ventimiglia con la nomina diretta dei vari consoli di Airole tramite votazione esclusiva del parlamento intemelio. E come i rappresentanti ventimigliesi, anche il borgo airolese e i diciannove capifamiglia prestarono giuramento, nel 1514, al Banco di San Giorgio. Nel 1588 alla figura dei consoli furono affiancati i cosiddetti \"Boni viri\" nella gestione dell'amministrazione pubblica. Per tutto il XVI secolo la comunit\u00e0 di Airole crebbe prosperosa tra aumento della popolazione e della locale economia tanto che, oltre alla richiesta di edificazione di una nuova chiesa parrocchiale in paese, e di un mulino per la macinatura in loco del grano (1529), il podest\u00e0 di Ventimiglia diede incarico nel 1545 ai locali Michele Bono e Agostino Lansono di valutare una possibilit\u00e0 espansione delle terre airolesi coltivabili lungo il torrente Bevera. Al censimento del 1561, eseguito dal governo della Repubblica di Genova, i \"fuochi\" (nuclei familiari) di Airole risultarono 43 per un totale stimato di circa 210 persone. In questo secolo non mancarono inoltre liti e contrasti con la stessa Ventimiglia (legata soprattutto al mancato pagamento di alcune imposte) e contro la comunit\u00e0 di Penna, soprattutto per aree destinate ai pascoli, che vide nel 1585 l'intervento del parlamento intemelio al fine di redimere i dissidi tra le due comunit\u00e0 della valle.\nNel secolo successivo continu\u00f2 l'espansione del borgo di Airole con la costruzione di nuove abitazioni, architetture religiose, nuovi mulini e frantoi, nuove coltivazioni e un sempre pi\u00f9 maggiore sviluppo dell'olivicoltura, una pi\u00f9 efficiente cinta muraria a scopi difensivi e delle varie arterie e vie di comunicazioni; tale sviluppo demografico ed economico caratterizz\u00f2 anche il primo cinquantennio del XVIII secolo. In questo periodo storico il borgo airolese pat\u00ec, per\u00f2, anche fatti bellici come il rovinoso passaggio delle truppe franco-spagnole nel 1747 (in questo frangente fu distrutto il cinquecentesco ponte costruito sul fiume Roia, poi ricostruito dagli abitanti nel 1754) e, l'anno successivo, il saccheggio perpetrato da 250 soldati provenienti dagli accampamenti di Penna, Olivetta e Bevera che mise a ferro e fuoco la comunit\u00e0. Nonostante gli eventi tragici, il borgo continu\u00f2 la sua crescita demografica che alla data del 1768 risult\u00f2 di ben 777 abitanti; nel 1790 la costruzione della prima fontana pubblica - la cosiddetta \"a Pila\" - nella piazza antistante la parrocchiale airolese dei Santi Filippo e Giacomo port\u00f2 ad un ulteriore sviluppo del paese.\nTerritorio che dopo l'approvazione del parlamento di Ventimiglia, a sua volta dietro concessione del Senato genovese, fu esteso sul finire del XVIII secolo con la costruzione di nuove abitazioni nelle localit\u00e0 di Piani, Teira e Giardino e ancora un miglioramento delle arterie principali di Airole capoluogo.\nIl secolare rapporto amministrativo tra il borgo e Ventimiglia venne rescisso con gli eventi napoleonici di fine Settecento quando, dopo la caduta della Repubblica di Genova, e la conseguente proclamazione della Repubblica Ligure (1797), la nomina di due provvisori agenti municipali sostituirono ad Airole la figura storica dei consoli allo scopo di traghettare il borgo all'indipendenza comunale. Municipalit\u00e0 che fu definitivamente sancita il 16 giugno 1798 con la proclamazione del comune di Airole e la nomina di Giacomo Viale e Carlo Maria Trucchi quali agenti municipali. Amministrativamente fece parte del IX cantone di Ventimiglia nella Giurisdizione delle Palme e dal 1803 centro principale del X cantone delle Palme nella Giurisdizione degli Ulivi. Annesso al Primo Impero francese, dal 13 giugno 1805 al 1814 venne inserito nel Dipartimento delle Alpi Marittime. Nel 1805 \u00e8 menzionata negli archivi la visita pastorale ad Airole del vescovo di Ventimiglia Gerolamo Orengo.\nNel 1815 il territorio fu inglobato nel Regno di Sardegna, cos\u00ec come stabil\u00ec il Congresso di Vienna del 1814, mentre al 12 agosto 1820 risale la ratificazione dei nuovi confini comunali tra i due municipi di Airole e Ventimiglia. Dal 1861 fu annesso al Regno d'Italia. Un nuovo sviluppo urbanistico interess\u00f2 il territorio nei decenni successivi, con il miglioramento della principale arteria stradale nel 1881. Gi\u00e0 interessato da un movimento sismico il 26 maggio 1831, il paese sub\u00ec gravi danni nel terremoto di Diano Marina del 1887. Dal 1859 al 1926 il territorio fu compreso nel VIII mandamento di Ventimiglia del circondario di Sanremo facente parte della provincia di Nizza (poi provincia di Porto Maurizio e, dal 1923, di Imperia).\nInteressato sul finire dell'Ottocento da un tentativo di industrializzazione del territorio da parte della Societ\u00e0 Italiana del Rame, progetto poi abbandonato per il fallimento della stessa societ\u00e0, la costruzione di una centrale idroelettrica fu invece portata a termine nel 1907 e migliorata nel 1935 con l'installazione di nuove turbine. Con lo scoppio della seconda guerra mondiale, e la conseguente ostilit\u00e0 con la vicina Francia, la popolazione airolese fu fatta sfollare nel comune alessandrino di Basaluzzo e solo con la firma dell'armistizio dell'8 settembre 1943 pot\u00e9 far ritorno al paese d'origine. All'occupazione del territorio da parte dei soldati tedeschi, che provoc\u00f2 un nuovo abbandono del paese di buona parte della popolazione, oltre alla distruzione di alcuni edifici e della centrale idroelettrica, segu\u00ec quella francese nel maggio 1945 che sottopose Airole ad un'amministrazione militare guidata dal sindaco Vincenzo Molinari. Solamente con il termine del conflitto, e il ritorno del paese all'amministrazione italiana, il territorio pot\u00e9 ritornare ad una graduale normalit\u00e0 sociale ed economica e con il ripristino dei vari collegamenti viari e ferroviari. Nell'aprile del 1995 Airole fu colpita ancora da una scossa di terremoto.\nDal 1973 al 30 aprile 2011 ha fatto parte della Comunit\u00e0 montana Intemelia, quest'ultima soppressa con la Legge Regionale n\u00ba 23 del 29 dicembre 2010 e in vigore dal 1\u00ba maggio 2011.\nSimboli.\n \nMonumenti e luoghi d'interesse.\nArchitetture civili.\nNella piazza principale del paese, posta di fronte alla parrocchiale dei Santi Filippo e Giacomo, \u00e8 presente la fontana - detta \"la Pila\" - con montature e tracce della precedente struttura del XIX secolo.\nNei pressi della frazione di Collabassa \u00e8 presente l'antico ponte in pietra - ad unica arcata - attraversante il fiume Roia; fino alla met\u00e0 del XX secolo fu l'unica via di comunicazione per raggiungere la frazione airole.\nArchitetture militari.\nNel territorio airolese sono ancora oggi presenti tre antiche torri di avvistamento: la torre d'Oliv\u00e8, la torre del Vio e la torre delle Garbae. Non si conosce l'esatta datazione di tali edifici, ma alcuni studi storici localizzano la loro edificazione posteriormente al XVI secolo.\nErette, come suggerisce la loro ubicazione ad oriente del fiume Roia, principalmente a scopo difensivo o di segnalazione furono inoltre usate dai pastori di Briga e Tenda - oggi entrambe le localit\u00e0 in territorio francese - come ricovero del bestiame durante il periodo invernale.\nLa torre del Vio - posta sul torrente omonimo - fu eretta molto probabilmente nei primi decenni del XVII secolo in contemporanea con la costruzione della strada carrozzabile tra Airole e Fanghetto. Posta su due piani e con un pozzo per la raccolta dell'acqua piovana, \u00e8 citato in un atto di donazione del 1653 - col nome di \"Ch\u00e0\" - di Lorenzo Biancheri fu Batta all'oratorio dei Disciplinanti. La torre delle Garbae, costruita anch'essa su due piani, risulta invece in totale abbandono.\nCostruita unicamente per uso militare \u00e8 la torre d'Oliv\u00e8, la meglio conservata delle tre torri, su tre piani di eguali dimensioni.\nOramai incorporata tra le abitazioni del borgo storico del paese la torre d'Airole fu costruita nell'antico quartiere detto \"della Riva\" - oggi conosciuto come \"Affondin\" - e come le altre torri del territorio era risalente al XVI secolo o inizio del secolo successivo.\nUn documento del 1615 cita la struttura - denominata anche \"Casa della Torre\" - in occasione della visita della famiglia Guglielmi da Vallebona dove risiedettero in una stanza interna offerta dallo zio Amedeo Biancheri. Nel 1644 fu danneggiata da un terremoto e in seguito circondata da altre case dando vita ad un quartiere - \"Quartiere della Torre\" - esistente fino al XIX secolo. La struttura dell'antico edificio \u00e8 ancora ben distinguibile dal resto delle abitazioni.\nDurante gli anni che precedettero la seconda guerra mondiale attorno al monte Pozzo, al confine sud del territorio comunale, fu realizzato un caposaldo del \"I Settore di Copertura Bassa Roja\" del Vallo Alpino. La strada militare di servizio alla fortificazioni e alcuni bunker sono tutt'ora identificabili.\nSociet\u00e0.\nEtnie e minoranze straniere.\nSecondo i dati Istat al 31 dicembre 2019, i cittadini stranieri residenti ad Airole sono , cos\u00ec suddivisi per nazionalit\u00e0, elencando per le presenze pi\u00f9 significative:\nQualit\u00e0 della vita.\nIl comune \u00e8 stato insignito della Bandiera arancione dal Touring Club Italiano.\nCultura.\nCucina.\nOltre ai noti piatti della cucina ligure vi sono particolari prodotti gastronomici esclusivi del paese quale il ciuciulo - un insaccato a base di sanguinaccio, insaporito con erbe varie e cipolle - e una torta dolce chiamata localmente \"past\u00e0\" con nocciole, pinoli e mentine.\nAltre specialit\u00e0 del luogo sono il condiglione sulla brace - una grigliata mista di verdure unita al merluzzo - e le foglie di verza ripiene di riso detti \"capui\".\nEventi.\nA fine maggio viene organizzata lungo l'antico percorso della strada del sale la \"Marcia Internazionale della Val Roia\"; il percorso \u00e8 lungo 15 chilometri passando dal valico di Fanghetto da Airole a Breil-sur-Roya e viceversa.\nGeografia antropica.\nIl territorio comunale \u00e8 costituito, oltre al capoluogo, dalle borgate di case Noceire e di case Giauma e dalla frazione di Collabassa per una superficie territoriale di 14,63\u00a0km\u00b2.\nConfina a nord con il comune francese di Breil-sur-Roya, a sud con Ventimiglia, ad ovest con Olivetta San Michele e ad est con Dolceacqua e Ventimiglia.\nFrazioni.\nIl territorio comunale di Airole comprende l'unica frazione di Collabassa dove a partire dal 1720 cominciarono a risiedere le prime famiglie: i Pallanca e i Biancheri. La fondazione del borgo fu legata alla coltivazione delle terre circostanti - dette dell'Avaudorino, del Bosco e Colla d'Orso - e proprio a met\u00e0 strada tra quest'ultima terra e il torrente Bevera si costruirono le prime abitazioni.\nLa localit\u00e0 fino al 1957 fu interessata dalla totale mancanza d'acqua, sopperita con la costruzione da parte degli abitanti di cisterne per la raccolta dell'acqua piovana dai tetti delle case; dal 1957 un acquedotto fornisce l'acqua potabile dal vallone della Vignassa. La locale chiesa \u00e8 dedicata a san Clemente, patrono della frazione festeggiato il 23 novembre. Ha 54 abitanti.\nEconomia.\nSi basa principalmente sull'attivit\u00e0 agricola specie nella coltivazione degli oliveti da cui si ricava olio extravergine di oliva.\nInfrastrutture e trasporti.\nStrade.\nIl territorio di Airole \u00e8 attraversato principalmente dalla strada statale 20 del Colle di Tenda e di Valle Roja, che permette il collegamento stradale con Olivetta San Michele, a nord, e Ventimiglia a sud.\nFerrovie.\nAirole \u00e8 dotata di una propria fermata sulla linea ferroviaria Cuneo-Limone-Ventimiglia, servita anche da treni diretti per Torino e Arma di Taggia. La fermata, a pochi passi dal centro del paese, \u00e8 stata attivata nel 1979, al momento della riapertura della linea, in sostituzione della vecchia stazione posta a nord a maggiore distanza dall'abitato (ancora attiva come posto di movimento per l'incrocio dei treni, non effettua servizio viaggiatori).\nAmministrazione.\nAltre informazioni amministrative.\nAirole fa parte dell'Unione dei comuni delle Valli Nervia e Roja."}
{"id": "30417", "revid": "1516566", "url": "https://it.wikipedia.org/wiki?curid=30417", "title": "Apricale", "text": "Apricale (\"Avrig\u00e2\" o \"Brigar\" in ligure, \"Bligal\" nella variante locale) \u00e8 un comune italiano di 629 abitanti della provincia di Imperia in Liguria.\nGeografia fisica.\nIl borgo medievale \u00e8 situato nell'entroterra di Bordighera, nella valle del torrente Merdanzo, affluente del Nervia, a 13\u00a0km dalla costa della Riviera di Ponente. Sullo sfondo \u00e8 visibile il monte Bignone (1.299 m.).\nTra le vette del territorio comunale il monte Gouta (1315 m), il monte Alto (1266 m), il monte Cerciai (1256 m), il monte Campi (702 m), il monte Semoigo (614 m), il monte Foa (611 m), il monte Cianela (585 m), il monte Osaggio (541 m) e il monte Curti (516 m).\nStoria.\nPercorso storico.\nL'origine del borgo sembrerebbe risalire all'et\u00e0 del bronzo, grazie ai ritrovamenti di tumoli sepolcrali in localit\u00e0 Pian del Re (nel dialetto locale \"Cian deu Re\"); altri ritrovamenti farebbero risalire una prima frequentazione del territorio al periodo pre-romano. Ufficialmente il borgo venne fondato intorno al X secolo dai conti provenienti da Ventimiglia e furono quest'ultimi ad erigere in tale secolo il castello della Lucertola dove poi si svilupper\u00e0 e amplier\u00e0 il borgo apricalese. La prima attestazione scritta \u00e8 risalente al 1092 - con il nome di Aurigallus - mentre al 1210 \u00e8 attestata una forma di organizzazione comunale, retta da locali consoli.\nDal XIII secolo cominciarono i primi acquisti di terre e diritti da parte di alcuni nobili genovesi, per lo pi\u00f9 a mo' di riscatto per i debiti contratti dai conti di Ventimiglia verso Genova. Nel particolare, al 1272 \u00e8 menzionata negli annali storici l'occupazione di Apricale e del locale castello da parte di un tal Gianella Avvocato con l'aiuto della locale fazione guelfa e l'appoggio della famiglia Grimaldi; l'anno successivo la fazione ghibellina riusc\u00ec, tuttavia, a riprendere il controllo del territorio apricalese e a restituirlo alle dipendenze ventimigliesi. Furono gli stessi Conti di Ventimiglia, nel 1267, a concedere nuovi statuti e capitoli alla comunit\u00e0 di Apricale considerati, quest'ultimi, tra i pi\u00f9 antichi della Liguria.\nAl 1287 risale l'acquisto del feudo da parte di Oberto Doria - gi\u00e0 signore di Dolceacqua dal 1270 - che stabil\u00ec l'unione amministrativa di Apricale con Isolabona all'interno del Marchesato di Dolceacqua; tale unione con la comunit\u00e0 isolese perdur\u00f2 fino al 1573. Al 1524 risale il passaggio del marchesato dolceacquese nel Ducato di Savoia.\nCon l'annessione del contado di Nizza alla Prima Repubblica francese, nel 1793, Apricale entr\u00f2 a far parte del cantone di Perinaldo (distretto di Mentone), poi di Monaco nel dipartimento francese delle Alpi Marittime.\nNel 1805 Apricale rest\u00f2 nel cantone di Dolceacqua (che sostitu\u00ec Perinaldo come capoluogo), ma pass\u00f2 nel nuovo distretto di Sanremo, dello stesso dipartimento, esteso a est per annessione di una parte della Repubblica Ligure.\nAlla caduta del Primo Impero francese, nel 1815, torn\u00f2 al Regno di Sardegna, come stabilito dal Congresso di Vienna, e successivamente nel Regno d'Italia, dal 1861. La municipalit\u00e0 di Apricale fu sottoposta nel III mandamento di Dolceacqua del circondario di Sanremo della provincia di Nizza (poi provincia di Porto Maurizio dopo la cessione alla Francia del territorio nizzardo).\nDal 1973 al 30 aprile 2011 ha fatto parte della Comunit\u00e0 montana Intemelia.\nGli statuti.\nImportanti per la comunit\u00e0 apricalese medievale furono gli storici statuti comunali del 1267, considerati i pi\u00f9 antichi della Liguria, i quali regolarizzarono la vita degli abitanti del borgo con regole ben precise. Ogni aspetto \u00e8 minuziosamente contemplato, dalla regolarizzazione delle principali attivit\u00e0 economiche, al pagamento delle tasse e dei tributi, alle pene per i reati pi\u00f9 gravi.\nProprio sul tema della giustizia si applicarono svariati e talvolta trucidi regolamenti punitivi, dalla sepoltura dell'assassino (ancora vivo) con la vittima, alla decapitazione delle donne adultere fino all'amputazione di un piede o della mano per i ladri di bestiame. I furti dovevano essere prevenuti dalle due guardie campestri - costrette a dormire tutti i giorni d'estate e due notti in inverno nelle ore notturne nei campi - e obbligate loro stesse al risarcimento materiale a seguito del mancato arresto dei presunti ladri dopo otto giorni dal furto.\nGli statuti prevedevano inoltre il \"giudizio di Dio\": il procuratore di danni o furti a terzi poteva essere dichiarato innocente se riusciva a camminare - per un breve tratto - con un ferro rovente in mano senza ustionarsi.\nSimboli.\nLa presenza di un veliero nello stemma comunale, alquanto curiosa per un borgo medievale arroccato nell'entroterra, si spiega con la storica collaborazione tra il paese e i cantieri navali della costa; dai boschi di Apricale proveniva infatti il legname per la costruzione delle navi della flotta della Repubblica di Genova. \nSociet\u00e0.\nEtnie e minoranze straniere.\nSecondo i dati Istat al 31 dicembre 2019, i cittadini stranieri residenti ad Apricale sono .\nQualit\u00e0 della vita.\nIl 29 maggio e 4 luglio 2002 il Comune di Apricale ha conseguito la certificazione del proprio sistema di gestione ambientale conformemente alla norme ISO 14001 e ISO 9001 e un attestato OHSAS 18001 per la sicurezza.\nIl comune fa parte del circuito dei borghi pi\u00f9 belli d'Italia e insignito della Bandiera arancione dal Touring Club Italiano.\nCultura.\nNel centro del paese, lungo una stretta via medievale, ha sede la biblioteca comunale, mentre all'interno del locale castello apricalese si trova il museo della storia di Apricale che conserva documenti e reperti storici tra cui i celebri \"Statuti apricalesi del 1267\".\nEventi.\nOgni anno vengono organizzate mostre fotografiche, scultoree e pittoriche all'interno del castello della Lucertola. L'antistante piazza, cuore del borgo apricalese, \u00e8 teatro di diversi eventi locali quali la festa dell'olio nuovo, la festa della primavera, la festa di san Valentino nel mese di febbraio e la sagra della pansarola (frittelle dolci) la seconda domenica di settembre.\nDal 1990, ogni estate, le strette vie del borgo medioevale ospitano la rassegna di teatro itinerante \"\u2026 E le stelle stanno a guardare\", del Teatro della Tosse. Ogni agosto attori, registi e maestranze del teatro genovese si spostano ne per mettere in scena uno spettacolo a stazioni sempre nuovo, visto da circa 1200 spettatori a sera. La tradizione, iniziata da Tonino Conte ed Emanuele Luzzati, prosegue oggi con Emanuele Conte e Amedeo Romeo.\nDal 2014 il borgo \u00e8 sede della manifestazione \"Apricale Tango\", che nella prima settimana di gennaio richiama numerosi appassionati di tango argentino con eventi, serate danzanti e spettacoli.\nGeografia antropica.\nIl territorio comunale \u00e8 costituito solamente dal capoluogo per una superficie territoriale di 19,94\u00a0km\u00b2.\nConfina a nord con i comuni di Pigna e Castel Vittorio, a sud con Perinaldo, ad ovest con Isolabona e Dolceacqua, ad est con Bajardo e Sanremo.\nEconomia.\nSi basa principalmente sull'agricoltura e sul turismo. In questo borgo si produce olio di oliva, di origine taggiasca, e dalla viticoltura il vino di uva rossese.\nInfrastrutture e trasporti.\nStrade.\nIl territorio di Apricale \u00e8 attraversato principalmente dalla strada provinciale 62 che permette il collegamento con Isolabona, ad ovest, e Perinaldo verso sud; altra arteria stradale \u00e8 la provinciale 63 per Bajardo.\nAmministrazione.\nAltre informazioni amministrative.\nApricale fa parte dell'Unione dei comuni delle Valli Nervia e Roja."}
{"id": "30418", "revid": "1516566", "url": "https://it.wikipedia.org/wiki?curid=30418", "title": "Aquila d'Arroscia", "text": "Aquila d'Arroscia (\"Aquila d'Areuscia\" in ligure) \u00e8 un comune italiano di 155 abitanti della provincia di Imperia in Liguria. La sede comunale \u00e8 ubicata presso la borgata di Piazza.\nGeografia fisica.\nIl paese di Aquila d'Arroscia \u00e8 situato in valle Arroscia, poco sotto la displuviale della Rocca del Bozzaro (948 m) e ai confini con le valli Pennavaira e Ferraia. Altre vette del territorio comunale sono il monte Torretta (852 m).\nUno dei pochi laghi presenti nel territorio provinciale imperiese \u00e8 il lago artificiale della Ferraia, presso il rio omonimo e alla quota di 780 m s.l.m., immerso tra boschi di betulle e faggi. La diga \u00e8 alta 10 metri ed \u00e8 stata costruita nel 1998 per l'opera di irrigazione dei comuni di Aquila d'Arroscia, Borghetto d'Arroscia e Ranzo.\nPi\u00f9 a valle del lago vi \u00e8 la presenza di una cascata, il cui punto massimo di salto verticale \u00e8 di circa 25 metri, che nel periodo estivo, o comunque di maggior siccit\u00e0, rimane a secco in quanto l'acqua viene raccolta nelle condotte del piccolo bacino artificiale. Resti umani e di animali preistorici sono stati altres\u00ec trovati nei pressi di questa cascata, all'interno di una grotta denominata in loco come \"Arma do C\u00fcpp\u00e0\" e avente un'altezza di 13 metri per una larghezza di 32 metri.\nStoria.\nLe prime testimonianze della presenza umana nel territorio aquilotto risalirebbero al Paleolitico Superiore dove i primitivi usavano le grotte della zona, specialmente in val Pennavaira, quale luogo di ricoveri temporanei dei prodotti e di macellazione. Tale frequentazione perdur\u00f2 anche nel Neolitico e nell'et\u00e0 dei metalli; la vicina val Ferraia divenne la principale fonte di produzione del carbone.\nSegu\u00ec la dominazione dei Romani - che stando alle fonti storiche introdussero la coltivazione dell'oliva e forse della cultivar detta \"colombaira\", che pi\u00f9 propriamente prese il nome in omaggio a san Colombano i cui monaci dedicarono la chiesa di Gavenola, poi passata nel comune di Borghetto d'Arroscia. Questa cultivar di oliva venne poi superata dalla variet\u00e0 taggiasca introdotta sempre dai monaci benedettini di San Colombano dell'abbazia di Nostra Signora del Canneto di Taggia dall'XI secolo; essi migliorarono sia la tecnica della viticoltura diffondendo il vino Ormeasco che le altre pratiche agricole e la diffusione del terrazzamento - e quindi sotto il controllo dei Longobardi nel 653, dopo la caduta dell'Impero romano d'Occidente.\nIl borgo di Aquila e altri luoghi della valle Arroscia entrarono dal 1202 a far parte del Marchesato di Clavesana - alleato della Repubblica di Genova - e furono i marchesi ad erigere, intorno all'XI secolo, il locale castello su una sommit\u00e0 rocciosa di una collina e a ridosso del paese. E collegato al maniero deriverebbe, secondo alcune supposizioni, il toponimo Aquila: una leggenda popolare farebbe infatti riferimento a questo rapace che usualmente si stanziava nei pressi della collina, detta poi \"dell'Aquila\". Un'altra versione dell'origine toponomastica, considerata pi\u00f9 verosimile, si collegherebbe invece ad un'importante famiglia del luogo - i Cha - che nel proprio stemma araldico aveva la raffigurazione di due aquile sormontate da una corona imperiale.\nNel 1328 il borgo e il castello furono occupati dal marchese Giorgio Del Carretto, che rilev\u00f2 il possedimento dal vassallo dei Clavesana Oberto Cepolla, salvo poi in epoca successiva ritornare tra i territori del marchesato. Nel 1386 il territorio di Aquila e parte della valle Arroscia passarono sotto il controllo diretto della repubblica genovese, che inser\u00ec Aquila nel vicariato di Ranzo e poi nel capitaneato di Pieve di Teco. Fu questo un periodo fortunato per l'economia del paese e del territorio per l'intensificarsi dei traffici commerciali tra la valle, il Piemonte e la costa ligure.\nSegu\u00ec, quindi, le sorti del marchesato di Zuccarello e con esso rientr\u00f2, dopo la guerra tra Genovesi e Sabaudi nel 1624, tra i possedimenti della Repubblica di Genova, che sottopose Aquila alla giurisdizione del commissariato zuccarellese.\nCon la dominazione francese il territorio di Aquila rientr\u00f2 dal 2 dicembre 1797 all'interno della Repubblica Ligure. Dal 28 aprile del 1798 fece parte del I cantone, con capoluogo Albenga, della Giurisdizione di Centa e dal 1803 centro principale del III cantone di Pieve nella Giurisdizione degli Ulivi; nel 1804 aggreg\u00f2 il territorio del soppresso comune di Gavenola. Annesso al Primo Impero francese, dal 13 giugno 1805 al 1814 venne inserito nel Dipartimento di Montenotte.\nNel 1815 il territorio fu inglobato nel Regno di Sardegna, cos\u00ec come stabil\u00ec il Congresso di Vienna del 1814, e successivamente nel Regno d'Italia dal 1861. Dal 1859 al 1926 il territorio fu compreso nel V mandamento di Pieve di Teco del circondario di Porto Maurizio facente parte della provincia di Porto Maurizio (poi provincia di Imperia, dal 1923). Nel 1862 assume la denominazione de Aquila d'Arroscia.\nNel 1928 il comune di Aquila d'Arroscia fu soppresso e aggregato al territorio comunale di Borghetto d'Arroscia, poi ricostituito nel 1947; al 1949 risalgono gli ultimi aggiustamenti ai confini amministrativi con la cessione a Borghetto d'Arroscia della frazione di Gavenola.\nDal 1973 al 31 dicembre 2008 ha fatto parte della Comunit\u00e0 montana Alta Valle Arroscia e, con le nuove disposizioni della Legge Regionale n\u00b0 24 del 4 luglio 2008, ha fatto parte fino al 2011 della Comunit\u00e0 montana dell'Olivo e Alta Valle Arroscia.\nSociet\u00e0.\nQualit\u00e0 della vita.\nIl comune di Aquila d'Arroscia ha conseguito la certificazione del proprio sistema di gestione ambientale conformemente alla norma ISO 14001.\nGeografia antropica.\nIl territorio comunale \u00e8 costituito, oltre al capoluogo, dalle borgate di Affredore, Aira, Canto, Ferraia, Loga, Maglioreto, Mont\u00e0, Mugno, Piazza (sede comunale) e Salino per una superficie territoriale di 10,06\u00a0km\u00b2.\nConfina a nord con i comuni di Caprauna (CN) e Alto (CN), a sud con Ranzo, ad ovest con Caprauna, Borghetto d'Arroscia e ad est con Nasino (SV), Onzo (SV) e Ranzo.\nEconomia.\nCome altri comuni imperiesi basa la sua economia sulla coltivazione della vite e alla produzione di olio di oliva. Dalla vite vengono ricavati due prodotti vinicoli, l'Ormeasco e il Pigato. \u00c8 praticata anche l'orticoltura e la pastorizia.\nInfrastrutture e trasporti.\nStrade.\nIl territorio di Aquila di Arroscia \u00e8 attraversato principalmente dalla strada provinciale 78 che permette il collegamento stradale con Ranzo, a sud, e Borghetto d'Arroscia ad ovest innestandosi con la provinciale 14.\nAmministrazione.\nAltre informazioni amministrative.\nAquila d'Arroscia fa parte dell'Unione dei comuni dell'Alta Valle Arroscia."}
{"id": "30420", "revid": "1318658", "url": "https://it.wikipedia.org/wiki?curid=30420", "title": "Armo", "text": ""}
{"id": "30421", "revid": "57872", "url": "https://it.wikipedia.org/wiki?curid=30421", "title": "Aurigo", "text": "Aurigo (\"Aorigo\" in ligure, \"Au\u00ecgu\" nella variante locale) \u00e8 un comune italiano di 330 abitanti della provincia di Imperia in Liguria.\nGeografia fisica.\nIl territorio di Aurigo \u00e8 situato nella valle del Maro, tratto terminale della valle del torrente Impero dove qui riceve gli affluenti torrenti e rii di Lacori, Coette, Succo e Banco. Il borgo aurighese si colloca a 431 m s.l.m. su un poggio alle pendici del monte Guardiabella (1218 m), lungo il percorso di mezzacosta che dalla frazione di Candeasco (Borgomaro) conduce a Poggialto e Conio (Borgomaro). Altra vetta del territorio \u00e8 il monte delle Valasse (1206 m), al confine con Rezzo.\nOrigini del nome.\nL'origine del toponimo \u00e8 da far risalire al termine latino \"apricus\", cio\u00e8 \"esposto al sole\", derivante dalla posizione estremamente vantaggiosa, aperta e soleggiata.\nUn'altra ipotesi collegherebbe il nome del borgo ad una persona, Aurigis, di origine germanica. Con il susseguirsi degli eventi storici il toponimo mut\u00f2 poi nella versione \"Castrum Aurigis\" e, quindi, nell'attuale \"Aurigo\".\nStoria.\nPercorso storico.\nLe prime notizie documentate sul borgo e territorio di Aurigo risalgono al XIII secolo quando per la sua posizione fu scelto dai conti di Ventimiglia per la costruzione di un castello. Fu proprio la sicurezza offerta dalla postazione difensiva che permise alla popolazione di andarsi a porre sotto il fisico controllo del maniero, edificando un borgo allungato su di uno sperone collinare e lasciando il primitivo nucleo - insediatosi pi\u00f9 a monte - di cui rimane la chiesa e santuario di Sant'Andrea, quest'ultima citata in un documento del 1242.\nL'attivit\u00e0 della comunit\u00e0 aurighese nel periodo medievale era legata all'agricoltura, soprattutto nella coltivazione dei cereali e degli uliveti del territorio, alla produzione di vino locale e all'allevamento del bestiame (bovini) grazie alla vasta prateria ubicata tra il Colle San Bartolomeo e la zona dell'attuale nucleo frazionario di San Bernardo di Conio (Borgomaro).\nE risale proprio al 2 dicembre 1242 la stipula di un atto di dedizione (e di relativi Statuti) delle due comunit\u00e0 di Aurigo e Poggialto al conte Filippo di Ventimiglia, famiglia che quindi deteneva la propriet\u00e0 feudale sul territorio. Intorno al 1270 questa zona fu attaccata e conquistata dalle truppe di Carlo d'Angi\u00f2 che assoggett\u00f2 Aurigo al suo volere fino alla riconquista, nel 1273, da parte dei conti ventimigliesi anche grazie all'aiuto prestato da Genova; la dominazione dei Conti perdur\u00f2 fino e senza pi\u00f9 contrasti fino al XV secolo.\nNuovi scontri e assedi interessarono ancora il borgo di Aurigo sul finire del Quattrocento quando il signore del Maro Giovanni Antonio di Tenda, figlio di Onorato e di Margherita Del Carretto, per rivendicare antichi e presunti diritti sulla zona comp\u00ec un vero e proprio assalto al locale castello dei conti di Ventimiglia (distrutto nel 1480) obbligando questi ultimi alla resa e alla fuga da Aurigo. La nuova propriet\u00e0 feudale dei Lascaris di Tenda fu tale fino al 1511 quando, con l'aiuto di Renato di Savoia, i conti ventimigliesi tornarono in possesso del loro feudo aurighese.\nNel 1555 la zona feudale di Aurigo, del Maro e di Prel\u00e0 entrarono nei possedimenti del Marchesato di Dolceacqua che nel 1575, cos\u00ec come tutta la valle di Oneglia, entr\u00f2 a far parte dei domini di Emanuele Filiberto di Savoia. Nello stesso periodo risale il passaggio di Aurigo al ramo familiare dei Lascaris di Ventimiglia, conti di Tenda, che nella parte pi\u00f9 alta del borgo aurighese edificheranno un nuovo palazzo signorile a poca distanza dai ruderi dell'antico castello dei Ventimiglia distrutto nel XV secolo. Le fonti storiche dell'epoca attestano inoltre il valore di 750 abitanti tra le due principali comunit\u00e0 di Aurigo (170 \"fuochi\") e di Poggialto (15 \"fuochi\"), un dato che colloca il territorio tra i pi\u00f9 maggiormente abitati della valle del Maro.\nRientrato stabilmente dal XVIII secolo nei possedimenti del Ducato di Savoia, il feudo di Aurigo fu ancora amministrato per conto dei sovrani sabaudi dai conti Lascaris di Ventimiglia e dai collaterali De Gubernatis di Ventimiglia, questi ultimi poi imparentati poi con i marchesi Ferrero di Alassio dando vita al ramo dei Ferrero De Gubernatis di Ventimiglia.\nInteressato dagli scontri tra gli eserciti franco-spagnoli nella guerra di successione austriaca (1747), il territorio aurighese pag\u00f2 caro i nuovi assalti correlati alle campagne napoleoniche in Italia. Nel particolare viene documentato un gravoso episodio che sconvolse il paese il 14 aprile 1800 quando, su ordine del generale delle truppe austro-russe Stanislao Jablonoski, le case furono date alle fiamme dai soldati che pure infierirono sugli inermi abitanti aurighesi.\nFacente parte del Regno di Sardegna, i territori della valle del Maro e quindi anche la municipalit\u00e0 di Aurigo confluirono tra il 1801 e il 1803 nella Repubblica Ligure andando a costituire il II cantone di Val di Maro nella Giurisdizione degli Ulivi. In questo passaggio amministrativo la municipalit\u00e0 di Poggialto, costituita con l'avvento della dominazione napoleonica, fu soppressa e aggregata all'ente municipale di Aurigo. Annesso al Primo Impero francese, dal 13 giugno 1805 al 1814 il territorio venne inserito nel Dipartimento di Montenotte sotto l'arrondissement di Porto Maurizio.\nNuovamente inglobato nel Regno di Sardegna dal 1815, cos\u00ec come stabilito dal Congresso di Vienna del 1814, che sottopose Aurigo nella Divisione di Nizza, conflu\u00ec nel Regno d'Italia dal 1861. Dal 1859 al 1927 il territorio fu compreso nel I mandamento di Borgomaro del circondario di Porto Maurizio facente parte della provincia di Porto Maurizio e, con la sua costituzione, della successiva provincia di Imperia.\nIl terremoto del 23 febbraio 1887 port\u00f2 ad una parziale devastazione del paese e alla morte di 10 persone su 760 abitanti dell'epoca.\nNel 1928 il territorio comunale di Aurigo viene unito al comune di Borgomaro e solo nel 1954 ottenne una nuova indipendenza municipale. Durante le fasi cruciali della seconda guerra mondiale il centro di Aurigo fu la sede operativa di un distaccamento partigiano: la IV Brigata della II Divisione Garibaldi \"Felice Cascione\".\nAd oggi vivono ad Aurigo il marchese Luca Ferrero De Gubernatis Ventimiglia (sindaco dal 2001 al 2006) in un edificio dei primi anni del Novecento, costruito sulle rovine del castello; ed il conte Mario Bianco di San Secondo De Gubernatis Ventimiglia, appartenente ad un ramo collaterale della stessa famiglia, che vive nello storico palazzo del XVI secolo, nei pressi dell'antico castello.\nDal 1973 al 31 dicembre 2008 ha fatto parte della Comunit\u00e0 montana dell'Olivo e, con le nuove disposizioni della Legge Regionale n\u00b0 24 del 4 luglio 2008, fino al 2011 della Comunit\u00e0 montana dell'Olivo e Alta Valle Arroscia.\nSimboli.\nLo stemma ufficiale e il gonfalone sono stati approvati con l'apposito Decreto del Presidente della Repubblica datato al 12 aprile del 1988. \nSociet\u00e0.\nEtnie e minoranze straniere.\nSecondo i dati Istat al 31 dicembre 2019, i cittadini stranieri residenti ad Aurigo sono .\nGeografia antropica.\nIl territorio comunale \u00e8 costituito, oltre al capoluogo, dalle due frazioni di Guardiabella e Poggialto per un totale di 9,14\u00a0km2.\nConfina a nord con i comuni di Rezzo e Pieve di Teco, a sud e ad ovest con Borgomaro e ad est con Pieve di Teco e Borgomaro.\nEconomia.\nL'economia locale \u00e8 basata principalmente sulla produzione agricola e sull'olivicoltura, quest'ultima testimoniata dalla presenza di tre frantoi (due ad Aurigo ed uno in frazione Poggialto) e da un recupero lento ma costante dei terrazzamenti. Discreta \u00e8 la produzione di vino, con vigneti coltivati in localit\u00e0 Aurighi, nei pressi del santuario di Sant'Andrea.\nIl paese, contrariamente a quanto \u00e8 ormai in atto da diversi decenni nell'entroterra ligure, ha cercato di combattere il progressivo abbandono del mondo rurale e lo dimostrano le diverse attivit\u00e0 commerciali ancora presenti sul territorio comunale: negozi di alimentari, bar, trattorie ed osterie ecc.\nOltre a ci\u00f2, \u00e8 da sottolineare una recente inversione di tendenza nell'evoluzione demografica, con aumento della natalit\u00e0; fenomeno, quest'ultimo, che ha convinto l'amministrazione comunale alla riapertura dell'asilo nido e della scuola materna. La struttura, situata nel palazzo comunale, \u00e8 stata inaugurata il 15 settembre 2007.\nInfrastrutture e trasporti.\nStrade.\nIl territorio di Aurigo \u00e8 attraversato principalmente dalla strada provinciale 26 la quale permette il collegamento stradale a nordovest con la frazione Conio di Borgomaro e a sud con la stessa Borgomaro. Altra arteria stradale \u00e8 la provinciale 21 per Carpasio, Caravonica e Cesio.\nAmministrazione.\nAltre informazioni amministrative.\nAurigo fa parte dell'Unione dei comuni della Valle Impero e della Valle del Maro."}
{"id": "30423", "revid": "57872", "url": "https://it.wikipedia.org/wiki?curid=30423", "title": "Bajardo", "text": "Bajardo (\"Baiardo\" in ligure) \u00e8 un comune italiano di 342 abitanti della provincia di Imperia in Liguria.\nGeografia fisica.\nPaese montano della valle Armea situato, in linea d'aria, 11\u00a0km a nord del comune di Ospedaletti, circa 10\u00a0km da Sanremo e posizionato su uno dei crinali delle montagne delle Alpi Marittime dell'entroterra all'apice della val Nervia. Il territorio del comune risulta compreso tra i 332 e i 1.627 metri sul livello del mare. L'escursione altimetrica complessiva risulta essere pari a 1.295 metri. Vette del territorio sono il monte Ceppo (1627 m), il monte Oliveto (1510 m), il monte Gavanelle (1447 m), il monte Bignone (1299 m), il monte Alpicella (1238 m), il monte Collettazzo (1230 m), la Punta Lodiro (1085 m), il monte Garbinee (1065 m), il monte Doa (716 m), il monte Campi (702 m).\nIl territorio \u00e8 composto principalmente da coltivazioni di olivi, qualit\u00e0 taggiasca di montagna, da seminativi ormai incolti, vigne, castagneti e bosco misto. Oggi una parte dei terreni incolti (quelli facilmente irrigabili) \u00e8 stata adibita a floricoltura. La recente sensibilit\u00e0 nazionale sui prodotti biologici ha impresso nuovo interesse per la coltivazione dell'ulivo da olio. Da qualche anno si sta estendendo la coltivazione della lavanda per la successiva distillazione dell'estratto.\nIl borgo ha carattere tipicamente rurale, a struttura sia lineare, sia anulare, e presenta molti aspetti ambientali ed architettonici tipici dei villaggi liguri: pietra, stretti vicoli, con alte case collegate tra loro da archi di controspinta.\nBajardo \u00e8 il municipio della provincia di Imperia con la maggiore altitudine: 910 m s.l.m..\nOrigini del nome.\nLe origini del toponimo Bajardo - la cui prima forma primitiva \"Baaldus\" si \u00e8 poi trasformata nei secoli con i termini Bayaldo e infine Bajardo - sono ancora oggi incerti per la mancanza di documentazioni e fonti certe; vi sono, tuttavia, numerose interpretazioni e derivazioni. La prima attestazione del nome - e, di conseguenza, del borgo - \u00e8 certificata intorno all'anno mille nel cartulario di san Vittore di Marsiglia.\nStoria.\nIl territorio baiardese fu abitato sin dai tempi preistorici, nel particolare al periodo del Mesolitico, epoca alla quale risalgono le sepolture a tumulo di Pian del Re; fu un importante luogo di culto per i druidi (sacerdoti celti) e dei Liguri Euburati. I Romani giunsero ad incontrare le varie popolazioni del luogo nel III secolo a.C. e provvidero innanzi tutto a trasformare l'originario scrigno druidico in una fortezza, tuttora parzialmente visibile.\nCon la caduta dell'Impero Romano d'Occidente anche questa zona del ponente ligure vide l'invasione dei Barbari e la dominazione dei Bizantini nel VI secolo. Il re Rotari dei Longobardi nel 643 occup\u00f2 il territorio e ancora Carlo Magno re dei Franchi nella seconda met\u00e0 dell'VIII secolo. Con la dissoluzione dell'impero carolingio tutta questa zona fu inserita nella Marca Arduinica - istituita dal re Berengario II d'Italia nel 950 - e sotto la giurisdizione del Comitato di Ventimiglia. Tra i secoli IX e X sub\u00ec il ripetuto saccheggio da parte dei saraceni.\nSottoposto al controllo dei conti di Ventimiglia, Bajardo e il borgo di Pigna conobbero un primo attacco militare delle truppe di Genova nel 1130. Il conte Oberto invi\u00f2 sul territorio due squadre di armati che dovettero ben presto arrendersi: nello stesso anno, in una Bajardo occupata dai Genovesi, gli abitanti furono costretti a giurare fedelt\u00e0 al comune e alla chiesa genovese. Tuttavia, di l\u00ec a poco, Genova restitu\u00ec il territorio feudale al conte ventimigliese dietro pesanti condizioni. Con l'alleanza tra i conti di Ventimiglia e la Repubblica di Pisa nel 1170, in funzione antigenovese, il territorio dell'entroterra vide la frequentazione dei marinai pisani allo scopo di rifornirsi del legname per le imbarcazioni. Negli stessi anni entra in conflitto con Albenga, tanto che si registra un trattato di pace tra Baiardo e gli Ingauni nel 1181, dove questi erano rappresentati da il presule Lanterio mentre Baiardo aveva come \"dominus\" il conte Ottone, l'atto venne redatto nel palazzo vescovile di Albenga.\nIntorno alla met\u00e0 del XIII secolo Veirana - figlia di Oberto, conte di Ventimiglia e Badalucco - si spos\u00f2 con Pagano di Ceva, al quale, dopo la morte del padre, pass\u00f2 la quota ereditaria della moglie - met\u00e0 della contea di Badalucco in condominio con il fratello Bonifacio di Ventimiglia - ovvero su vari paesi dell'entroterra, tra i quali pure Bajardo, che divenne cos\u00ec un possesso del Marchesato di Ceva. Le sempre pi\u00f9 forti pressioni dei Genovesi indussero ben presto Pagano e sua moglie a cedere i loro possedimenti nell'estremo ponente al governo della Repubblica di Genova, che li acquist\u00f2 ufficialmente con annessi i relativi diritti e prebende tramite un atto stilato a Genova il 24 novembre 1259 alla presenza del capitano del popolo Guglielmo Boccanegra al prezzo complessivo di 2.300 lire genovesi. Da quel momento Bajardo avrebbe seguito le sorti politiche della repubblica sotto la giurisdizione della podesteria di Triora. Nel 1282 la comunit\u00e0 baiardese invi\u00f2 numerosi alberi per la costruzione di 50 galee nei cantieri navali genovesi e nei secoli uomini della comunit\u00e0 parteciparono alle attivit\u00e0, pure belliche, della \"Superba\". Per un breve periodo, nel corso del 1625, Bajardo fu occupata dalle truppe sabaude di Carlo Emanuele I che furono poi scacciate dai soldati di Sanremo, quest'ultimi alleati dei Genovesi.\nCaduta la repubblica genovese sul finire del XVIII secolo, nel 1797 la municipalit\u00e0 di Bajardo fu inserita nel cantone di Castelfranco della giurisdizione delle Palme (con capoluogo Sanremo) nella Repubblica Ligure; nel 1803 venne aggregato nel cantone sanremese della giurisdizione degli Ulivi (Oneglia capoluogo). Con il passaggio nel Primo Impero francese, dal 1805 al 1814 fu inserito nel cantone di Perinaldo del Dipartimento delle Alpi Marittime.\nIl congresso di Vienna del 1814 decret\u00f2 il passaggio del territorio ligure nel Regno di Sardegna: Bajardo fu compreso nel mandamento di Ceriana della provincia di Sanremo. Con il Regno d'Italia dal 1861 la municipalit\u00e0 di Bajardo fu sottoposta nel II mandamento di Ceriana del circondario di Sanremo della provincia di Nizza (poi provincia di Porto Maurizio dopo la cessione alla Francia del territorio nizzardo).\nIl 23 febbraio 1887 il sisma che colp\u00ec il ponente ligure provoc\u00f2 la semi distruzione del paese vecchio e il crollo del tetto della chiesa parrocchiale di San Nicol\u00f2 per un totale stimato di 220 vittime (su 1700 abitanti circa), dato che risulta essere il maggiore tra i comuni colpiti nella provincia. Il crollo della copertura diede luce ad un'eccezionale scoperta architettonica delle colonne e reperti del tempio pagano su cui era stata edificata la chiesa. Sui capitelli fanno mostra alcune figure di volti che hanno tratti somatici che ricordano popolazioni mongole, ma che in realt\u00e0 sono elemento identificativo degli artigiani lapicidi di Cenova (frazione del comune imperiese di Rezzo).\nIl paese dopo l'armistizio dell'8 settembre 1943 divent\u00f2 baluardo della Resistenza partigiana. Il 14 agosto 1944 avvenne una battaglia durissima celebrata da Mario Mascia nel suo libro pubblicato nell'immediatezza del dopoguerra riguardante la lotta partigiana nella provincia di Imperia con il titolo de \"L'epopea dell'Esercito scalzo\". Alla battaglia prese parte anche Italo Calvino.\nDal 1973 al 30 aprile 2011 ha fatto parte della Comunit\u00e0 montana Intemelia.\nMonumenti e luoghi d'interesse.\nAree naturali.\nNel territorio baiardese il monte Ceppo \u00e8 un sito di interesse comunitario (SIC) istituito con il Decreto Ministeriale del 25 marzo 2005, ai sensi della Direttiva 92/43/CEE (\"Direttiva Habitat\").\nSociet\u00e0.\nEtnie e minoranze straniere.\nSecondo i dati Istat al 31 dicembre 2019, i cittadini stranieri residenti a Bajardo sono .\nCultura.\nEventi.\nDa qualche anno si tiene all'inizio dell'estate una festa che si richiama alle origini celtiche del paese. In tre giorni vengono presentati balli, tradizioni e conferenze, aventi come unico denominatore comune l'origine celtica dell'insediamento.\nLa festa della Ra Barca risulta come l'unica cerimonia antica di carattere non religioso (pur se celebrata nella stessa data delle Pentecoste) presente nell'intero territorio della provincia di Imperia ed \u00e8 la pi\u00f9 sentita del paese. Nell'occasione viene eretto, tramite la sola forza delle braccia, dai giovani ragazzi del paese, un albero di pino abbattuto la notte precedente e trasportato nel centro del paese; il fusto simboleggia l'albero maestro di una nave. Al termine dell'innalzamento si intona un canto, malinconico e dolente, rievocando un'antica storia d'amore conclusasi tragicamente \"\"A barca du mei amure\" \" (\"La barca del mio amore\").\nLa domenica successiva l'albero, come simbolo di buona sorte e felicit\u00e0, viene battuto all'asta al miglior offerente. L'asta \u00e8 spesso accanita per due ordini di motivi: il primo \u00e8 l'alta qualit\u00e0 del materiale: pino del tipo con aghi (foglie) corte \"Pinus sylvestris\", privo di nodi all'interno del fusto (ottimo per legname da edilizia), il secondo \u00e8 la \"luna ideale\" nel momento dell'abbattimento. La concessione dell'autorizzazione all'abbattimento \u00e8 frutto di una deroga speciale in quanto a nessun altro \u00e8 consentito abbattere un pino in tale periodo dell'anno.\nQuesta ricordanza trae origine da un avvenimento che risale al periodo delle repubbliche marinare. Si narra che il signore del paese, il conte Rubino, avesse con la Repubblica di Pisa un florido commercio di legname proveniente dai boschi del Toraggio, del Bignone e del monte Ceppo. Tre dignitari Pisani, giunti in paese per verificare il carico, si innamorarono delle tre figlie del conte: cominci\u00f2 quindi una frequentazione prima segreta e poi contrastata, che culmin\u00f2 con l'allontanamento furtivo, da parte della figlia pi\u00f9 giovane Angelina, dalla casa paterna per incontrare nottetempo, in quello che ancor oggi \u00e8 noto come \"viale degli Innamorati\", il giovane amato, in partenza per Pisa. Gli amanti decisero quindi di fuggire per recarsi nella rada sanremese, dove le navi pisane stavano per salpare. Il conte, venuto a sapere della fuga, li insegu\u00ec armato di spada e raggiunti al passo Ghimbegna, in localit\u00e0 Pian Chissora (nome derivante dal commento dei marinai preoccupati dalla reazione del conte: \"chiss\u00e0 ora!\") decapit\u00f2 la figlia con un solo colpo. La storia narra che gli abitanti di Bajardo raccolsero pietosamente il corpo della giovane sfortunata, lo avvolsero in un manto bianco e lo trasportarono fin sul piazzale del castello (situato nella parte alta del paese presso i resti dell'antica chiesa parrocchiale).\nGeografia antropica.\nIl territorio comunale \u00e8 costituito, oltre al capoluogo, dalle frazioni di Arma, Berzi, Castel d'Eolo, San Gregorio, Vignai per una superficie territoriale di 24,32\u00a0km\u00b2.\nConfina a nord con i comuni di Castel Vittorio e Molini di Triora, a sud con Sanremo e Apricale, ad ovest con Castel Vittorio e Apricale, Badalucco, Ceriana e Sanremo.\nEconomia.\nIl paese si regge oggi principalmente sulle coltivazioni di ulivi di variet\u00e0 taggiasca, che forniscono un delicato olio, e sulla floricoltura. Il frantoio di Bajardo, il pi\u00f9 alto d'Europa, serve tutta la valle Armea. Il turismo, oggi soprattutto tedesco, ha avuto grande sviluppo nei primi anni sessanta con la concessione di terreni gratuiti, divisi i lotti, a fronte dell'obbligo di edificazione di ville.\nIl continuo spopolamento della zona sta rappresentando un grande problema, nonostante vi siano alcune condizioni particolarmente favorevoli ad un'imprenditoria agricola. Nei terrazzamenti di Bajardo, infatti, gli ulivi, che grazie al microclima favorevole possono qui crescere fino ad oltre 800 m di altitudine, non subiscono attacchi da parte della mosca dell'ulivo e di parassiti.\nInfrastrutture e trasporti.\nStrade.\nSul territorio di Bajardo insistono diverse strade provinciali: la SP 56 la unisce a San Romolo (Sanremo), passando sotto la vetta del monte Bignone; la SP 63 permette il collegamento ad ovest con Apricale e verso nord con Castel Vittorio; la SP 54 collega il capoluogo baiardese con la frazione di Vignai passando anche per il territorio comunale di Ceriana. Queste strade costituiscono buona parte del percorso su cui si corre il Rally di Sanremo.\nAmministrazione.\nAltre informazioni amministrative.\nBajardo fa parte dell'Unione dei comuni delle Valli Argentina e Armea."}
{"id": "30424", "revid": "2730", "url": "https://it.wikipedia.org/wiki?curid=30424", "title": "Bordighera", "text": "Bordighera (IPA: ; \"A Bordighea\" in ligure) \u00e8 un comune italiano di abitanti della provincia di Imperia in Liguria.\nGeografia fisica.\nBordighera \u00e8 situata ad ovest della costa della Riviera di Ponente, ubicata ai piedi delle Alpi Marittime sul capo Sant'Ampelio, che costituisce il punto pi\u00f9 meridionale della regione Liguria e dell'Italia settentrionale. Panoramica sul mar Tirreno risulta la frazione di Sasso, arroccata sulla collina bordigotta.\nLe montagne a picco sul mare provocano, in presenza di venti settentrionali (fenomeno che si verifica durante l'inverno) un effetto favonico che rende la stagione fredda molto mite (la media giornaliera delle temperature di gennaio \u00e8 prossima ai +10\u00a0\u00b0C) e, durante l'estate, fresche e vivaci brezze marine attenuano la calura, che comunque raramente \u00e8 eccessiva (media giornaliera nei mesi di luglio e agosto di circa +24\u00a0\u00b0C). Tra le vette del territorio si ricordano il monte Nero (606\u00a0m) e la Colla Merello (224\u00a0m).\nStoria.\nIl borgo nacque intorno al V secolo a.C. grazie alla presenza dei Liguri, i quali si dedicarono all'agricoltura e alla pastorizia abitando in villaggi fortificati costruiti sulla sommit\u00e0 delle alture, in posizione strategica. Testimoni del fatto storico sono i due villaggi, che gli archeologi hanno denominato castellari, nel territorio di Bordighera. Il primo \u00e8 nella zona di Montenero, mentre l'altro a Sapergo di fronte alla frazione di Sasso, presso l'attuale casello dell'autostrada. Quello di Sapergo, scoperto nel 1970, ha restituito tracce di muri a secco dell'epoca preromana, accanto ad altre murature di epoca romana e medievale.\nIn epoca romana fu aperta la Via Julia Augusta, nel 13 a.C., per collegare la Liguria alla Gallia, lungo il percorso dell'attuale Via Aurelia. Proprio di quest'epoca \u00e8 il ritrovamento, nel 1955, di una tomba di epoca imperiale testimone di un probabile insediamento agricolo dell'Impero romano nella zona.\nNei primi anni del V secolo un religioso eremita di nome Ampelio approd\u00f2 su queste coste proveniente dalla Tebaide (Egitto) portando in dono - secondo la leggenda della cristianit\u00e0 - noccioli di dattero; egli viveva in una grotta tra gli scogli, sopra la quale sar\u00e0 edificata la piccola chiesa di Sant'Ampelio. Qui in seguito sorger\u00e0 un priorato monastico dipendente dal'abbazia di Lerino. \u00c8 forse anche grazie a questa figura religiosa Bordighera assunse poi il nome di \"Regina delle palme\", dando al comune una connotazione esotica.\nNel 954 i monaci lerinensi ebbero la conferma dei loro feudi provenzali, del priorato di San Michele di Ventimiglia assieme al feudo di Seborga e Vallebona, tranne i feudi di Hy\u00e8res e di Bordighera, che con Sant'Ampelio passarono ai monaci benedettini dell'abbazia di Montmajour di Arles. \nDopo l'insurrezione di Bordighera del 1140, la [[Repubblica di Genova]] decise di punire la popolazione privandola delle reliquie del santo patrono Ampelio e le fece spostare nella chiesa di Santo Stefano, della fedele citt\u00e0 di [[Sanremo]], di propriet\u00e0 sempre benedettina e dipendente dalla [[Chiesa di Santo Stefano (Genova)|genovese abbazia di Santo Stefano]]. Il 14 maggio 1258 la citt\u00e0 di [[Genova]] decise di spostare nuovamente le reliquie, questa volta direttamente presso l'abbazia genovese di Santo Stefano.\nNel 1204 [[papa Innocenzo III]] confermava ancora la dipendenza feudale dall'abbazia di Montmajour, ma nel 1296 [[papa Bonifacio VIII]] passer\u00e0 la giurisdizione del monastero di Sant'Ampelio all'[[Abbazia di San Fruttuoso|abbazia di San Fruttuoso di Capodimonte di Camogli]]. Nella bolla di donazione di papa Bonifacio VIII del 1296 si cita il feudo con il nome \"Burdigheta\" (da cui Bordighera) derivante forse dalla parola francese \"bordigue\", traducibile in italiano in \"pescaia\", ovvero una [[Laguna|laguna artificiale]] chiusa da paratie di canne, utilizzata all'epoca dai pescatori che probabilmente gi\u00e0 abitavano la collina sopra capo Sant'Ampelio. Sempre dalla bolla si apprende che Burdigheta \u00e8 gi\u00e0 un nucleo abitato, con quindici famiglie residenti; il paese \u00e8 ancora documentato nel 1340. Burdigheta allora \u00e8 una piccola citt\u00e0 alle dipendenze di [[Ventimiglia]].\n[[File:Bordighera in Alpes-Maritimes 1805.svg|thumb|Mappa del [[Alpi Marittime (dipartimento)|Dipartimento delle Alpi Marittime]] nel 1805, con Bordighera nel suo cantone.]]\nIl 2 settembre 1470 alcune famiglie di \"Castrum Sancti Nicolai\", oggi [[Borghetto San Nicol\u00f2]] (frazione odierna di Bordighera), riunitesi nella locale chiesa parrocchiale decisero la riedificazione della citt\u00e0, precedentemente abbandonata. Questa assemblea segn\u00f2 l'atto di fondazione di Bordighera in stile moderno: un borgo fortificato, alto sopra il colle e affacciato sul mare.\nNel 1543 i [[Turchia|Turchi]] assediarono la citt\u00e0 di [[Nizza]], spingendosi poi verso la [[Riviera ligure]], assediando prima Bordighera e poi [[Seborga]] e [[Coldirodi]], catturando uomini, donne e bambini.\nIl 21 aprile 1686, i rappresentanti di otto cittadine ([[Camporosso]], [[Vallebona]], [[Vallecrosia]], [[San Biagio della Cima|San Biagio]], [[Soldano]], Sasso, Borghetto e Bordighera) si riuniscono nell'[[Oratorio di San Bartolomeo (Bordighera)|oratorio bordigotto di San Bartolomeo]] per costituire la Magnifica Comunit\u00e0 degli Otto Luoghi e sottrarsi alla gestione amministrativa della vicina [[Ventimiglia|citt\u00e0 intemelia]]; tale comunit\u00e0 si assoggett\u00f2, comunque, alle dipendenze della [[Repubblica di Genova]].\nCon la dominazione napoleonica la comunit\u00e0 di Bordighera rientr\u00f2 nell'omonimo cantone nella giurisdizione delle Palme, con [[Sanremo]] come capoluogo; nel 1802 pass\u00f2 nel cantone di Ventimiglia nella giurisdizione degli Ulivi (capoluogo [[Oneglia]]). Dal 1805, con il passaggio della [[Repubblica Ligure]] nel [[Primo Impero francese]], Bordighera fu ancora capo cantone del [[Alpi Marittime (dipartimento)|Dipartimento delle Alpi Marittime]]. Nel 1818, la strada voluta da Napoleone, \"La Corniche\" giunger\u00e0 fino a Bordighera facilitando i collegamenti e lo sviluppo dei nuovi quartieri vicino al mare, chiamati all'epoca Borgo Marina. Oggi giorno nessuno utilizza pi\u00f9 questi termini, si parla piuttosto semplicemente di Bordighera per la parte della citt\u00e0 che si \u00e8 sviluppata lungo la costa e di Bordighera Vecchia o Bordighera Alta per il nucleo originale che si trova pi\u00f9 in alto.\n[[File:Noack, Alfred (1833-1895) - Genova - Pescatori di Bordighera. Studio artistico 1880 ca.jpg|thumb|Pescatori sulla spiaggia di Bordighera in una fotografia ottocentesca di [[Alfred Noack|Alfredo Noack]]]]\nFu annesso al [[Regno di Sardegna (1720-1861)|Regno di Sardegna]] nel 1815 dopo il [[Congresso di Vienna]] del 1814, a seguito della caduta di [[Napoleone Bonaparte]]. Facente parte del [[Regno d'Italia (1861-1946)|Regno d'Italia]] dal 1861, dal 1859 al 1926 il territorio fu compreso nel I mandamento omonimo del [[circondario di Sanremo]] facente parte della [[Provincia di Nizza (1859)|provincia di Nizza]] (poi provincia di Porto Maurizio e, dal 1923, di [[Provincia di Imperia|Imperia]]).\nL'Ottocento fu l'epoca d'oro della citt\u00e0, grazie al romanzo di [[Giovanni Domenico Ruffini|Giovanni Ruffini]] [[Il dottor Antonio (romanzo)|\"Il dottor Antonio\"]], che, pubblicato nel 1855 a [[Edimburgo]], suscit\u00f2 l'interesse degli inglesi per la citt\u00e0. Nel 1860 apr\u00ec il primo albergo, Hotel d'Angleterre (oggi villa Eugenia) e nel 1861 accolse il suo primo ospite illustre, il primo ministro inglese [[John Russell, I conte di Russell]].\nNel 1872 s'inaugur\u00f2 la [[Stazione di Bordighera|locale stazione ferroviaria]], che colleg\u00f2 [[Parigi]] e Bordighera in sole ventiquattro ore. Con l'apertura della [[Roma Express|linea Calais-Roma Express]], inaugurata l'8 dicembre 1883, i tempi si accorciarono ulteriormente e ventiquattro ore saranno necessari per collegare [[Londra]] e Bordighera.\nNel 1887 [[St\u00e9phen Li\u00e9geard]], nel suo famoso libro \"La C\u00f4te d'Azur\" dedic\u00f2 alcune pagine a Bordighera dandole gi\u00e0 l'appellativo di \"Regina delle Palme\" e citando un soggiorno dell'[[Eugenia de Montijo|Imperatrice Eugenia]], presso il Grand Hotel Bordighera, nell'autunno del 1886.\nA Bordighera avvenne il 12 febbraio del 1941 un incontro tra [[Benito Mussolini]], allora capo del governo, e il [[caudillo]] [[Francisco Franco]] per discutere l'entrata in guerra della [[Spagna]] accanto dell'Asse. L'incontro avvenne tre giorni dopo il [[Bombardamento navale di Genova (1941)|bombardamento navale inglese di Genova]], il cui scopo principale probabilmente era proprio di fare pressione al generalissimo Franco sulla inopportuna scelta di mettersi contro la Gran Bretagna.\nNel 1947, l'arcivescovo di Genova, [[Giuseppe Siri]], decise finalmente di restituire le reliquie del santo patrono Ampelio ai bordigotti. Il corpo di Sant'Ampelio venne riportato a Bordighera il 16 agosto dove tuttora si trova nella [[Chiesa di Santa Maria Maddalena (Bordighera)|chiesa parrocchiale di Santa Maria Maddalena]], nel centro storico.\nFra il 1947 ed il 1999 ha ospitato il [[Salone Internazionale dell'Umorismo di Bordighera]].\nFra il 21 febbraio e il 2 marzo del 1965 ha ospitato la prima edizione del [[Salone Internazionale dei Comics]].\nDal 1973 al 2008 ha fatto parte della [[Comunit\u00e0 montana Intemelia]].\nSimboli.\n[[File:Bordighera-Stemma.png|border|left|150px]]\n[[File:Bordighera-Gonfalone.png|border|right|100px]]\nLo stemma ufficiale \u00e8 stato approvato con l'apposito Reale Decreto datato al 7 febbraio del 1929. \nMonumenti e luoghi d'interesse.\nLa citt\u00e0 di Bordighera ha un ricco patrimonio architettonico: infatti il [[Ministero della cultura|Ministero per i beni e le attivit\u00e0 culturali]] aveva inserito 45 beni nella lista degli immobili sottoposti a tutela. Oltre a quelli gi\u00e0 citati qui di seguito, i pi\u00f9 noti sono: villa Punta della ruota con giardino Winter, l'albergo Angst, la torre di Sapergo, la casa Rossi a [[Borghetto San Nicol\u00f2]], la torre medioevale dei Mostaccini, villa Amica, villa La Cava, villa Flora, villa Selva Dolce, villa Crosa, villa Rosa, il cinema Olimpia e la villa Filomena.\nNon appare ancora nella lista dei beni vincolati, ma di notevole interesse architettonico sono anche villa La Loggia con il suo giardino, dove abit\u00f2 la duchessa di Leeds con il marito [[George Osborne, X duca di Leeds]] prima di farsi costruire villa Selva Dolce e villa Poggio Ameno dove visse [[Ferdinando di Savoia-Genova (1884-1963)|Ferdinando di Savoia]].\nArchitetture religiose.\n[[File:Bordighera-chiesa santa maria maddalena2.jpg|thumb|La [[Chiesa di Santa Maria Maddalena (Bordighera)|chiesa di Santa Maria Maddalena]] a Bordighera Alta]]\nArchitetture civili.\n[[File:Villa_Garnier_con_torre.jpg|thumb|[[Villa Garnier]]]]\nAree naturali.\n[[File:Giardino esotico Pallanca (Bordighera)-jardin exotique.jpg|thumb|Il [[giardino esotico Pallanca]]]]\nCultura.\n[[File:Bordighera.jpg|thumb|Il dipinto \"Bordighera\" di [[Claude Monet]] (1884) conservato all'[[Art Institute of Chicago]].]]\nIstruzione.\nScuole.\nBordighera \u00e8 sede dei seguenti istituti scolastici statali, inerenti al ciclo scolastico della [[Scuola secondaria di secondo grado in Italia|scuola secondaria di secondo grado]]:\nLibri.\n[[File:Istituto di Studi Liguri.jpg|thumb|L'[[Istituto internazionale di studi liguri]]]]\nA Bordighera \u00e8 ambientato il libro \"[[Chiamami col tuo nome (romanzo)|Chiamami col tuo nome]]\" di [[Andr\u00e9 Aciman|Andr\u00e8 Aciman]].\nCinema.\nNel territorio bordigotto sono state girate alcune pellicole cinematografiche:\nCucina.\n[[File:Sant'Ampelio.JPG|thumb|La [[chiesa di Sant'Ampelio]]]]\nTra i piatti tipici e prodotti di Bordighera, che fanno parte della [[cucina ligure]], vi sono il pat\u00e9 di olive della societ\u00e0 dei produttori d'olio di Bordighera fatto con le [[oliva taggiasca|olive taggiasche]] del territorio; la [[Pissalandrea|pisciar\u00e0]], una [[focaccia]] condita con sugo di pomodoro, olive taggiasche, origano, capperi e naturalmente filetti di sarde che danno il nome alla pietanza; il [[brandacujun]], un piatto a base di baccal\u00e0, patate, aglio e olive taggiasche; i dolci baci di Bordighera - molto simili ai baci di [[Alassio]] - e i bordigotti al rhum, una specie di grande cioccolatino farcito con una crema a base di rhum.\nEventi.\nDal 1947 al 1999, per un totale di 52 edizioni, la citt\u00e0 fu la sede della manifestazione del [[Salone Internazionale dell'Umorismo di Bordighera]], principale festival dedicato all'umorismo e al disegno umoristico.\nSociet\u00e0.\nEtnie e minoranze straniere.\nSecondo i dati [[Istituto nazionale di statistica|Istat]] al 31 dicembre 2019, i cittadini stranieri residenti a Bordighera sono , cos\u00ec suddivisi per nazionalit\u00e0, elencando per le presenze pi\u00f9 significative:\nQualit\u00e0 della vita.\nLa localit\u00e0 ha ottenuto dalla FEE-Italia ([[Foundation for Environmental Education]]) il conferimento della [[Bandiera blu]] per la qualit\u00e0 delle sue [[Spiaggia|spiagge]] nel 2016.\nGeografia antropica.\n[[File:Bordighera-centro storico2.jpg|thumb|Scorcio della citt\u00e0 vecchia di Bordighera]]\nCentro storico.\nBordighera Alta o Citt\u00e0 Vecchia.\nIl centro storico bordigotto ha mantenuto ancora oggi l'antico borgo fortificato costruito con forma pentagonale irregolare e cinto da poderose mura del tardo [[Medioevo]], successivamente rinforzate nel Cinquecento.\nPer accedere alla \"citt\u00e0 vecchia\" bisognava anticamente usufruire di tre porte: la Porta del Capo, Porta Soprana e Porta Sottana. Quella \"Soprana\", chiamata anche \"della Maddalena\", \u00e8 posta ad oriente del borgo e fu aperta nel 1780. Ad occidente quella \"Sottana\" fu costruita nel 1470 e in seguito rifatta in [[Barocco|epoca barocca]] con il sovrastante stemma genovese di [[san Giorgio]].\nIl centro storico \u00e8 attraversato da una fitta rete di vicoli e piazzette, schema classico dei borghi liguri, distribuiti adiacenti alle due vie principali: la \"Via Lunga\" e la \"Via Dritta\".\nFrazioni.\n[[Sasso (Bordighera)|Sasso]].\n[[File:Sasso panorama.png|thumb|Il centro di [[Sasso (Bordighera)|Sasso]]]]\nIl borgo \u00e8 costituito principalmente da case-torri, circondate da piante di ulivi e palme, e racchiuso dai resti di una cinta muraria eretta per la difesa del villaggio.\n[[Borghetto San Nicol\u00f2]].\n[[File:Borghetto San Nicol\u00f2-panorama.jpg|thumb|Panorama di [[Borghetto San Nicol\u00f2]]]]\nLe origini di Borghetto San Nicol\u00f2, oggi frazione di Bordighera, ma comune autonomo fino agli anni venti del Novecento, sono certamente anteriori all'XI secolo, al quale risalgono le sue prime citazioni nei documenti d'archivio. Fu proprio nella chiesa parrocchiale di Borghetto San Nicol\u00f2, tuttora esistente, che il 2 settembre del 1470 si riunirono le famiglie che fondarono Bordighera.\nEconomia.\nL'economia locale si basa essenzialmente sul [[turismo]] grazie alla dolcezza del clima ed alla bellezza dei luoghi. La produzione di olive e dei suoi derivati (olio, pat\u00e9 d'olive, ecc.) ha conquistato una buona reputazione, grazie alla produzione della variet\u00e0 [[oliva taggiasca]] che nel 1997 ha ricevuto la [[denominazione di origine protetta]] (DOP). Un altro settore importante \u00e8 la [[floricoltura]] e la produzione di piante.\nInfrastrutture e trasporti.\nStrade.\nIl territorio di Bordighera \u00e8 attraversato principalmente dalla [[strada statale 1 Via Aurelia]] che permette il collegamento stradale con [[Vallecrosia]], ad ovest, e [[Ospedaletti]] ad est. Inoltre \u00e8 raggiungibile anche grazie al proprio casello autostradale sull'[[Autostrada A10 (Italia)|autostrada A10]].\n\u00c8 servita dalla [[Rete filoviaria di Sanremo|linea filoviaria Sanremo-Ventimiglia]], che ricalca il percorso della preesistente [[tranvia Ventimiglia-Bordighera]]; quest'ultima fu inaugurata nel 1901 ad opera della societ\u00e0 Woodhouse &amp; Baillie e venne soppressa nel 1936. Il capolinea orientale della tranvia si trovava in piazza Mazzini.\nFerrovie.\nBordighera \u00e8 dotata di una [[Stazione di Bordighera|stazione ferroviaria]] sulla [[Ferrovia Genova-Ventimiglia|linea Genova-Ventimiglia]] nel tratto locale compreso tra [[Ventimiglia]] e [[Savona]].\nAmministrazione.\n[[File:Bordighera-municipio3.jpg|thumb|Il [[Palazzo comunale (Bordighera)|municipio]]]]\nGemellaggi.\nBordighera \u00e8 gemellata con:\nSport.\nBordighera \u00e8 stata sede di tappa nel [[Giro d'Italia 1953]]: la 13\u00aa tappa [[Genova]] - Bordighera (256\u00a0km), si concluse con la vittoria di [[Oreste Conte]] mentre la 14\u00aa tappa Bordighera - [[Torino]] (242\u00a0km) vide vincitore [[Pietro Giudici]].\nCollegamenti esterni.\n[[Categoria:Bordighera| ]]"}
{"id": "30425", "revid": "1516566", "url": "https://it.wikipedia.org/wiki?curid=30425", "title": "Borghetto d'Arroscia", "text": "Borghetto d'Arroscia (\"O Borghetto d'Areuscia\" in ligure, \"Burghettu\" nella variante locale) \u00e8 un comune italiano di 426 abitanti della provincia di Imperia in Liguria.\nGeografia fisica.\nIl territorio borghettino \u00e8 situato nel fondovalle del torrente Arroscia, a monte della confluenza del rio Calabria con il torrente principale. Tra le vette del territorio il monte Bello (1315 m), il monte Cucco (1144 m), il monte Boschetto (831 m), il monte Sprandega (791 m) e il monte Riondo (776 m).\nStoria.\nL'attestazione del toponimo \u00e8 datata al 1496 e cio\u00e8 quando compare per la prima volta in un atto la dicitura latina \"ecclesia Sanct Marci de Burghetto\".\nAlla caduta dell'Impero romano d'Occidente (476) anche il territorio di Borghetto fu interessato dalle invasioni barbariche, a cui seguirono le dominazioni da parte dei Longobardi - nel 643 - e dei Franchi fino all'888. Nel periodo carolingio entr\u00f2 assieme ad altri paesi del fondovalle fra i possedimenti del Contado di Albenga e, successivamente, nella Marca Arduinica sotto giurisdizione dello stesso comitato albenganese.\nLa fondazione di un primo insediamento stabile avvenne probabilmente in epoca alto medievale grazie allo spostamento di buona parte di quella popolazione che, in origine dimorante sulla costa, prefer\u00ec stanziarsi in questa parte del territorio della media valle Arroscia e che pot\u00e9 sfruttare la nuova forza lavoro legato alla presenza lungo il torrente di un buon numero di mulini, officine e ferriere, oltrech\u00e9 lo sfruttamento agricolo e di raccolta dei frutti.\nCon la dissoluzione della marca il feudo di Borghetto fu sottoposto al controllo dei marchesi di Clavesana. Nel 1233 anche la popolazione borghettina partecip\u00f2 assieme ad altri borghi della valle Arroscia alla fondazione di Pieve di Teco. A partire dal 1522 la Repubblica di Genova acquis\u00ec definitivamente il feudo di Borghetto che fu sottoposto alla giurisdizione del capitaneato di Pieve di Teco, seguendone quindi le sorti genovesi sino alla dominazione napoleonica di fine XVIII secolo.\nCon la dominazione francese il territorio borghettino rientr\u00f2 dal 2 dicembre 1797 all'interno della Repubblica Ligure. Dal 28 aprile del 1798 fece parte del VI cantone, con capoluogo Ranzo, della Giurisdizione di Centa e dal 1803 centro principale del III cantone di Pieve nella Giurisdizione degli Ulivi. Annesso al Primo Impero francese dal 13 giugno 1805 al 1814 venne inserito nel Dipartimento di Montenotte.\nNel 1815 il territorio fu inglobato nel Regno di Sardegna, cos\u00ec come stabil\u00ec il Congresso di Vienna del 1814, e successivamente nel Regno d'Italia dal 1861. Dal 1859 al 1926 il territorio fu compreso nel V mandamento di Pieve di Teco del circondario di Porto Maurizio facente parte della provincia di Porto Maurizio (poi provincia di Imperia, dal 1923). Aggregato nel 1877 l'ex territorio comunale di Ubaga, nel 1928 gli furono aggregate le soppresse municipalit\u00e0 di Ranzo e Aquila d'Arroscia, poi ricostituiti nel 1947.\nDurante le fasi cruciali della seconda guerra mondiale vi fu un'intesa attivit\u00e0 partigiana che oper\u00f2 assieme ad alcuni distaccamenti della I Brigata \"Silvio Bonfante\". Nel particolare fu il partigiano Rajmond Rossi (\"Ramon\") a far saltare nella notte del 6 ottobre 1944 il ponte di Borghetto allo scopo di interrompere i collegamenti stradali, in previsione di uno scontro che poi avvenne nei pressi di Vessalico, delle varie colonne di soldati tedeschi dimoranti nella valle.\nSubisce gli ultimi aggiustamenti al territorio comunale nel 1949 quando gli fu aggiunta la frazione di Gavenola, distaccata da Aquila d'Arroscia, mentre al 1955 \u00e8 datata l'ufficializzazione della dicitura di \"Borghetto d'Arroscia\".\nDal 1973 al 31 dicembre 2008 ha fatto parte della Comunit\u00e0 montana Alta Valle Arroscia e, con le nuove disposizioni della Legge Regionale n\u00b0 24 del 4 luglio 2008, fino al 2011 della Comunit\u00e0 montana dell'Olivo e Alta Valle Arroscia.\nSimboli.\nLo stemma \u00e8 stato concesso con il decreto del Presidente della Repubblica datato al 28 luglio 1955. \nSociet\u00e0.\nEtnie e minoranze straniere.\nSecondo i dati Istat al 31 dicembre 2019, i cittadini stranieri residenti ad Borghetto d'Arroscia sono .\nQualit\u00e0 della vita.\nIl comune di Borghetto d'Arroscia ha conseguito la certificazione del proprio sistema di gestione ambientale conformemente alla norma ISO 14001.\nGeografia antropica.\nIl territorio comunale \u00e8 costituito, oltre il capoluogo, dalle frazioni di Gavenola, Gazzo, Leverone, Montecalvo, Ubaga e Ubaghetta per una superficie territoriale di 25,94\u00a0km\u00b2.\nConfina a nord con i comuni di Caprauna (CN), a sud con Casanova Lerrone (SV), ad ovest con Pieve di Teco e Vessalico e ad est con Aquila d'Arroscia e Ranzo.\nEconomia.\nSi basa principalmente sull'attivit\u00e0 agricola. Nel territorio viene inoltre coltivato l'ulivo della variet\u00e0 taggiasca e la vite. Si effettua anche la raccolta del sottobosco, specie i funghi e le castagne, oltre la produzione di legname e l'allevamento bovino.\nInfrastrutture e trasporti.\nStrade.\nIl territorio di Borghetto d'Arroscia \u00e8 attraversato principalmente dalla strada statale 453 della Valle Arroscia che gli permette il collegamento stradale con Ranzo, ad est, e con Vessalico ad ovest. Nel 2001 \u00e8 stata inaugurata la variante all'abitato, realizzata con la costruzione di due viadotti sul torrente Arroscia (150 m ciascuno) e di due gallerie (rispettivamente 350 m e 850 m).\nAmministrazione.\nAltre informazioni amministrative.\nBorghetto d'Arroscia fa parte dell'Unione dei comuni dell'Alta Valle Arroscia."}
{"id": "30426", "revid": "1516566", "url": "https://it.wikipedia.org/wiki?curid=30426", "title": "Borgomaro", "text": "Borgomaro (\"Borgom\u00e2\" in ligure) \u00e8 un comune italiano di 822 abitanti della provincia di Imperia in Liguria.\nGeografia fisica.\nIl territorio di Borgomaro comprende gran parte della valle del Maro, il nome con il quale \u00e8 spesso indicata la parte alta del corso del torrente Impero. Tra le vette del territorio borgomarese il monte Grande (1418 m), il Poggio Amandolini (1187 m), il monte Aurigo (1122 m), il monte Albaspino (1099 m), il monte delle More (1080 m), il Picco Ritto (926 m) e il monte Scuassi (889 m).\nNella fascia di altitudine pi\u00f9 bassa \u00e8 presente la coltivazione dell'ulivo, ad altezza media prende il sopravvento il castagno mentre nelle zone pi\u00f9 alte, a circa 1000 m di altezza si trovano ampie zone adibite a pascolo per i bovini.\nOrigini del nome.\nL'origine del toponimo deriverebbe dal termine latino \"Burgum Macri\" attestante il nuovo insediamento che nel XV secolo sorse ai piedi del locale castello dei conti di Ventimiglia (il castro de Macro). La forma del nome si evolse poi in Burgo Macri (come riportato in un documento del 1583) e nell'attuale Borgomaro sempre in riferimento del centro che nel tempo sempre pi\u00f9 si svilupp\u00f2 nel territorio della valle del torrente Maro.\nStoria.\nPercorso storico.\nIl documento pi\u00f9 antico e attestante per la prima volta il territorio del Maro, e quindi pure l'attuale Borgomaro, \u00e8 datato al 20 maggio 1150 con il quale il vescovo di Albenga Odoardo concesse la riscossione delle decime ecclesiastiche dei borghi della valle (tra questi pure i centri borgomaresi di Maro Castello e Conio) da parte dei conti di Ventimiglia Filippo e Raimondo. Questi ultimi lasciarono successivamente i loro beni - comprensivi pure dei territori feudali del Maro - al loro fratello Ottone che proprio sulla sommit\u00e0 di Maro Castello edific\u00f2 un castello portandovi la sua residenza ufficiale elargendo, in qualit\u00e0 di unico Signore del Maro, privilegi e immunit\u00e0 come da atto del 15 luglio 1152.\nNonostante l'espansione delle terre verso la valle di Oneglia negli ultimi anni del XII secolo effettuata tra accordi e alleanze dal conte Ottone di Ventimiglia, gli storici identificano il figlio di quest'ultimo, Enrico, come primo fondatore dal XIII secolo del ramo nobiliare dei Ventimiglia del Maro avente come giurisdizione territoriale le contee del Maro e Oneglia, di Pietralata Superiore e Inferiore, della valle Arroscia, di Andora, di Rezzo e di Nasino. Alla morte di Enrico (1226) il grande feudo ponentino pass\u00f2 ai tre figli Filippo, Ottone e Guido e un documento di pace del 1227 cita espressamente, tra i possedimenti, anche il territorio di Borgomaro.\nCon l'espansione di Genova nelle terre di ponente il feudo del Maro si assoggettava ad essa a partire dagli anni trenta del Duecento con gli stessi conti di Ventimiglia che mantennero l'investitura feudale. Risale al 9 giugno 1251 l'atto ufficiale di fedelt\u00e0 delle comunit\u00e0 di Borgomaro e di Prel\u00e0, e dei conti ventimigliesi Raimondo e Filippo, alla Repubblica di Genova. I diritti sul feudo del Maro furono quindi acquistati per millecento lire dal conte Enrico, figlio di Filippo, che nelle sue nuove terre vide l'assalto perpetrato da Carlo d'Angi\u00f2 nel 1270 e che solo nel 1273 riusc\u00ec a scacciare grazie all'aiuto prestato da Genova. Alla sua morte, nel 1311, il territorio pass\u00f2 nelle mani dei figli Guglielmo e Nicola proseguendo la discendenza dei Ventimiglia del Maro per tutto il XIV e XV secolo.\nFu il conte Gaspare a cedere tutto il territorio del Maro per la somma di 8.600 lire genovesi ai conti Lascaris di Tenda con atto datato a Tenda il 9 maggio 1455: Onorato I divenne quindi nuovo signore del Maro. Il feudo di Borgomaro pass\u00f2 poi alla figlia Anna Lascaris e quindi al primogenito Claudio nel 1511 che per la giovane et\u00e0 fu affiancato dall'uomo d'armi Alessandro Sorlium e dal capitano Guiraldo Salomone; solamente il 19 giugno 1554 il Signore di Borgomaro Claudio Lascaris, deceduta la madre Anna, venne riconosciuto del titolo dalle comunit\u00e0 del Maro. Dopo vari passaggi di propriet\u00e0 i feudi di Borgomaro e Prel\u00e0 passarono nelle mani del figlio Onorato Lascaris (1562) e poi alla sorella Renata (1572). Dissidi tra familiari e scontri portarono la contessa e signora Renata a cedere le propriet\u00e0 del Maro il 16 novembre 1575 al duca Emanuele Filiberto I di Savoia che, assoggetta pure la Contea di Tenda, fece di questo territorio della Liguria di Ponente un marchesato-podesteria del Ducato di Savoia; l'atto ufficiale di dedizione verso il duca fu compiuto dagli abitanti delle comunit\u00e0 il 3 gennaio 1577.\nFu Caterina d'Austria, moglie del duca Carlo Emanuele di Savoia e procuratrice generale, a cedere il Marchesato del Maro e il Contado di Prel\u00e0 al marchese Gio Girolamo Doria nel gennaio 1590; nel 1605 il feudo di Borgomaro fu ereditato dal figlio Stefano Doria. Durante la guerra tra il ducato sabaudo e il Ducato di Mantova del 1614 le truppe spagnole, genovesi e napoletane riuscirono ad entrare nel territorio del Maro, dopo la conquista di Oneglia, e quindi conquistare il 30 gennaio 1615 il castello di Borgomaro dove si erano asserragliati i soldati del duca piemontese. Solamente nel 1618 il Regno di Spagna, con la pace di Pavia, restitu\u00ec i feudi ai Savoia che eleggeranno questa parte dei loro domini al titolo di principato che fu assegnato ad Emanuele Filiberto.\nNuovi scontri a Borgomaro arrivarono con la guerra del 1625 tra il Ducato di Savoia e la Repubblica di Genova con i Genovesi che, conquistata la marina di Oneglia, facilmente e senza troppa resistenza entrarono nel feudo del Maro. Il castello, dove trovarono rifugio pure gli abitanti borgomaresi, capitol\u00f2 rovinosamente dopo alcuni giorni con la cattura di ottanta soldati sabaudi e del loro comandante Luigi Bracco. La pace di Madrid del 1633 riport\u00f2 Borgomaro tra i possedimenti del duca di Savoia.\nFacente parte del Regno di Sardegna, i territori della valle del Maro e quindi anche la municipalit\u00e0 di Borgomaro confluirono tra il 1801 e il 1803 nella Repubblica Ligure andando a costituire il II cantone di Val di Maro nella Giurisdizione degli Ulivi. Annesso al Primo Impero francese, dal 13 giugno 1805 al 1814 il territorio venne inserito nel Dipartimento di Montenotte sotto l'arrondissement di Porto Maurizio.\nNuovamente inglobato nel Regno di Sardegna dal 1815, cos\u00ec come stabilito dal Congresso di Vienna del 1814, conflu\u00ec nel Regno d'Italia dal 1861. Dal 1859 al 1927 il territorio fu compreso nel I mandamento omonimo del circondario di Porto Maurizio facente parte della provincia di Porto Maurizio e, con la sua costituzione, della successiva provincia di Imperia.\nAl 1925 risale la soppressione dei comuni di Candeasco e Maro Castello e il conseguente accorpamento nel territorio di Borgomaro come frazioni; nel 1928 verranno accorpati i soppressi comuni di Aurigo, Conio, San Lazzaro Reale, Ville San Pietro e Ville San Sebastiano. Solamente Aurigo, nel 1954, acquis\u00ec nuovamente una propria indipendenza comunale da Borgomaro.\nDal 1973 al 31 dicembre 2008 ha fatto parte della Comunit\u00e0 montana dell'Olivo e, con le nuove disposizioni della Legge Regionale n\u00b0 24 del 4 luglio 2008, fino al 2011 della Comunit\u00e0 montana dell'Olivo e Alta Valle Arroscia.\nSimboli.\nIl gonfalone comunale \u00e8 stato approvato con l'apposito Decreto del Consiglio dei ministri datato al 3 agosto del 1930.\nMonumenti e luoghi d'interesse.\nAltro.\nLa piazza principale di Borgomaro \u00e8 intitolata a Felice Cascione, partigiano, medico italiano, comunista, eroe della Resistenza, che mor\u00ec in battaglia contro i fascisti, e per questo fu insignito della Medaglia d'oro al valor militare alla memoria.\nAree naturali.\nIl monte Carpasina \u00e8 un sito di interesse comunitario (SIC) istituito con il Decreto Ministeriale del 25 marzo 2005, ai sensi della Direttiva 92/43/CEE (\"Direttiva Habitat\").\nSociet\u00e0.\nEtnie e minoranze straniere.\nSecondo i dati Istat al 31 dicembre 2019, i cittadini stranieri residenti a Borgomaro sono .\nGeografia antropica.\nIl territorio comunale \u00e8 costituito dalle sette frazioni di Candeasco, Conio, Maro Castello, San Bernardo di Conio, San Lazzaro Reale, Ville San Pietro e Ville San Sebastiano per un totale di 23,44\u00a0km2.\nConfina a nord con i comuni di Rezzo, Aurigo, Pieve di Teco e Caravonica, a sud con Prel\u00e0, Vasia e Lucinasco, ad ovest con Rezzo e Montalto Carpasio e ad est con Caravonica, Chiusanico e Lucinasco.\nEconomia.\nIl comune basa la sua principale risorsa economica sull'attivit\u00e0 agricola, specie l'olivicoltura. Nella frazione di Conio viene coltivato un tipico fagiolo locale.\nInfrastrutture e trasporti.\nStrade.\nIl territorio di Borgomaro \u00e8 attraversato principalmente dalla strada provinciale 24 la quale permette il collegamento stradale a sudovest con la frazione di Carpasio innestandosi con la provinciale 21 e ad est con Chiusavecchia. La provinciale 26 collega il centro borgomarese con Aurigo, mentre la provinciale 25 unisce le due frazioni comunali di Ville San Sebastiano e Ville San Pietro.\nAmministrazione.\nAltre informazioni amministrative.\nBorgomaro fa parte dell'Unione dei comuni della Valle Impero e della Valle del Maro."}
{"id": "30427", "revid": "1516566", "url": "https://it.wikipedia.org/wiki?curid=30427", "title": "Camporosso", "text": "Camporosso (\"Camporosso\" in ligure) \u00e8 un comune italiano di abitanti della provincia di Imperia in Liguria.\nGeografia fisica.\nIl territorio di Camporosso \u00e8 ubicato nella Riviera dei Fiori, dove si affaccia sul mar Ligure per un breve tratto di circa 300 m, quest'ultimo tra i meno estesi d'Italia. Si estende nell'ampio fondovalle alluvionale alla destra del torrente Nervia e ai piedi della dorsale collinare che divide dalla valle del Roia. Sopra al torrente passa il Viadotto Nervia dell'autostrada A10, detta anche \"Autostrada dei Fiori\".\nTra le vette del territorio il monte Carbone (442 m).\nNel territorio comunale camporossino \u00e8 preservata un'oasi naturalistica e faunistica, sito di interesse comunitario, posta alla foce del torrente Nervia, detta oasi del Nervia.\nStoria.\nIl toponimo Camporosso deriva dal latino \"Campus Rubeus\" riconducibile ai boschi di oleandri rossi, lungo le rive del torrente Nervia. Altre deduzioni fanno inoltre presupporre il significato del nome al colore un po' rossiccio del terreno.\nDel periodo romano rimangono a oggi un cippo funerario e resti dell'acquedotto che riforniva \"Albintimilium\", l'odierna Ventimiglia, con le acque del torrente Seborrino. Sono tuttavia presenti reperti archeologici di et\u00e0 preromana nei castellari ubicati presso le cime Bandiera, Fontane e Ciaixe.\nLa storia di Camporosso segu\u00ec di fatto quella della comunit\u00e0 di Ventimiglia - la dominazione dei conti Lascaris e del comune intemelio - nonostante il suo territorio sia posto al confine con Dolceacqua, dominio antico della famiglia genovese Doria, avversari dei conti ventimigliesi. Proprio la vicinanza con Ventimiglia scaten\u00f2 nei secoli battaglie sanguinose subendo frequentemente occupazioni militari dal borgo rivale. La prima citazione documentata di Camporosso \u00e8 risalente al 1256 o 1259.\nGi\u00e0 sede di un proprio scalo commerciale lungo le sponde del torrente Nervia, solamente nel corso del XV secolo ebbe assieme ad altri luoghi e comunit\u00e0 vicine una maggiore fase di importanza nelle scelte di governo del Comune di Ventimiglia. Per scongiurare altre incursioni dei pirati saraceni nel Cinquecento il territorio di Camporosso fu cinto da mura difensive e tre porte d'accesso al borgo vecchio (demolite nel corso del XVIII secolo).\nUn importante atto della storia di Camporosso fu siglato il 21 aprile 1686 quando le \"ville\" orientali di Ventimiglia (Bordighera, Borghetto San Nicol\u00f2, Camporosso, San Biagio della Cima, Sasso, Soldano, Vallebona e Vallecrosia) andarono a costituire la Magnifica Comunit\u00e0 degli Otto Luoghi: una prima realt\u00e0 confederativa di collaborazione e associazionismo tra borghi, retta da \"capitoli di buon governo\" e gestita da quattro sindaci e da un parlamento centrale (composto da venti delegati, ai quali era affidato il compito di amministrare il territorio della comunit\u00e0), ma con ampia e singola autonomia dei rispettivi luoghi. Una comunit\u00e0 formata da quattro circoscrizioni (Bordighera, Camporosso, Vallebona e Vallecrosia) e amministrativamente ascritta al capitaneato di Ventimiglia (non pi\u00f9 quindi alle dirette dipendenze dell'ente intemelio), all'interno dei confini della Repubblica di Genova, e che sopravvisse per oltre un secolo.\nFu la successiva dominazione napoleonica del 1797 a provocare la caduta della repubblica genovese e, conseguentemente, la soppressione della Magnifica Comunit\u00e0 con l'istituzione di singole municipalit\u00e0: Camporosso divenne quindi comune del cantone di Bordighera, nella Giurisdizione delle Palme con capoluogo Sanremo. Con la revisione degli ordinamenti della nuova Repubblica Ligure, nel 1802, fu inserito nel cantone di Ventimiglia all'interno della Giurisdizione degli Ulivi (capoluogo Oneglia). Con il Primo Impero francese, dal 1805, Camporosso entr\u00f2 a far parte nel circondario di Sanremo del Dipartimento delle Alpi Marittime.\nLa caduta di Napoleone Bonaparte (1814) e il successivo congresso di Vienna port\u00f2 il passaggio del territorio ponentino ligure nel Regno di Sardegna, nella contea e poi divisione di Nizza. Nel 1861 con il Regno d'Italia la municipalit\u00e0 di Camporosso fu inserita nel VIII mandamento di Ventimiglia del circondario di Sanremo della provincia di Nizza (poi provincia di Porto Maurizio dopo la cessione alla Francia del territorio nizzardo). Il regio decreto del 6 dicembre 1923 sanc\u00ec la provvisoria cessazione del comune di Camporosso che, nella costituita provincia di Imperia, fu aggregato al comune di Ventimiglia; un successivo decreto reale del 7 agosto 1925 ricostitu\u00ec l'ente municipale camporossino.\nNel XIX secolo la coltivazione delle olive e la produzione dell'olio di oliva fece fiorire l'economia del comune, alimentando il reddito di molte famiglie camporossine.\nNel 2006 il presidente della Repubblica Carlo Azeglio Ciampi, alla fine del suo settennato, ha concesso all'ente comunale il titolo onorifico di \"Citt\u00e0\". Nell'occasione dei festeggiamenti per il riconoscimento \u00e8 stata concessa nel gennaio 2007 la cittadinanza onoraria a Giuseppe Capponi, frate francescano cappuccino, meglio conosciuto come Padre Candido. L'amministrazione comunale ha infatti deciso di concedere la cittadinanza al frate per l'impegno con cui i frati francescani cappuccini hanno portato nel mondo la parola di san Francesco Maria da Camporosso detto \"il Padre Santo\".\nDal 1973 al 31 dicembre 2008 ha fatto parte della Comunit\u00e0 montana Intemelia.\nSimboli.\nLo stemma ufficiale \u00e8 stato approvato con l'apposito Decreto del Presidente della Repubblica datato all'11 maggio del 1963; nello stesso decreto fu approvato il gonfalone comunale. \nSociet\u00e0.\nEvoluzione demografica.\nNelle rilevazioni demografiche del 2007 Camporosso ha avuto la particolarit\u00e0 di risultare il comune con la percentuale pi\u00f9 elevata di minori di tutta la Liguria. Al 24 gennaio 2007 su una popolazione residente di 5.498 abitanti ben 966 camporossini rientravano nella fascia minorile 0-18 anni.\nEtnie e minoranze straniere.\nSecondo i dati Istat al 31 dicembre 2019, i cittadini stranieri residenti a Camporosso sono , cos\u00ec suddivisi per nazionalit\u00e0, elencando per le presenze pi\u00f9 significative:\nQualit\u00e0 della vita.\nLa localit\u00e0 ha ottenuto dalla FEE-Italia (Foundation for Environmental Education) il conferimento della Bandiera blu per la qualit\u00e0 delle sue spiagge nel 2013.\nCultura.\nCucina.\nTra i prodotti culinari tipici del territorio camporossino e dell'entroterra del val Nervia vi sono i barbagiuai (ravioli fritti, ripieni di zucca profumati con formaggio brusso ed erbe aromatiche) e dolcetti di pasta frolla e nocciole localmente denominate bane.\nGeografia antropica.\nIl territorio comunale \u00e8 costituito, oltre al capoluogo, dalle frazioni di Balloi, Brunetti, Camporosso Mare, Ciaixe, Magauda, San Giacomo e Trinit\u00e0 per una superficie territoriale di 17,94\u00a0km\u00b2.\nConfina a nord con i comuni di Ventimiglia e Dolceacqua, a sud \u00e8 bagnato dal mar Ligure, a ovest con Ventimiglia, a est con San Biagio della Cima e Vallecrosia.\nEconomia.\nSi basa principalmente sull'attivit\u00e0 agricola.\nInfrastrutture e trasporti.\nStrade.\nIl territorio di Camporosso \u00e8 attraversato principalmente dalla strada provinciale 64 che nel tratto pi\u00f9 a sud s'innesta con la strada statale 1 Via Aurelia, ai confini con Ventimiglia, e prosegue a nord verso Dolceacqua.\nSport.\nA seguito dell'incidente accorso a Rolf Stommelen nel Gran Premio di Spagna del 1975 disputatosi sul circuito cittadino di Montjuic, si accese una polemica sulla sicurezza di questo tipo di tracciati, cos\u00ec si progett\u00f2 di realizzare per il 1976 un circuito permanente sul territorio comunale che andasse a sostituire il vicino circuito cittadino di Monte Carlo. Il progetto dell'Autodromo dei Fiori non si svilupp\u00f2 ulteriormente."}
{"id": "30428", "revid": "177966", "url": "https://it.wikipedia.org/wiki?curid=30428", "title": "Williams", "text": ""}
{"id": "30429", "revid": "339392", "url": "https://it.wikipedia.org/wiki?curid=30429", "title": "Nocciola Vildibranda Crapomena", "text": ""}
{"id": "30434", "revid": "123206496", "url": "https://it.wikipedia.org/wiki?curid=30434", "title": "Witch hazel", "text": "Witch hazel \u00e8 un'espressione della lingua inglese che viene usata per indicare varie piante del genere della amamelidi, oltre ad essere adottata come nome per diversi personaggi di streghe.\nEtimologia e utilizzo.\nL'espressione \"witch hazel\" \u00e8 attestata a partire dagli anni 1540; \"witch\" risale probabilmente al termine inglese antico \"wice\", che indicava genericamente vari alberi dai rami flessibili (da \"wican\", \"piegare\", risalente alla radice protoindoeuropea \"*weik-\", \"piegare\", \"avvolgere\"); \"hazel\" va ricondotto all'inglese antico \"h\u00e6sel\", che designava vari tipi di arbusto. Il termie \u00e8 usato anche per indicare una lozione astringente prodotta con la \"Hamamelis virginiana\".\nL'espressione \u00e8 stata in seguito adottata per diverse streghe dei fumetti, facendo un gioco di parole tra lo \"witch\" di \"witch hazel\" e la parola inglese \"witch\", \"strega\" (che ha un'origine del tutto differente). Per le streghe identificate con questo termine spesso \"Hazel\" finisce per diventare il loro nome proprio.\nTra gli esempi di streghe chiamate \"Witch Hazel\" si possono citare:"}
{"id": "30435", "revid": "217", "url": "https://it.wikipedia.org/wiki?curid=30435", "title": "Witch Hazel", "text": ""}
{"id": "30436", "revid": "1516566", "url": "https://it.wikipedia.org/wiki?curid=30436", "title": "Caravonica", "text": "Carav\u00f2nica (\"Cair\u00f2nega\" in ligure) \u00e8 un comune italiano di 271 abitanti della provincia di Imperia in Liguria.\nGeografia fisica.\nIl territorio di Caravonica \u00e8 situato lungo il fianco destro della valle del torrente Trexenda, quest'ultimo tributario del torrente Impero.\nStoria.\nSituato in una posizione pi\u00f9 arretrata rispetto all'importante arteria stradale della statale 28 del Colle di Nava, il borgo di Caravonica in epoca passata costituiva una tappa obbligata, un unico percorso per le carovane che dalla costa imperiese dovevano raggiungere l'entroterra e, valicando il colle San Bartolomeo, la valle Arroscia e quindi il Piemonte: la cosiddetta \"Via Marenca\".\nE proprio collegandosi alla parola \"carovana\" potrebbe derivare il toponimo del comune o, come da un'antica tradizione popolare e contadina, invece da una bella fanciulla di nome Nice che dai suoi canti tra i pascoli e i boschi del territorio nacque l'appellativo de \"Cara vox Nice\" (\"La cara voce di Nice\") e da qui \"Caravonica\".\nIl villaggio di Caravonica era frequentato gi\u00e0 in epoca romana; interessato successivamente dalle incursioni barbariche verso la met\u00e0 del VII secolo, divenne dominio longobardo. Sotto il regno dei Franchi il borgo era sottoposto alla giurisdizione amministrativa della Marca Arduinica e apparteneva alla diocesi di Albenga. \nIl borgo \u00e8 citato per la prima volta in un documento del 1150, mentre a cinque anni prima risale l'atto del vescovo Odoardo che concesse ai conti Raimondo e Filippo di Ventimiglia la riscossione dei proventi delle decime ecclesiastiche nei territori della valle del Maro e dell'Impero, e quindi anche di Caravonica (1145).\nPossedimento dei conti di Ventimiglia, il borgo \u00e8 citato ancora nel 1156 nei carteggi del conte e signore del Maro Ottone di Ventimiglia e nel 1233 quale partecipante alla fondazione del feudo di Pieve di Teco.\nAl 1424 risale l'indipendenza della locale chiesa parrocchiale di San Michele dalla matrice pieve dei Santi Nazario e Celso di Borgomaro passando sotto una gestione religiosa alternata tra la curia vescovile ingauna e la Santa Sede.\nNei secoli XV, XVI e XVII il territorio di Caravonica fu la residenza dei locali marchesi di Caravonica, ramo minore dei conti di Ventimiglia, che a ponente della parrocchiale del borgo eressero il loro castello ; l'edificio fu danneggiato durante gli scontri napoleonici di fine Settecento e definitivamente demolito in epoca successiva.\nUnito ai possedimenti del duca Emanuele Filiberto I di Savoia dal 1575, nel XVII secolo Caravonica pat\u00ec, come altri luoghi del Maro e del ponente ligure, gli scontri tra gli eserciti del Ducato di Savoia e della Repubblica di Genova, soprattutto durante la guerra del 1625. \nNel giugno del 1706 il borgo ospit\u00f2 la duchessa Anna Maria di Orl\u00e9ans, moglie di Vittorio Amedeo II, che stava fuggendo dalla citt\u00e0 di Torino assediata dai Francesi portando con s\u00e9 i figli e, pare, la Sacra Sindone. Legato alla dominazione del Regno di Sardegna fu lo sviluppo economico e sociale che il territorio ebbe anche grazie alla \"Via Regia\" nuovo e pi\u00f9 agevole collegamento tra la costa ligure ed il Piemonte. \nInteressato dalla guerra napoleonica del 1794 e da quella pi\u00f9 sanguinosa del 1799 (ingenti furono le perdite tra gli schieramenti contrapposti francesi e piemontesi), il territorio di Caravonica conflu\u00ec tra il 1801 e il 1803 nella Repubblica Ligure andando a costituire il II cantone di Val di Maro nella giurisdizione degli Ulivi. Nel 1804 gli fu unita la municipalit\u00e0 di San Bartolomeo d'Arzeno.\nAnnesso poi al Primo Impero francese, dal 13 giugno 1805 al 1814 il territorio venne inserito nel dipartimento di Montenotte sotto la circoscrizione di Porto Maurizio.\nNuovamente tornato al Regno di Sardegna dal 1815, cos\u00ec come stabilito dal congresso di Vienna del 1814, e scorporato il ricostituito ente municipale di Arzeno, Caravonica conflu\u00ec nel Regno d'Italia dal 1861. Dal 1859 al 1927 il territorio era compreso nel I mandamento di Borgomaro del circondario di Porto Maurizio facente parte della provincia di Porto Maurizio e, con la sua costituzione, della successiva provincia di Imperia.\nGli ultimi aggiustamenti territoriali del comune di Caravonica risalgono al 1929 quando incluse la frazione di San Bartolomeo dal comune di Arzeno d'Oneglia (soppresso e unito al comune di Cesio).\nDal 1973 al 31 dicembre 2008 ha fatto parte della Comunit\u00e0 montana dell'Olivo e, con le nuove disposizioni della Legge Regionale n\u00b0 24 del 4 luglio 2008, fino al 2011 della Comunit\u00e0 montana dell'Olivo e Alta Valle Arroscia.\nSimboli.\nLo stemma e il gonfalone municipale sono stati concessi con decreto del presidente della Repubblica del 30 luglio 2001.\nSociet\u00e0.\nEtnie e minoranze straniere.\nSecondo i dati Istat al 31 dicembre 2019, i cittadini stranieri residenti a Caravonica sono , cos\u00ec suddivisi per nazionalit\u00e0, elencando per le presenze pi\u00f9 significative:\nGeografia antropica.\nIl territorio comunale \u00e8 costituito, oltre il capoluogo, dall'unica frazione di San Bartolomeo d'Arzeno per un totale di .\nConfina a nord con i comuni di Pieve di Teco e Cesio, a sud con Borgomaro, ad ovest con Pieve di Teco e Cesio e ad est con Cesio e Chiusanico.\nEconomia.\nIl comune basa la sua principale risorsa economica sull'attivit\u00e0 agricola, specie nella produzione dell'olivicoltura e della viticoltura. Il territorio offre una discreta produzione di vini come il Vermentino o il Dolcetto.\nInfrastrutture e trasporti.\nStrade.\nIl territorio di Caravonica \u00e8 attraversato dal vecchio tracciato della strada statale 28 del Colle di Nava collegandosi, a nord, con le provinciali 20 e 21 presso il Colle San Bartolomeo e, a sud, innestandosi con la frazione di San Lazzaro Reale nel territorio comunale di Borgomaro.\nAmministrazione.\nAltre informazioni amministrative.\nCaravonica fa parte dell'Unione dei comuni della Valle Impero e della Valle del Maro."}
{"id": "30437", "revid": "287204", "url": "https://it.wikipedia.org/wiki?curid=30437", "title": "Carpasio", "text": "Carp\u00e0sio (\"Carpaxe\" in ligure) \u00e8 una frazione di 163 abitanti che ospita la sede comunale del comune italiano di Montalto Carpasio della provincia di Imperia in Liguria.\nGeografia fisica.\nIl territorio di Carpasio comprende l'alta valle Carpasina a ridosso delle valli del Maro, di Prel\u00e0 e di Rezzo. In questa zona del territorio ponentino nasce il torrente Carpasina, presso la vetta del monte Grande, corso d'acqua che poi s'immette nel torrente Argentina nella valle omonima.\nStoria.\nSecondo alcune fonti locali l'origine primitiva del villaggio montano risalirebbe molto probabilmente all'Et\u00e0 del ferro, come punto di rifugio dei primi insediamenti umani. Tracce di una postazione difensiva d'epoca preromana - un \"castellaro\" localmente denominato Rocca Cast\u00e8 - sarebbe stata identificata presso un'altura sovrastante il santuario di Nostra Signora della Ciazzima.\nFrequentata dai Longobardi dopo la caduta dell'Impero romano d'Occidente, fu il re Ariperto II a cedere questa parte del territorio della valle di Oneglia, e quindi anche Carpasio, al pontefice Giovanni VII nel 706; un altro papa, Urbano II, assoggett\u00f2 poi il territorio sotto la giurisdizione della diocesi di Albenga dal 2 febbraio 1100.\nIl borgo venne compreso alla fine dell'XI secolo nella Marca Aleramica (nel Contado di Albenga) assieme ad altre comunit\u00e0 del ponente ligure, fino alla dominazione dei conti di Ventimiglia nei secoli successivi che assoggettarono tutta la valle del Maro, dell'Impero e di Prel\u00e0. La prima citazione ufficiale del borgo di Carpasio, tuttavia, \u00e8 risalente ad uno scritto del 1153 con il quale il vescovo ingauno Odoardo concesse al signore del feudo di Lingueglietta il diritto di riscuotere le decime.\nSecondo un documento risalente al 4 ottobre del 1234 un terzo del territorio di Carpasio fu venduto dal conte Oberto (conte di Ventimiglia e signore di Badalucco) a tre cittadini del luogo. Il 24 novembre 1259 fu il marchese di Ceva Pagano, genero di Oberto, a cedere il feudo al comune di Genova rinunciando ai propri diritti feudali; il 28 settembre 1399 il territorio carpasino fu ulteriormente diviso tra diversi signori locali, ma legati ai conti intemeli.\nIl 21 luglio del 1433 furono stilati gli \"Statuti di Carpasio\". In tali statuti si stabil\u00ec l'indipendenza politica e fiscale di Carpasio, amministrando pertanto proprie finanze ed interessi, ed eleggendo un podest\u00e0 locale tra i signori feudali del paese.\nCon atto stilato il 9 maggio 1455 il conte Garspardo di Ventimiglia vendette per la somma di 8.600 lire genovesi ad Onorato Lascaris di Ventimiglia, conte e signore di Tenda, i diritti feudali del paese causando contrasti e incomprensioni tra gli altri pretendenti del feudo. Le continue controversie sulla effettivo dominio di Carpasio consentirono infine la conquista di Emanuele Filiberto I di Savoia, che divenne l'unico signore del Maro e della contea di Tenda a partire dal 12 luglio 1575.\nGio Girolamo Doria lo elesse a sede di marchesato nel 1590, mentre nel 1620 entr\u00f2 a far parte del principato omonimo dipendente dai Savoia.\nFacente parte del successivo Regno di Sardegna, i territori della valle e quindi anche la municipalit\u00e0 di Carpasio confluirono tra il 1801 e il 1803 nella Repubblica Ligure andando a costituire l'XI cantone dell'Argentina nella Giurisdizione degli Ulivi. Annesso al Primo Impero francese, dal 13 giugno 1805 al 1814 il territorio venne inserito nel Dipartimento di Montenotte sotto l'arrondissement di Porto Maurizio.\nNuovamente inglobato nel Regno di Sardegna dal 1815, cos\u00ec come stabilito dal Congresso di Vienna del 1814, conflu\u00ec nel Regno d'Italia dal 1861. Dal 1859 al 1927 il territorio fu compreso nel I mandamento di Borgomaro del circondario di Porto Maurizio facente parte della provincia di Porto Maurizio e, con la sua costituzione, della successiva provincia di Imperia.\nDurante le ultime fasi della seconda guerra mondiale alcuni partigiani di Carpasio, facenti parte del battaglione della divisione garibaldina \"Felice Cascione\", intentarono una vittoriosa battaglia contro l'esercito tedesco presso la vetta del monte Grande tra il 4 e il 5 settembre 1944. E sempre a Carpasio fu fissata la sede della IV Brigata \"Elsio Guarrini\".\nDal 1973 al 30 aprile 2011 ha fatto parte della Comunit\u00e0 montana Argentina Armea.\nMontalto Carpasio.\nL'11 giugno 2017 si \u00e8 svolto negli allora due comuni di Carpasio e Montalto Ligure un referendum consultivo per l'unificazione dei due territori in un unico ente comunale. In entrambi i centri \u00e8 stato raggiunto il quorum necessario del 30% per la convalida della consultazione con il risultato similare del 77% dei voti favorevoli all'unione. Il nuovo comune denominato Montalto Carpasio, \u00e8 stato istituito il 1\u00ba gennaio 2018.\nEx simboli.\nL'ex stemma ufficiale era stato approvato con l'apposito Decreto del Consiglio dei ministri datato al 10 giugno del 1956. \nMonumenti e luoghi d'interesse.\nAree naturali.\nMonte Carpasina \u00e8 un sito di interesse comunitario (SIC) istituito con il Decreto Ministeriale del 25 marzo 2005, ai sensi della Direttiva 92/43/CEE (\"Direttiva Habitat\").\nSociet\u00e0.\nEtnie e minoranze straniere.\nSecondo i dati Istat al 31 dicembre 2014, i cittadini stranieri residenti a Carpasio erano , pari al 13,53% della popolazione totale.\nGeografia antropica.\nIl territorio del comune decaduto era costituito, oltre che dall'ex capoluogo comunale di Carpasio e dalle frazioni di Arzene, Costa e Fontanili anche dalle localit\u00e0 di Colle d'Oggia, Costarossa, Costorello, Faravello, Prati Piani e Rairan per un totale di 16,29\u00a0km2.\nEconomia.\nLa principale risorsa economica della frazione \u00e8 l'attivit\u00e0 agricola, specie la coltivazione degli ortaggi (patate, fagioli, zucche, cavoli, fave, cipolle, aglio) e la produzione di olio di oliva.\nInfrastrutture e trasporti.\nStrade.\nIl territorio di Carpasio \u00e8 attraversato principalmente dalla strada provinciale 21 che gli permette il collegamento stradale con Borgomaro, a nord, innestandosi con la provinciale 24 e a sud con la frazione di Montalto Ligure.\nEx amministrazione.\nGemellaggi.\nCarpasio era gemellata con:\nAltre informazioni amministrative.\nCarpasio faceva parte dell'Unione dei comuni delle Valli Argentina e Armea."}
{"id": "30438", "revid": "71155", "url": "https://it.wikipedia.org/wiki?curid=30438", "title": "Psicostoriografia", "text": ""}
{"id": "30440", "revid": "15756", "url": "https://it.wikipedia.org/wiki?curid=30440", "title": "Scrittore", "text": "Uno scrittore \u00e8 chiunque crei un lavoro scritto, sebbene la parola designi usualmente coloro che scrivono per professione, e chi scrive in diverse forme e generi pi\u00f9 o meno codificati. Abili scrittori possono usare il linguaggio (narrativo o meno) per esprimere idee e immagini. Uno scrittore pu\u00f2 comporre in molte differenti maniere tra cui in poesia, prosa o musica. Di conseguenza, uno scrittore pu\u00f2 essere classificato come poeta, romanziere, paroliere, commediografo, giornalista ecc.\nLa scrittura, intesa come lavoro e attivit\u00e0, per funzionare deve basarsi su un linguaggio, a sua volta basato su un codice grafico, che pu\u00f2 essere ideogrammatico, cio\u00e8 che rappresenta graficamente le idee o fonografico, cio\u00e8 che riproduce i suoni di una lingua, tramite un alfabeto. Dalle iscrizioni preistoriche sulle quali solo si contavano le propriet\u00e0, alle successive scritture per cunei, fino ai manoscritti e ai dattiloscritti, con lo sviluppo delle macchine e degli elaboratori di parole su schermo e alle varie scritture artificiali, parallela con la storia della scrittura, si svolge una storia degli \"strumenti\" usati per scrivere, e dei \"supporti\" che permettono una loro conservazione pi\u00f9 o meno lunga.\nStrumenti.\nLa nostra civilt\u00e0, con l'Antico e il Nuovo Testamento, e i suoi autori culto fin dall'antichit\u00e0 (almeno Omero, Esopo, Platone, Aristotele, Plutarco, Euripide, Marco Aurelio, Tacito, Cicerone, Lucrezio e Virgilio, per dire i pi\u00f9 copiati all'avvento della carta), ha potuto conservare e tramandare la scrittura tramite i papiri (bench\u00e9 i Latini scrivessero pi\u00f9 spesso su tavolette di cera, con minore stabilit\u00e0 dal punto di vista della conservazione e maggiore facilit\u00e0 d'uso molteplice quando si volevano cancellare).\nOltre ai papiri, buona parte della scrittura antica si svolgeva per incisione d'altri materiali tanto che si dovrebbe includere tra gli scrittori autori di epigrafi, iscrizioni su monete, e sigilli. Strumento ne era dunque il metallo appuntito, un bulino o uno stiletto qualsiasi. La carta, che si conosceva gi\u00e0 dal secolo I in Cina, si cominci\u00f2 a produrre a Samarcanda (nella zona dell'odierno Uzbekistan) intorno al secolo VIII e da qui attraverso il mondo arabo fino alla Spagna (a circa met\u00e0 del secolo XII). Molti scrittori, altrimenti e prima di ci\u00f2, avevano a disposizione la pelle di animali (o \"vellum\" in latino, in particolare di pecora), sulla quale tracciavano i loro segni con inchiostri difficili da costruire e maneggiare. D'altra parte la penna d'oca continu\u00f2 a essere usata a tale scopo per oltre mille anni, prima dell'arrivo dei pennini metallici, poi delle stilografiche e delle penne a sfera.\nDall'inizio del XX secolo, sono entrate in uso le macchine per scrivere e dal XXI secolo gli elaboratori elettronici (o computer), i quali consentono la continua correzione del testo, la sua impaginazione automatica ed il suo passaggio in stampa senza bisogno di composizione o riscrittura sulle macchine da stampa e la correzione delle relative bozze di stampa. Lo strumento dello scrittore influenza anche la velocit\u00e0 di scrittura oltre a tutta una serie di abitudini e rituali, pi\u00f9 o meno scaramantici, che ognuno si \u00e8 solito costruire per lavorare. Honor\u00e9 de Balzac, per esempio, vestiva una casacca particolare e accendeva quattro candele, prima di gettarsi a forte velocit\u00e0 a scrivere una delle opere pi\u00f9 lunghe mai scritta da una singolo scrittore (i 47 volumi de \"La Commedia umana\", che per\u00f2 sono una parte addirittura minore di ci\u00f2 che scrisse, se si include anche la corrispondenza).\nModi e maniere.\nSi dice che Shakespeare non correggesse mai, e che scrivesse talmente veloce da non usare punteggiatura per non dover interrompere il flusso. Un altro scrittore di velocit\u00e0 (esempio facile se si considera la quantit\u00e0 di pagine scritte) fu Charles Dickens, che con poche cancellature e una grafia stabile e larga portava avanti una mole di lavoro di almeno 550 parole al giorno (arrivando fino a 4000 parole nei giorni pi\u00f9 fecondi). Ma \u00e8 probabile che il record sia di Stendhal che scrisse assai meno, ma davvero rapidamente.\nLev Tolstoj spese 6 anni per scrivere \"Guerra e pace\" in almeno 8 stesure, con la moglie Son'ja che ricopiava ogni pagina in bella, essendo tra l'altro una delle poche a saperne decifrare l'urgente pessima grafia. Joseph Conrad continu\u00f2 a scrivere con la penna a immersione dal pennino metallico anche dopo l'invenzione della stilografica, con in pi\u00f9 la tendenza a conservare, dopo l'uso, penne rotte e pennini spuntati per ragioni affettive. J.R.R. Tolkien scrisse \"Il Signore degli Anelli\" in 12 anni, usando il retro dei fogli dove i suoi studenti facevano i compiti, e una penna a immersione. John Cheever scrisse una larga parte della sua opera in mutande, dopo aver raggiunto vestito di tutto punto in ascensore la cantina ed essersi nuovamente spogliato. Pare che avesse paura di interrompere il rituale perch\u00e9 non svanisse l'ispirazione.\nJohn Steinbeck, Thomas Wolfe, Francis Scott Fitzgerald e Vladimir Nabokov preferivano la matita, anche se si facevano fotografare con la macchina da scrivere e qualche volta l'utilizzarono in versioni successive alla prima. Georges Simenon, fino a quando assai tardi cedette alla macchina da scrivere, si preparava al lavoro appuntando 50 matite che allineava sulla scrivania, e se si spezzava la punta ad una cambiava direttamente matita senza perdere tempo. Per molti dei suoi libri aveva poi il rituale di segnare su una busta gialla da corrispondenza l'elenco dei personaggi per ricordarsi il nome man mano che la trama continuava a svolgersi.\nAnche Iris Murdoch, Martin Heidegger e Graham Greene preferivano scrivere a mano (e cos\u00ec hanno dichiarato Paul Auster, Naguib Mahfouz e Mario Vargas Llosa). Norman Mailer addirittura si sent\u00ec bloccato dalla tastiera e recuper\u00f2 la vena artistica tornando alla penna. Al contrario, erano affascinati dalla macchina da scrivere scrittori cos\u00ec diversi come Friedrich Nietzsche, Mark Twain, Jack London, Jack Kerouac ecc. Cos\u00ec come alcuni vollero rimanere legati a un certo modello di macchina da scrivere (con il mito, per esempio in Italia, dell'Olivetti Lettera 22), senza passare a modelli superiori (elettriche, elettroniche, con diversi caratteri variabili sostituendo la sfera o la \"margherita\" delle lettere, con cancellazione o a display, che stampava solo dopo approvazione, riga per riga), allo stesso modo alcuni scrittori non vollero mai usare il personal computer (per esempio Primo Levi).\nTra i \"modi\", si potrebbero inserire anche le abitudini e i luoghi prescelti, come Marcel Proust che scriveva sempre a letto tra le pareti ricoperte da sughero, o Thomas Carlyle che si fece costruire apposta una stanza isolata acusticamente, laddove Kenzabur\u014d \u014ce racconta di scrivere meglio mentre ascolta la musica provenire dalla stanza accanto e scelta dal figlio che soffre d'una menomazione mentale. Scrivevano invece ovunque Saul Bellow, Allen Ginsberg o Jean-Paul Sartre, specialmente ai tavolini di un bar, dove a Palermo fu composto in gran parte anche il \"Gattopardo\" di Giuseppe Tomasi di Lampedusa.\nSuperstizioni.\nUno scrittore come il protagonista del film \"Qualcosa \u00e8 cambiato\" sembra comico (specialmente grazie all'interpretazione di Jack Nicholson) circondato come vive da manie e superstizioni, ma \u00e8 vero che diversi scrittori avevano le loro. \u00c9mile Zola preferiva scrivere con la luce artificiale e oscurava la stanza con le tende anche quando scriveva di giorno, Thomas Hardy levava le scarpe o le pantofole, Truman Capote si rifiutava di cominciare o finire qualunque cosa di venerd\u00ec, e Colette prima di mettersi a scrivere cercava almeno una pulce da levare da uno dei suoi gatti. John Keats si lavava simbolicamente le mani, e quando non aveva acqua a disposizione, usava qualunque altro liquido (in genere caff\u00e8, di cui Honor\u00e9 de Balzac era consumatore esagerato). Mark Twain si vestiva di tutto punto, in genere con una camicia bianca, prima di sedere al tavolo di lavoro. Robert Frost amava scrivere su quaderni di scuola e blocchi a spirale, mentre Ernest Hemingway e Bruce Chatwin amavano i quadernetti di Moleskine (collaborando alla riuscita della fabbrica che ne fa ora un mito).\nPer superstizione, Don DeLillo non rivela niente di quel che sta scrivendo fino a quando non ha finito con l'ultima parola. George Orwell invece non proseguiva se non ne parlava con la moglie (un tipo di collaborazione che aumenta molto nel caso di Malcolm Lowry laddove la moglie arrivava a correggergli ben pi\u00f9 di qualche frase). La stenografa che F\u00ebdor Michajlovi\u010d Dostoevskij fu costretto a impiegare (per finire in tempo e consegnare secondo contratto \"Il giocatore\" all'editore, dettandolo dal 4 al 29 ottobre 1886), Anna Grigor'evna Snitkina, doveva essere davvero brava se l'anno successivo divenne sua moglie (lui aveva 46 anni e lei 21) e vi rimase per tutti i 14 anni di vita a lui rimasti, aiutandolo molto. Gabriele D'Annunzio, invece, anche se probabilmente \u00e8 una leggenda da lui stesso alimentata, cominci\u00f2 a scrivere \"Le stirpi canore\", poesia inclusa in \"Alcyone\", su una giarrettiera d'una prostituta analfabeta.\nSe Tolstoj lasciava entrare e uscire i figli dal suo studio mentre lavorava, Jung imponeva silenzio fino alle altre stanze. John Milton dett\u00f2 i 10.565 versi del \"Paradiso perduto\" a cominciare dal 1658, quando ormai era cieco da sei anni. Un altro motivo per dettare furono i crampi alla mano, che nonostante impacchi e rimedi vari continuavano a assillare gli scrittori \"a mano\" (per esempio Henry James che impieg\u00f2 appositamente una dattilografa, Theodora Bosanquet, dal 1907 fino alla morte, nel 1916).\nWoody Allen lavora su fogli rigorosamente gialli, mentre Dumas p\u00e8re usava fogli di colore diverso secondo il genere che doveva affrontare (poesia su fogli gialli, saggi su fogli rosa e narrativa su fogli azzurri). Carson McCullers scriveva indossando il suo maglione fortunato. Isabel Allende fa crescere le storie dentro e intanto rimugina, ma senza mai sedersi a cominciare un nuovo lavoro in un giorno diverso dall'8 gennaio.\nBibliografia.\nA parte i testi citati nelle note, le informazioni sono prese dalle interviste a \"Paris Review\", e da alcuni dei seguenti libri:"}
{"id": "30446", "revid": "125482379", "url": "https://it.wikipedia.org/wiki?curid=30446", "title": "Spagnolo", "text": ""}
{"id": "30447", "revid": "57872", "url": "https://it.wikipedia.org/wiki?curid=30447", "title": "Castel Vittorio", "text": "Castel Vittorio o Castelvittorio (\"O Cast\u00ea\" in ligure) \u00e8 un comune italiano di 275 abitanti della provincia di Imperia in Liguria.\nGeografia fisica.\nIl borgo di Castel Vittorio, formato da un nucleo storico di forma ellittica, sorge arroccato in cima ad un ripido colle, al termine di un sottile crinale boscoso dominante l'alta valle del torrente Nervia.\nTra le vette del territorio il Carmo delle Verme (1502 m), il Carmo San Vincenzo (1274 m), il Colle Langan (1227 m) e il Carmo Langan (1204 m), il Poggio del Borra (1091 m), il monte Garbinee (1065 m), il monte Mera (1063 m), la Cima Manaira (1032 m), le Rocche Daiberga (1016 m), il monte Roverbella (864 m), il Testa del Carmo (853 m).\nStoria.\nFin dall'epoca longobarda vi operavano i monaci colombaniani dell'abbazia di San Colombano di Bobbio, attivissimo centro di evangelizzazione e di rinascita agricola sotto la protezione del Papa. Essi a partire dal vasto feudo reale ed imperiale monastico, di cui facevano parte l'abbazia di San Dalmazzo di Pedona presente nell'opera di evangelizzazione nella valle Argentina ed in val Nervia, ed anche l'abbazia di Lerino sulla costa, diedero impulso all'agricoltura con il recupero di aree incolte o abbandonate, le bonifiche e le migliorie agronomiche con il recupero e la diffusione di oliveti (fra cui la cultivar di oliva taggiasca), vigneti, castagneti, mulini, frantoi, ecc.. I monaci diedero, inoltre, un notevole apporto alimentare grazie agli allevamenti ed alla conservazione degli alimenti, proteine e grassi, come olio, burro, formaggi, salumi, grazie a sale e spezie; inoltre si adoperarono per la riapertura delle vie commerciali e delle vie del sale ed il commercio dalla marittima ligure lungo le valli appenniniche verso la pianura con scambi di merci varie come olio, sale, legname, carne, ecc. Si ebbe fin dal VII secolo, la fondazione dell'abbazia di Nostra Signora del Canneto di Taggia.\nAnticamente denominato \"Castrum Dodi\" e quindi \"Castel Dho\", probabilmente dal nome di un feudatario, il borgo fu un antico possedimento fondato dai conti di Ventimiglia nel XII secolo e che amministrarono il paese fino al 1260. Da tale anno, infatti, il conte Bonifacio, figlio di Oberto di Ventimiglia conte di Badalucco - con dominio su Triora, met\u00e0 di Arma di Taggia e Bussana - decise la vendita della propriet\u00e0 al cittadino genovese Gianella Avvocato per la somma di 3.090 lire genovesi. Quest'ultimo vendette poi, nel 1261, tale possedimento al Comune di Genova. Ribattezzato il feudo in Castelfranco, la Repubblica di Genova inglob\u00f2 questa parte del territorio dell'alta val Nervia al controllo giurisdizionale della podesteria di Triora.\nIl feudo godette di un'ampia autonomia amministrativa, eleggendo locali consoli e amministrando in proprio le cause civili di lievi entit\u00e0.\nNel corso della sua storia numerosi e documentati furono i contrasti con il vicino comune di Pigna, legato soprattutto per i diversi domini politici che amministrarono i due paesi: Castelfranco schierato con i Genovesi e nel suo dominio repubblicano, il secondo inglobato tra i possedimenti del Ducato di Savoia. Oltre ad un fallimentare tentativo d'assalto al locale castello di Castelfranco perpetrato dalle truppe sabaude nel 1625, altri scritti locali tramandano il furto, nel 1747, delle campane della locale parrocchiale ad opera dei cittadini pignaschi. Pigna sub\u00ec invece, secondo leggende locali, il vero e proprio sradicamento della piazza cittadina a causa del furto delle lastre che ne costituivano la pavimentazione.\nAltri movimenti popolari e di sommossa caratterizzarono questa parte del territorio dell'alta valle del Nervia nel corso del 1792, su spinta dei primi echi rivoluzionari provenienti dalla vicina Francia, con il successivo passaggio nel 1793 delle unite municipalit\u00e0 di Pigna e Castelfranco nel cantone di Perinaldo (distretto di Mentone) nel dipartimento francese delle Alpi Marittime. Nel 1798, nuovamente separato da Pigna e rientrante tra i territori della Repubblica Ligure, divenne comune capoluogo di cantone nella giurisdizione delle Palme con capoluogo Sanremo. Unito al cantone di Triora nella giurisdizione degli Ulivi (Oneglia capoluogo) nel 1803, due anni dopo pass\u00f2 nel Dipartimento delle Alpi Marittime sotto il cantone di Pigna (distretto di Sanremo) all'interno del Primo Impero francese.\nCon la caduta di Napoleone Bonaparte, e secondo le disposizioni del congresso di Vienna del 1814, la municipalit\u00e0 di Castelfranco pass\u00f2 sotto il Regno di Sardegna che lo inser\u00ec nel mandamento di Dolceacqua, in provincia di Sanremo. Facente parte del Regno d'Italia dal 1861, dal 1859 al 1926 il territorio fu compreso nel III mandamento di Dolceacqua del circondario di Sanremo facente parte della provincia di Nizza (poi provincia di Porto Maurizio e, dal 1923, di Imperia).\nIn onore del re Vittorio Emanuele II di Savoia il comune cambi\u00f2 denominazione nel 1862 nell'odierno toponimo di Castel Vittorio (o, secondo altre forme scritte, Castelvittorio). Durante la seconda guerra mondiale, il 3 dicembre 1944 i tedeschi, supportati dalla Brigata Nera di Imperia, fucilarono 19 civili sul monte Gordale per l'appoggio fornito alla Resistenza locale. Due giorni dopo furono fucilati sulla piazza di Castel Vittorio altri due civili per gli aiuti forniti ai partigiani.\nDal 1973 al 30 aprile 2011 ha fatto parte della Comunit\u00e0 montana Intemelia.\nSimboli.\n \nSociet\u00e0.\nEtnie e minoranze straniere.\nSecondo i dati Istat al 31 dicembre 2019, i cittadini stranieri residenti ad Castel Vittorio sono .\nGeografia antropica.\nIl territorio comunale \u00e8 costituito solamente dal capoluogo per una superficie territoriale di 25,93\u00a0km\u00b2.\nConfina a nord con il comune di Triora, a sud con Apricale e Bajardo, ad ovest con Pigna e ad est con Molini di Triora. All'interno del territorio comunale \u00e8 presente nella zona a settentrione un'enclave del comune di Pigna.\nEconomia.\nLa principale attivit\u00e0 economica del territorio di Castel Vittorio \u00e8 legata all'agricoltura, alla viticoltura, alla floricoltura e alla raccolta di funghi.\nInfrastrutture e trasporti.\nStrade.\nIl territorio comunale di Castel Vittorio \u00e8 attraversato principalmente dalla strada provinciale 64 che permette il collegamento con Pigna, verso ovest, e Bajardo verso sud. Altra arteria provinciale \u00e8 la SP 65, attraverso il colle Langan, per Triora e Molini di Triora.\nAmministrazione.\nAltre informazioni amministrative.\nCastel Vittorio fa parte dell'Unione dei comuni delle Valli Nervia e Roja."}
{"id": "30448", "revid": "599013", "url": "https://it.wikipedia.org/wiki?curid=30448", "title": "Filiano", "text": "Filiano (\"F'li\u00e0n\u0259\" in dialetto lucano) \u00e8 un comune italiano di 2.806 abitanti della provincia di Potenza, in Basilicata.\nGeografia fisica.\nTerritorio.\nIl Comune di Filiano \u00e8 situato nella zona settentrionale della regione Basilicata e si estende su di un'area di 7078 ettari, dei quali 3000 sono aree boschive, 1047 destinati al pascolo e la restante parte si divide tra zona urbanistica e zona rurale. Presenta un paesaggio prevalentemente collinare con limitate zone pianeggianti e di montagna. Il suo picco altimetrico \u00e8 di 1236 metri, mentre il capoluogo \u00e8 insediato a 597 metri sul livello del mare. Le aree montuose, poco abitate, vengono utilizzate per il pascolo soprattutto durante la stagione estiva.\nDal punto di vista idrogeologico ricade nel bacino di Atella che comprende diverse fiumare, valloni e rilievi; tra i pi\u00f9 significativi il torrente di Sterpito, il torrente Padula Salice, mentre tra i monti vi \u00e8 Monte Caruso (1234 metri).\nIl paese \u00e8 situato su una delle colline che chiudono il lato sud della Valle di Vitalba alla quale appartiene, sul pendio est della Serra dei Daini, ad una quota di 600 metri.\nConfina a nord con i comuni di Atella e Ripacandida, a est con Forenza, a sud con Avigliano e Bella e a ovest con San Fele e Atella.\nClima.\nNegli ultimi trent'anni, la media mensile del giorno pi\u00f9 caldo a Filiano \u00e8 stata di 30\u00a0\u00b0C, la notte pi\u00f9 fredda 17\u00a0\u00b0C. La temperatura pi\u00f9 alta si registra nel mese pi\u00f9 caldo, Agosto, con una media di 22.3\u00a0\u00b0C, mentre la temperatura media pi\u00f9 bassa di tutto l'anno si registra in Gennaio, con una media di 3.4\u00a0\u00b0C. Per la pianificazione di una vacanza ci si pu\u00f2 aspettare una temperatura media, ma bisogna essere sempre pronti per giornate pi\u00f9 calde e pi\u00f9 fredde. Il clima \u00e8 caldo e temperato. La piovosit\u00e0 \u00e8 significativa durante tutto l'anno, anche nei mesi pi\u00f9 secchi: ad agosto la media \u00e8 di 28\u00a0mm, mentre il mese pi\u00f9 copioso \u00e8 Dicembre, con una media di 78\u00a0mm. L'umidit\u00e0 relativa pi\u00f9 alta si misura a Dicembre (84.13%), a Luglio invece quella pi\u00f9 bassa (51.48%). In Filiano si registra una temperatura media di 12.2\u00a0\u00b0C, mentre il valore di piovosit\u00e0 media annuale \u00e8 di 717\u00a0mm.\nOrigini del nome.\nL'etimologia di Filiano deriva dalla parola latina \"filius\", alla quale fu probabilmente aggiunto il suffisso aggettivale \"-anus\", da cui \u00e8 scaturito il nome Filiano. Il nome proprio Filiano \u00e8 attestato da alcuni documenti del XVII secolo, i quali menzionano la presenza di un tale cittadino di nome \u201cFiliano\u201d di Pace. La parola divenne identificativa per questa famiglia giunta nell\u2019agro di Filiano, che vedeva la presenza di pi\u00f9 esponenti, tanto da assumere l'identificazione di \"filiani\". La Masseria dei Pace assunse cos\u00ec il toponimo \u201cContrada delli Filiani\u201d, in seguito semplificato in Filiani, sino all\u2019evoluzione definitiva in Filiano.\nDa non trascurare la leggenda, bench\u00e9 non testimoniata in alcuna fonte, relativa a una derivazione del toponimo dalla filatura della lana, attivit\u00e0 molto praticata nel territorio.\nStoria.\nLe origini dell\u2019abitato di Filiano affondano le proprie radici nell\u2019et\u00e0 moderna, quando si verific\u00f2 l\u2019emigrazione di prossimit\u00e0 di numerosi contadini originari di Avigliano, i quali uscirono dall\u2019antico castrum ormai insufficiente per sfamare tutta la popolazione, e concentrarono le proprie attivit\u00e0 agricole nei territori al di l\u00e0 della montagna del Carmine, in cui l\u2019estensione dei terreni avrebbe potuto garantire una maggiore produttivit\u00e0.\nSulla spinta della innovativa politica di mercato del nuovo proprietario del feudo di Lagopesole (1531) \u2013 nel quale ricadeva l\u2019attuale Comune di Filiano\u00a0\u2013 l\u2019ammiraglio genovese Andrea Doria, si diede il via a una gigantesca opera di disboscamento e dissodamento, tanto imponente da rendere un territorio fitto di boschi un luogo produttivo e redditizio.\nIl nuovo feudatario incoraggiava inoltre, grazie a una politica fiscale vantaggiosa, l\u2019arrivo di nuovi coloni per sfruttare al massimo le potenzialit\u00e0 del territorio. Fu cos\u00ec che migliaia di contadini iniziarono a prendere in fitto terreni per pascolo nella Difesa di Monte Caruso e terreni da dissodare pi\u00f9 a valle, nell\u2019alta Valle di Vitalba, dove avrebbe visto la luce la borgata di Filiano.\nLa massiccia attivit\u00e0 di dissodamento nell\u2019agro di Filiano fu attuato dalla famiglia Pace, la quale per distinguersi dalle altre delle stesso cognome assunse l\u2019identificazione di \u201cFiliani\u201d: Sabia definisce i membri di questa famiglia come molto legati - che li faceva somigliare a figli di un solo padre - del resto l'etimologia della parola \"filius\" riporta al concetto di figlio. Costituiva una sorta di comunit\u00e0 in cui vigeva la condivisione di ogni attivit\u00e0 e mezzo.\nLa famiglia Pace, affittuaria dei terreni e nella medesima condizione di altre famiglie coloniche, acquis\u00ec la \u00abfacolt\u00e0 di raccogliere legna, tagliare alberi, allevare buoi [...] e potevano prelevare i legnami per costruire o rifare le baracche di legno\u00bb(Sabia, \"Come nasce una nazione\", 2016). Questa facolt\u00e0, riconosciuta in origine dal principe, rappresenta lo snodo cruciale del fenomeno, poich\u00e9 i numerosi coloni aviglianesi giunti nella valle iniziarono progressivamente a rendere pi\u00f9 stabile la propria presenza sul territorio attraverso l\u2019edificazione delle prime capanne e tuguri, che costituiranno il nucleo originario dell\u2019abitato di Filiano: si tratta della Masseria dei Pace\u00a0\u2013 Filiano.\nAnche se le condizioni di vita erano molto misere, a causa degli affitti e degli usi da pagare ai proprietari e al feudatario, i \"filiani\" iniziarono a condurre la propria esistenza nelle aree rurali, tra i campi e le vigne, facendo rientro nei ripari solo al crepuscolo. Si acu\u00ec progressivamente il distacco con la terra natia, alla quale ci si recava ormai solamente per alcune faccende burocratiche.\nIl borgo acquis\u00ec dunque il proprio spazio all'interno del vasto territorio comunale, affermandosi come la pi\u00f9 grande frazione di Avigliano, difatti il Dizionario geografico-storico-statistico del 1858 menziona un villaggio di nome \"Filiani\" con una popolazione di 400 abitanti.\nFiliano dunque rappresenta una realt\u00e0 tipicamente contadina sviluppando i suoi insediamenti abitativi attorno alla masseria di campo. Ha mantenuto inoltre la vocazione agricola nel tempo, confrontandosi con le difficolt\u00e0 dei rapporti feudali e attraversando fenomeni contraddittori come il brigantaggio e l'emigrazione.\nIn seguito all'unificazione gli atavici problemi del Meridione esplosero: la terra insufficiente, i conflitti con la borghesia agraria, la poca uniformit\u00e0 del territorio indussero i contadini alla rivolta contro il nuovo potere. Le aree rurali di Avigliano costituirono punti strategici per i ribelli e, in particolare, l'agro di Filiano fu interessato da numerosi episodi briganteschi.\nSconfitto il brigantaggio, i mali endemici della regione piuttosto che debellati si acuirono e la triste sorte per braccianti, coloni e piccoli proprietari terrieri dell'agro di Avigliano fu l'emigrazione: migliaia di persone abbandonarono la terra natia alla volta delle Americhe.\nLa tragedia delle due guerre mondiali del XX secolo ebbe naturalmente ripercussioni anche su Filiano il quale, come altri centri meridionali, pag\u00f2 un prezzo molto alto in termini di vite umane perdute sui fronti bellici. Sulle macerie della seconda guerra mondiale si svilupp\u00f2 un enorme sentimento di rivalsa e di partecipazione, i cittadini ripresero a discutere dei problemi economici e sociali, dando vita a organizzazioni contadine e politiche. A Filiano l'impulso democratico e partecipativo si trasform\u00f2 in desiderio di rendersi autonomo da Avigliano.\nNel 1946 un gruppo di insegnanti locali, guidati da Angelo Raffaele Pace, costituirono il \"Comitato Promotore per l'autonomia\", un organismo civico senza bandiere di partito, con l'ambizioso obiettivo di condurre Filiano alla separazione da Avigliano. Spos\u00f2 la causa degli autonomisti di Filiano l'autorevole senatore Vito Reale, il quale rappresent\u00f2 per il Comitato una forte legittimazione politica agli occhi dell'opinione pubblica nazionale.\nIl percorso si rivel\u00f2 lungo e impervio a causa dell'opposizione del capoluogo comunale e della farraginosa macchina burocratica, pertanto i protagonisti dell'iniziativa non si arrestarono fin quando il Decreto del Presidente della Repubblica del 10 marzo 1951 istitu\u00ec il Comune di Filiano ().\nBrigantaggio.\nQuirino Bianchi nel testo \u201c\"Vita di Ninco-Nanco: brigante sanguinario di Avigliano in Basilicata\u201d\" alla pagina 154, riporta delle testimonianze riguardanti il periodo del brigantaggio ad Avigliano. Ecco alcuni esempi:\n\u201cNotamento approssimativo, esistente nell\u2019Archivio municipale di Avigliano, dei briganti fucilati e di quelli uccisi in azione nel territorio di Avigliano dal 13 agosto 1861 alla morte di Ninco-Nanco.\n13 agosto 1861. Due briganti ignoti, uccisi in azione alla Serra dei Daini.\n1 settembre 1861. Ferrara Scazzotta fucilato a Filiano.\n21 maggio 1862. Due briganti ignoti uccisi nell\u2019attacco alla Toppa, al quale presero parte soldati e guardia nazionale.\n28 settembre 1862. Giuseppe Papariello di Vietri, preso nell\u2019attacco che la 16^ compagnia e la cavalleria Mennuni ebbero contro i briganti in vicinanza d\u2019Escalunga, \u00e8 fucilato al Castello di Lagopesole.\u201d\nIscalunga.\nNella masseria di Iscalunga si riunivano le bande di Carmine Donatelli Crocco, fu un luogo di brigantaggio anche per altri accadimenti.\nLo storico Pace, cita Iscalunga come luogo nelle mani dei briganti: \u00abi briganti rimanenti si trovavano in contrada detta Iscalonga, d\u2019onde sarebbe stato facile a\u2019 Piemontesi di cacciarli\u00bb.\nGiuseppe Bourelly nel testo \u201cIl brigantaggio dal 1860 al 1865\u201d al capito cinque paragrafo due, riporta un inseguimento del capitano Della Chiesa nel 1863, quando i briganti, \u00abdopo aver fatto una scarica a grande distanza, si posero in fuga tentando prendere la via che mena a S. Giorgio o quella che tende a S. Ilario, fra il Castello di Lagopesole e la masseria Iscalonga.\u201d\nIl 30 maggio 1864 un telegramma del delegato di Avigliano al Prefetto di Potenza annunciava: \u00abGuardia Nazionale e Carabinieri di Avigliano appostati Iscalonga [\u2026] ponevansi fuga facendo prigioniero un brigante [\u2026] capo-brigante Malacarne \u00e8 rimasto pure morto per parte cavalleggieri\u00bb.\nPonte Cerasale.\nPer la sua posizione strategica, il Ponte Cerasale si registrano diverse imboscate dei briganti, infatti Giuseppe Bourelly al capitolo due del testo \u201cIl brigantaggio dal 1860 al 1865\u201d pagina 97, scrive:\n\u00abSpesso [i briganti] si giovano dei ponti. Cos\u00ec al ponte Ceresale che attraversa la fiumara d\u2019Atella successero vari scontri, varie grassazioni, e qui \u00e8 inguadabile il fiume e incassato; e una serie di alture raggruppate ad oriente della strada sono favorevolissime a nascondere i predoni fugati, e una pianura di circa mezzo chilometro ad occidente si presta alle scorrerie ed agli attacchi; n\u00e9 mancano tutt\u2019intorno boschi folti come sono quelli di Lago Pesole, di S. Ilario, delle Maurelle, di Bucito.\u00bb\nCarmine Donatelli Crocco (considerato il massimo esponente del brigantaggio lucano), per controllare meglio il territorio, divise la sua banda in 44 comitive guidata ognuna da un capo-brigante,assegnando ad ognuna una diversa zona. Il Ponte Cerasale fu affidato alla banda del capo-brigante Ninco-Nanco.\nNelle cronache si fa menzione di due scontri avvenuti l\u201911 e il 15 di aprile 1862 sul Ponte Cerasale e nel bosco di Monticchio, a cui probabilmente partecip\u00f2 anche Crocco.\nTestimonianze archeologiche.\nLa configurazione geomorfologica dell\u2019area di collocazione del comune di Filiano ha favorito, in epoche remote, lo sviluppo di insediamenti umani testimoniati da elementi archeologici di notevole valore. Importantissima \u00e8 la presenza del monte Vulture, un antico vulcano quaternario che, attraverso la sua imponente attivit\u00e0 geologica, ha favorito un ottimale assetto geomorfologico (ad esempio la presenza del bacino di Atella) e lo sviluppo di flora e fauna diversificata che conseguentemente hanno contribuito la frequentazione umana di queste aree poich\u00e9 intrise di elementi primari di sussistenza.\nTestimonianze di insediamenti preistorici sorgono nell\u2019area di Atella, Valle di Vitalba e del Vulture, zone ricche di apporto idrico e bacini lacustri. Di seguito verr\u00e0 fatto un breve excursus delle varie testimonianze archeologiche seguendo una linea cronologica che parte dal Paleolitico fino all\u2019et\u00e0 medievale:\nSimboli.\nStemma.\nLo stemma \u00e8 stato concesso con decreto del Presidente della Repubblica il 4 ottobre 1955 e la dicitura \u00e8 la seguente:\nGonfalone.\nLo stesso decreto, firmato dal presidente Gronchi, concesse inoltre il gonfalone, cos\u00ec descritto:\nI simboli ricalcano i tratti distintivi del Comune di Filiano, su tutti le spighe di grano, inequivocabile emblema dell\u2019operosit\u00e0 agricola del centro.\nMonumenti e luoghi d'interesse.\nLuoghi di Interesse storico-archeologico.\nRiparo Ranaldi.\nIn contrada C\u00e0rpini alla localit\u00e0 Tuppo dei sassi \u00e8 presente un riparo sotto roccia con pitture rupestri scoperto nel 1965 dall'archeologo Francesco Ranaldi.\nSito medievale di Agromonte.\nPresso la frazione Scalera si collocano le rovine di un insediamento risalente all\u2019epoca medievale: Acermontis. L\u2019insediamento \u00e8 ubicato nella riserva naturale-antropologica \u201cAgromonte Spacciaboschi\u201d istituita dallo Stato nel 1972 allo scopo di salvaguardare l\u2019integrit\u00e0 del sito.\nStoria.\nLe testimonianze pi\u00f9 antiche di tale insediamento risalgono al 9 giugno 1152, in un breve pontificato di papa Eugenio III che enuncia i casali e le parrocchie comprese nella giurisdizione ecclesiastica del vescovo di Rapolla.\nDefinito come \u201cDomus Acrimontis\u201d, (con il termine \"domus\" in et\u00e0 federiciana si intende un edificio fortificato atto a funzionare da residenza provvisoria o di svago), era sotto la gestione di \u201chomines Florencie\u201d (di Forenza). Gli avvenimenti storici che hanno interessato la Valle di Vitalba tra il XII e XIII secolo sono stati analizzati da Giustino Fortunato: il territorio, che gode di una particolare posizione strategica, fu luogo di vari insediamenti feudali. Nel suo volume \u201cCatalogo dei Baroni\u201d Fortunato riporta che sotto il regno di Guglielmo I e Guglielmo II, la Valle di Vitalba comprendeva i feudi di Agromonte, Armaterra, Lagopesole, Montemarcone, Rapone, San Fele, Badia di Monticchio e Vitalba.\nL'abbandono dell'abitato si colloca ipoteticamente nei decenni successivi al 1348, precedendo di poco la fondazione di Rionero in Vulture e di Ripacandida. Giustino Fortunato sottolinea come dal 1240 al 1246, durante anni di sommosse, ci furono vari stravolgimenti nella regione. Solo intorno al XIII secolo a seguito di una carenza nella rendita annuale, i feudi persero la loro posizione di privilegio. A questo fece seguito una notevole variazione dell\u2019assetto politico, geografico e demografico dell\u2019intera area. Del feudo di Agromonte rimase solo una piccola domus con poche decine di abitanti, i quali, nel 1330 sotto Giovanni d\u2019Angi\u00f2 accorsero a popolare Atella abbandonando definitivamente l\u2019abitato.\nInfine Fortunato sosteneva che questo \"castrum\" era in comunicazione con il vicino castello di Lagopesole (anch\u2019esso una domus) attraverso un condotto sotterraneo, ipotesi mai verificate nella realt\u00e0.\nDescrizione del patrimonio.\nAd oggi si osserva la presenza delle rovine della chiesa, della rocca o fortilizio (definito da Fortunato \u201cbicocca\u201d) e delle probabili mura circondariali.\nL\u2019ipotetica chiesa, allo stato attuale, \u00e8 riconoscibile attraverso la muratura che, ridotta al solo basamento si fa \u201cspazio\u201d attraverso la vegetazione. \u00c8 possibile riconoscere la pianta della stessa, rimasta intatta seppur parzialmente solo in una parte, digradando di dimensioni fino al raggiungimento di soli massi di crollo coperti da vegetazione. La chiesa \u00e8 caratterizzata, nella sua parte terminale, da un\u2019abside il quale \u00e8 riconoscibile arrivando dal sentiero principale. Intorno alle rovine appaiono massi di crollo sparsi in tutto il perimetro e lungo il pendio, tali massi potrebbero essere parti della chiesa stessa. \nLa bicocca \u00e8 circondata da fitta vegetazione. Si presenta di dimensioni contenute rispetto alla chiesa, tuttavia lo stato di conservazione \u00e8 estremamente precario ed \u00e8 pertanto difficile poterla descrivere. La muratura conservatasi solo nella parte basamentale \u00e8 caratterizzata da blocchi squadrati apparentemente omogenei. Le restanti parti appaiono collassate e coperte di vegetazione, muschi e arbusti.\nL\u2019area che circonda queste costruzioni appare caratterizzata dalla presenza di grossi massi sparsi lungo tutto il perimetro di collocazione dell\u2019antico abitato, residui ipotetici delle antiche mura circondariali.\nRiserve Antropologiche.\nRiserva Naturale Antropologica \"I Pisconi\".\nRiserva istituita dallo Stato nel 1972 con lo scopo di salvaguardare l'interesse naturalistico e archeologico dell'are di pertinenza della stessa.\nRiserva Naturale Antropologica \"Agromonte Spacciaboschi\".\nLa riserva naturale antropologica Agromonte Spacciaboschi \u00e8 una riserva istituita dallo stato con Decreto Ministeriale del 29 marzo 1972 allo scopo di salvaguardare un sito di notevole interesse storico: il sito medievale di Agromonte. Le visite guidate sono effettuate previa richiesta inoltrata al Reparto Carabinieri Biodiversit\u00e0 di Potenza ed ogni accesso per motivi di studio, turistico o di ricerca deve essere effettuato previa autorizzazione.\nEssa appartiene alla foresta demaniale di Lagopesole e comprende uno dei terrazzi che dominano la Valle di Vitalba verso la quale degrada dal lato di levante. Occupa una superficie di 71ha e un\u2019altitudine di 751 s.l.m. La riserva si colloca presso la frazione di Scalera.\nIl bosco \u00e8 costituito in prevalenza da specie quali cerro e roverello, con sottobosco di biancospino, carpino bianco e corniolo. La fauna presente \u00e8 quella tipica dei boschi appenninici: sono presenti cinghiali, tassi, lepri, volpi e ricci e numerose specie di uccelli rapaci sia diurni che notturni. Tra l\u2019avifauna troviamo anche il picchio, il pettirosso, l\u2019usignolo, l\u2019upupa e la ghiandaia.\nArchitetture religiose.\nChiesa di San Giuseppe.\nGi\u00e0 nel 1830 si hanno ricordi di un'antica cappella, definita \"rozzo ed indecoroso abituro\" dal Sindaco di Avigliano: si trattava della \"Chiesa Vecchia\" dedicata alla Madonna del SS. Rosario, situata nella piazza dalla quale prende il nome.\nNe era proprietario Don Andrea Pace, il quale invitava i fedeli a portare, ogni qual volta andavano ad ascoltare la messa, una pietra per la costruzione della chiesa.\nCostruita a tappe, in stile di fine Ottocento, fu portata a termine nel 1885 e fu ristrutturata negli anni successivi dai Fratelli Pace, i quali si dichiaravano padroni della stessa.\nVi era s\u00ec una cappella funzionante, ma per ragioni economiche non poteva essere dichiarata \"Parrocchia\".\nSolo nel 1905 Monsignor Ignazio Monterisi la eleva a dignit\u00e0 di Vicaria Perpetua con le frazioni di Filiano, Vaccaro, Montecaruso, Meccadinardo, Iscalunga, Latte, Luponio, Inforchia, Cerasale, Sterpeto, Giannattasio, e nello stesso anno, a spese della Societ\u00e0 Daziaria di Filiano, fu eletto il fonte battesimale; successivamente un ulteriore ampliamento con il rivestimento in marmo dell'altare maggiore e la costruzione della sacrestia.\nNel 1922 il Sig. Giuseppe Pace separ\u00f2 il presbiterio dalla navata con una ringhiera in ferro.\nIl campanile fu costruito solo nel 1930 grazie alle offerte del popolo e ad una somma cospicua da parte del Principe Andrea Doria Pamphili, signore di Lagopesole, installandovi anche due campane e l'orologio pubblico.\nSoltanto nel 1949 la Vicaria fu elevata a Parrocchia e in questa occasione venne ricostruita la pavimentazione del presbiterio, come risulta dalla scritta ivi collocata.\nA met\u00e0 del XIX secolo, gli abitanti richiesero con insistenza la presenza di una parroco locale, date le difficolt\u00e0 dei preti aviglianesi di giungere presso Filiano.\nIl primo parroco fu \"Don Alessandro Santoro\" dal 1934 al 1965.\nA partire dal 1960, in seguito alla consacrazione della nuova Chiesa, l'antica cappella da \"Madonna del Rosario\" \u00e8 passata al culto di \"San Giuseppe\".\nNel 1978 a spese del Comune e alle offerte dei fedeli fu acquistata la statua di San Giuseppe.\nChiesa Maria SS. del Rosario.\nSuccessivamente all'autonomia comunale, per i fedeli filianesi, dato il crescente sviluppo demografico, era necessaria la costruzione di una chiesa di dimensioni adeguate in modo da dare la possibilit\u00e0 a chiunque di poter essere presente alle principali funzioni religiose: l'inaugurazione avvenne l'11 settembre 1960 e venne dedicata alla \"Madonna del Rosario\".\nLa festa religiosa cade il 7 ottobre, quella civile la seconda domenica di agosto.\nLa chiesa \u00e8 cos\u00ec strutturata: vi \u00e8 una navata centrale che si collega a destra con la sacrestia e a sinistra con gli spazi per lo svolgimento delle attivit\u00e0 liturgiche: la fonte battesimale, l'ambone e l'altare (lavorato in marmo come le sedute).\nLa navata, infine, si conclude con la presenza di due statue in legno: a destra la Madonna del Rosario con il Bambino in braccio, a sinistra il Sacro Cuore della Passione di Ges\u00f9 (pi\u00f9 recente rispetto alla prima).\nSulle pareti laterali della Chiesa sono presenti altorilievi in legno che raffigurano le 14 stazioni della Via Crucis.\nChiesa Maria SS. del Belvedere in Dragonetti.\nLa chiesa venne costruita nel 1958 a cura dell'Ente di Sviluppo per la Riforma Fondiaria in Puglia e Lucania.\nAiut\u00f2 i centri cittadini numerosi che, nonostante ci\u00f2, non avevano una chiesa.\nA causa del terremoto del 1980, tuttavia, la chiesa sub\u00ec numerosi danni: grazie alla generosa donazione di Giovanni Battista Pace ne fu costruita una nuova dedicata alla Madonna del Belvedere.\nLa festa religiosa cade il giorno dell'Ascensione di Ges\u00f9 al Cielo.\nChiesa dell'Immacolata di Inforchia.\nLa chiesa, una delle pi\u00f9 antiche del comune, risale alla fine del secolo scorso.\n\u00c8 dedicata alla Madonna dell'Immacolata: la festivit\u00e0 cade annualmente il I maggio, nonostante la ricorrenza religiosa sia l'8 dicembre.\nLa chiesetta era stata desiderata da un proprietario terriero per assicurare ai suoi coloni l'assistenza religiosa.\nChiesa di Sant'Antonio in Sterpito di Sotto e Sterpito di Sopra.\nLa chiesa venne costruita nel 1979 sulle ceneri della vecchia cappella costruita dai contadini della zona di Sterpito di Sotto. La chiesa \u00e8 molto particolare per l'entrata laterale e per la posizione dell'altare, laterale anch'esso.\nIl Santo patrono (Sant'Antonio di Padova) viene festeggiato il 13 giugno.\nPoco distante da questa, \u00e8 presente una piccola chiesa, anch'essa dedicata a Sant'Antonio, in Sterpito di Sopra.\nChiesa del SS. Crocifisso in Scalera.\nLa chiesa sorge nel contesto di un centro di servizi sociali costruito a cura dell'Ente di sviluppo in Puglia e Lucania.\nFu costruita nel 1958 ed \u00e8 caratterizzata da una forma esagonale con un camminamento a due lati dove \u00e8 sistemata la sacrestia e un luogo adatto a ricevere confessioni.\nLa festivit\u00e0 ricorre nel mese di maggio, il giorno in cui la Chiesa ricorda l'esaltazione della Croce.\nChiesa di Sant'Antonio in Scalera.\nLa chiesa sorge ai piedi dell'antico borgo ed \u00e8 dedicata a Sant'Antonio.\nCostruita dai contadini su un terreno donato dai Doria nel 1938, \u00e8 stata recentemente ristrutturata e viene utilizzata poche volte l'anno.\nLa festivit\u00e0 si celebra il 13 giugno.\nArchitetture civili.\nPalazzo Corbo.\nSituato nella piana di Iscalunga, luogo nel quale i Corbo di Avigliano concentravano i maggiori interessi economici, era la residenza estiva della famiglia e baricentro economico della Masseria, considerata tra le pi\u00f9 avanzate dell'antico \"feudo di Lagopesole\". Protagonista del grande sviluppo dell'azienda fu Giulio Corbo, esponente di spicco della famiglia avendo ricoperto incarichi politici di rilievo e per la sua innovativa attivit\u00e0 economica, tanto da riuscire a ospitare nel 1846 nel palazzo di Iscalunga il re Ferdinando II di Borbone.\nLa decadenza della famiglia a partire dalla fine del XIX secolo determin\u00f2 la perdita del palazzo il quale, assieme alla masseria, fu confiscato e affidato alla lega contadina di Lagopesole.\nSolo di recente il palazzo \u00e8 stato acquisito dal Comune di Filiano e successivamente ristrutturato. Oggi ospita al suo interno una sala convegni.\nMuseo Carpini.\nNell\u2019agosto 2019 \u00e8 stato inaugurato il Museo Carpini \u201cDal segno alla scrittura, dalla selce al silicio\u201d, con lo scopo di divulgare la conoscenza del riparo e della riserva in cui si colloca. Il museo prevede:\nMonumenti.\nNel Comune di Filiano si trovano due monumenti che ricordano i numerosi caduti dei due conflitti mondiali.\nMonumento commemorativo per i caduti filianesi durante la Prima e la Seconda Guerra Mondiale. Realizzato nel 1973, \u00e8 costituito da una lastra in pietra, sorretto da un altare, con la scritta \"Filiano ai suoi caduti\". Al di sopra \u00e8 posta una statua che rappresenta una dea alata che innalza una spada circondata da una corona d'alloro.\nLapide commemorativa in pietra eretta per ricordare i caduti delle due guerre mondiali.\nNel sacrario dedicato ai soldati caduti in guerra, \u00e8 collocata una statua in marmo realizzata dall'artista Giovanni Romaniello che raffigura un soldato inginocchiato mentre imbraccia il simbolo della pace.\nSorgenti.\nIl territorio di Filiano \u00e8 ricco di sorgenti, le quali hanno permesso l\u2019antropizzazione stanziale delle prime popolazioni che hanno abitato il suolo filianese. Quasi il 40% delle sorgenti soddisfa il fabbisogno idrico del comune e rinvengono tutte ai versanti del Monte Caruso : San Leonardo, Cucchiariello, Acqua Bianca, Pietra Focaia, Tomasicchio, Taccone, Imperatrice e Ciminelle. Le ulteriori sorgenti non sono raccolte per le adduttrici di acqua potabile, ma sostentano le numerose fontane sparse per il territorio.\nIn passato, le fontane hanno svolto un importante ruolo di socializzazione tra le persone che vi si recavano: provvedevano all'abbeveraggio degli animali, come lavatoi e per attingere l\u2019acqua ad uso domestico; le donne, inoltre, pur continuando a lavorare, avevano tempo a disposizione per scambiare informazioni tra di loro e \u201cfare pettegolezzi\u201d.\nTra le oltre 50 sorgenti se ne ricordano solo alcune: Canalicchio (Scalera), Agromonte (Scalera), Principe (Cancello della Filice), Imperatore (Serra Carriero), Dragonetti, Tornione (Inforchia), Filiano, Sterpito, Monte Caruso.\nDi particolare interesse \u201cterapeutico\u201d sono le sorgenti di acque sulfuree di Contrada Scavariello e Contrada Gianturco, e quella di acqua ferruginosa di Agromonte.\nFontane.\nL\u2019abbondante presenza di sorgenti ha determinato l\u2019edificazione di numerose fontane le quali, in un territorio prevalentemente adibito al pascolo e all'agricoltura, conservavano uno scopo prettamente funzionale alle attivit\u00e0 quotidiane: abbeveraggio degli animali, raccolta acqua per le abitazioni, lavaggio dei panni.\nMolte fontane inoltre si trovano a ridosso dei tratturi, poich\u00e9 trattasi di tragitti molto frequentati da uomini e animali per la transumanza. Spesso sono state maestranze locali a lavorare all'edificazione. In ogni contrada del vasto territorio di Filiano se ne trova una:\nTratturi.\nFiliano ricade in un territorio nel quale l'unica via di comunicazione erano i tratturi (dal participio latino \"tractus\"): si tratta di arterie a fondo erboso o sterrato sulle quali avvenivano i grandi spostamenti della transumanza.\nI tratturi di questo territorio sono pi\u00f9 stretti rispetto a quelli, ben pi\u00f9 larghi, degli Abruzzi e della Puglia; la morfologia impervia del territorio, infatti, non rese possibile formare tratti larghi come quelli delle piane del Tavoliere.\nNel territorio di Filiano se ne riconoscono i seguenti:\nFiliano dunque ricade in un territorio ricco di antiche strade frequentate da uomini e animali, simbolo della vocazione agricola di questo paese.\nCipresso Calvo.\n\u201cTaxodium distichum\u201d \u00e8 la denominazione scientifica attribuita a questa tipologia di pianta che ritroviamo nel comune di Filiano.\nIl Cipresso Calvo \u00e8 tra le poche conifere a fogliame deciduo e prende il nome del genere taxodium (questo per il suo aspetto simile al Tasso) e, proprio per questa ragione, nell\u2019elenco delle piante da salvaguardare di particolare interesse naturalistico e paesaggistico (istituito in attuazione della Legge Regionale n.42/1980) la pianta \u00e8 stata erroneamente riportata come Tasso.\nRiveste particolare importanza scientifica sia per l'habitat inusuale che per le sue caratteristiche, la denominazione \u201cC.Calvo\u201d deriva dalla peculiarit\u00e0 di perdere interi rami (con le relative foglie) nella stagione autunnale, conservando solamente i rami principali.\nSociet\u00e0.\nEvoluzione demografica.\nEtnie e minoranze straniere.\nNel Comune di Filiano al 1\u00b0 gennaio 2021 risiedono 55 cittadini stranieri, pari al 1,95% della popolazione totale residente. La comunit\u00e0 pi\u00f9 rappresentata \u00e8 quella albanese.\nLingue e dialetti.\nFiliano per anni \u00e8 stata una frazione di Avigliano, fino al 1952 quando divenne comune autonomo, ma nonostante ci\u00f2 il dialetto filianese presentava delle sfumature diverse rispetto a quello parlato ad Avigliano gi\u00e0 prima di diventare comune.\nParleremo, quindi, di \"dialetto filianese\", lingua che presenta al suo interno delle caratteristiche proprie:\nCome dicevamo prima, il Filianese presenta delle differenze rispetto all'Aviglianese, ad esempio:\nReligione.\nParrocchie.\nNel 1956 facevano parte della parrocchia di \"Maria SS. del Rosario\" : Dragonetti, Iazzi di Corbo, Scavariello, Pizzutella, Carciuso, Vaccaro,Sterpito di sotto - Forcillo, Sterpito di sopra - Rinaldi, Giannattasio, Luponio, Latte, Inforchia, Meccadinardo, Gianturco, Lella, Montecaruso, Iscalonga.\nMa l'estensione del territorio e la crescita della popolazione rappresentavano una grande difficolt\u00e0 ai fini dell'apostolato, motivo per il quale il 26 giugno 1986 il Vescovo di Potenza Vairo distacca alcune delle frazioni di Filiano dalla Parrocchia del SS. Rosario, erigendo una nuova parrocchia nella localit\u00e0 di Scalera, denominata \"Nostro Signore Ges\u00f9 Crocifisso.\"\nTradizioni e folclore.\nAltre festivit\u00e0 non prettamente pertinenti al calendario religioso trovano il loro cardine nel calendario agricolo o in tradizioni ed usi pagani.\nIl carnevale era una festivit\u00e0 molto sentita dalla comunit\u00e0, un momento di forte convivialit\u00e0 caratterizzato da festeggiamenti e condivisione di cibo. Alcune persone si vestivano da \u201ctintle\u201d (maschere fantasiose realizzate con abiti vecchi presenti in casa) e raccoglievano le provviste passando per le case degli abitanti del luogo. Dopo l\u2019intero giro i \u201ctintle\u201d festeggiavano mangiando il cibo raccolto; questo donare il cibo ai \u201ctintle\u201d indicava capacit\u00e0 di socialit\u00e0 e solidariet\u00e0 reciproca. In alcuni casi si realizzavano delle sfilate con dei carretti decorati.\nQuesto specifico momento dell\u2019anno, che avveniva solitamente in prossimit\u00e0 delle festivit\u00e0 natalizie, veniva considerato dalla popolazione una vera e propria festivit\u00e0. Tale attivit\u00e0 veniva svolta in questo specifico periodo poich\u00e9 nei mesi freddi c\u2019era la possibilit\u00e0 che le carni e i prodotti ricavati si conservassero pi\u00f9 facilmente. A questa attivit\u00e0 partecipava tutta la famiglia, gli amici e veniva coinvolto anche il vicinato. Si trattava di un momento di forte convivialit\u00e0 nel quale i compiti da svolgere erano ben divisi tra i partecipanti. Solitamente l\u2019uccisione era riservata alla persona pi\u00f9 anziana; si proseguiva con la pulizia e la suddivisione delle carni. Infine seguiva un banchetto che durava fino a tarda notte.\nGiochi tradizionali.\nNell\u2019antica societ\u00e0 contadina il tempo dedicato al gioco implicava la creativit\u00e0 e la fantasia, i giochi erano spesso manuali, realizzati solitamente in gruppo e per questo fortemente socializzanti e formativi. I giocattoli erano pochissimi e venivano costruiti dai bambini o dai loro familiari.\nDi seguito alcuni dei giochi praticati nel territorio filianese:\nIstituzioni, enti e associazioni.\nLe associazioni che operano nel Comune di Filiano sono le seguenti:\nLe sopracitate associazioni, insieme ad altre, costituiscono la Consulta delle Associazioni.\nTra gli altri enti \u00e8 presente il Comitato di Solidariet\u00e0 di Filiano, di cui fanno parte le associazioni del territorio, che fornisce supporto alle famiglie in difficolt\u00e0.\nEventi.\nLu Muzz'c.\n\"Lu muzz'c\" \u00e8 un evento tipico del comune di Filiano che si svolge il 17 agosto. Lungo le vie del corso principale viene realizzato un percorso eno-gastronomico attraverso il quale \u00e8 possibile degustare le pietanze che i mietitori erano soliti consumare durante la giornata di lavoro.\nIl percorso \u00e8 scandito da sette \"tappe\" a cui corrispondono i piatti tipici:\nIl lavoro, a volte, si prolungava sino a notte inoltrata e, allora, verso le 21:00 circa, vi era l'ultimo pasto della giornata con pane e affettati.\nVia Crucis.\nLa Via Crucis \u201cvivente\u201d di Filiano \u00e8 una ricostruzione accurata e fedele alla descrizione evangelica degli ultimi istanti della vita terrena di Ges\u00f9 di Nazareth. Ogni anno, attraverso l'organizzazione della Pro Loco di Filiano, circa una sessantina di figuranti sfilano per le strade principali del paese, sfondo principale della rappresentazione, con i costumi confacenti alla storia della Passione di Cristo. Le prime scene si svolgono sul sagrato della chiesa madre di \u201cMaria SS. del Rosario\u201d, da cui i personaggi inizieranno il percorso delle quattordici stazioni.\nCultura.\nIstruzione.\nScuole.\nIl plesso di Filiano, in seguito al dimensionamento scolastico introdotto nel 2012, fa parte dell'Istituto comprensivo \"Federico II di Svevia\" Avigliano frazioni - Filiano e ospita nel complesso ubicato in Piazza Autonomia la Scuola dell'Infanzia, la Scuola Primaria e la Scuola Secondaria di primo grado.\nBiblioteche.\nLa Biblioteca comunale di Filiano, situata nel Centro sociale \"Prof. G. Lorusso\", \u00e8 gestita dal 1998 dalla Pro Loco in convenzione con il Comune. Oltre al servizio di prestito, dispone di una sala studio e di un Internet Social Point. Inoltre la biblioteca \u00e8 iscritta al Polo regionale SBN di Basilicata, utile a fini della ricerca digitale.\nCucina.\nLa tradizione culinaria di Filiano affonda le proprie origini sulla tradizione agricola del territorio. A caratterizzarla sono svariate ricette raccolte dai ricordi popolari, come l' \"Acquasala, la Ciambotta, la Carchiola, i Cauzunciedd cu la recotta, la Paparotta, la Cipuddata, Baccalaie cu i peprinie roseca roseca, cusciniedde, mustazzuole\"\".\" \nGeografia antropica.\nUrbanistica.\nIl centro abitato si sviluppa a doppio pettine lungo il corso principale, il quale congiunge il nucleo originario di Filiano centro, ovvero la zona in cui \u00e8 situata la chiesa di San Giuseppe, con il versante nord dell'abitato, costruita negli anni sessanta del Novecento, la parte della chiesa di Maria SS. del Rosario. Le abitazioni del centro abitato sono per la maggiore caseggiati di origine rurale, costruite in pietra a uno o due piani, caratteristiche della Valle di Vitalba.\nUn'importante lavoro pubblico realizzato negli anni settanta ha permesso altres\u00ec di unire il paese con il centro storico di Filiano (Rione Pace), sino a quel tempo divisi dal \"Fosso Chiarrone\" del vallone Imperatrice\",\" dal quale \u00e8 scaturito un volto completamente nuovo per l'abitato; la copertura del fosso ha consentito la realizzazione della villa comunale e degli impianti sportivi e, a partire dagli anni settanta, si \u00e8 dato il via all'espansione dell'abitato nella zona al di sopra della villa comunale, denominata Zona Parco, che costituisce oggi una numerosa area abitativa.\nIl Comune di Filiano si contraddistingue per una particolare composizione antropica, infatti oltre al descritto capoluogo comunale presenta pi\u00f9 di cinquanta tra frazioni e contrade.\nFrazioni.\nDragonetti.\nDragonetti \u00e8 la seconda frazione per numero di abitanti del Comune di Filiano ed \u00e8 situata a 540 metri sul livello del mare, sul versante sud-ovest del bosco della Pennara.\nI primi insediamenti si riconducono alla presenza di pastori e contadini aviglianesi che, grazie alla concessione dei Doria, ottennero la possibilit\u00e0 di coltivare e rendere fertili terreni incolti nella zona dell'attuale frazione.\nL'assetto urbano, intensificatosi man mano nel secondo dopoguerra e arrestatosi con l'emigrazione degli anni '60 e '70, si \u00e8 esteso intorno ad un nucleo di case edificate nel XIX secolo nella zona superiore alla odierna piazza Belvedere. Da quel piccolo borgo, man mano, la odierna frazione si \u00e8 sviluppato a grappolo, fino ad espandersi lungo la strada provinciale che l\u2019attraversa. L\u2019Ente di Sviluppo, inoltre, negli anni \u201850 del secolo scorso, effettu\u00f2 interventi di urbanizzazione attraverso la riforma fondiaria, tra cui la costruzione della scuola elementare e della chiesa; la prima, venne demolita dopo il terremoto del 1980 e fu ricostruita sullo stesso sito, perdendo la funzione di scuola \u00e8 diventata un edificio pubblico al servizio della comunit\u00e0. La seconda, dedicata a Maria SS. del Belvedere venne costruita a cura dell'Ente di Sviluppo nel 1958, per assicurare l'assistenza religiosa agli assegnatari; anch'essa vittima del terremoto del 1980, fu ricostruita ed ampliata negli anni '90 con l'aggiunta di un centro sociale. Nella frazione sono presenti un ufficio postale e la sede comunale della Protezione Civile.\nDi particolare interesse sono le numerosi sorgenti che alimentano fontane e lavatoi, realizzate dalle maestranze locali con pietre del posto ben scalpellate. La sorgente della piazza Belvedere, che \u00e8 raggiungibile percorrendo il breve tunnel che dalla fontana-lavatoio sottostante la piazza, conduce ad essa e si presenta con il tetto a volta e con tre vasche di raccolta e decantazione di cui una, quella pi\u00f9 in fondo, raggiungibile da un piccolo corridoio che costeggia le altre due \u00e8 la sorgente, dove, dal pavimento sgorga l\u2019acqua insieme a bolle d\u2019aria, creando un ambiente ed un\u2019atmosfera molto particolare. Da assaggiare, invece \u00e8 quella di c.da Monaco di acqua sulfurea dalle propriet\u00e0 \u201cterapeutiche\u201d.\nCuriosa \u00e8 l'etimologia della frazione che, al contrario di altre, possiede un'origine particolare e complessa; molto spesso, infatti, il soprannome di una famiglia insediatasi in una contrada veniva assunto come toponimo identificativo di quest'ultimo. Non \u00e8 il caso di Dragonetti, il cui nome molto probabilmente \u00e8 riconducibile ad un certo Dragonetto Vaccaro, individuo cresciuto ad Avigliano tra il XVI e il XVII secolo e che risulta presente in un atto rogato del 1610 dal notaio Francescantonio De Masio.\nScalera.\nLa frazione di Scalera, con circa 800 abitanti, \u00e8 la frazione pi\u00f9 popolata del comune di Filiano ed \u00e8 situata tra il bosco di \u201cAgromonte-Sparciaboschi\u201d e il monte \u201cLa Toppa\u201d ad un'altitudine di circa 700 m s.l.m.\nI primi insediamenti si devono alla presenza di contadini e pastori Aviglianesi che ottennero la possibilit\u00e0 di coltivare e rendere fertili i terreni incolti, questo grazie alla concessione dei \u201cDoria\u201d. L\u2019attuale abitato si \u00e8 sviluppato intorno ai caseggiati costruiti dei Doria nel XIX secolo e, successivamente, le case diedero vita alle odierne contrade satellite della frazione di Scalera. La pi\u00f9 estesa \u00e8 denominata \u201cScalera Centro\u201d, vi sono poi: Palladino, Macchia-Grottone, Parlapiano, Canestrella, Bafundi, Casone Perazzi, Piano della Spina, Capitunno.\nNegli anni cinquanta, per migliorare le condizioni di vita degli abitanti, l\u2019Ente di Riforma Agraria \nfece edificare delle scuole anche nella frazione di Scalera, oltre al presidio sanitario, i locali per le poste e la costruzione della chiesa del SS.Crocifisso. Quest\u2019ultima \u00e8 quindi pi\u00f9 recente rispetto alla chiesa dedicata a Sant\u2019Antonio, costruita interno al 1937-39.\nScalera ha una stazione ferroviaria a nome di \u201cStazione di Forenza|Forenza\u201d che permette rapidi collegamenti con il capoluogo di regione (PZ) e con i comuni nelle vicinanze.\nSterpito.\nLa frazione di Sterpito, suddivisa tra Sterpito di Sotto e di Sopra, e le contrade di Giannattasio e Capanne Rinaldi ricadono nel bacino del torrente Sterpeto. Il toponimo deriva dal latino \"stirps\" (tronco secco) probabilmente a causa della natura spinosa del luogo.\nIl borgo trae origine dalla colonizzazione degli aviglianesi, i quali costruirono le prime abitazioni in questo lembo di territorio e progressivamente vi si insediarono pi\u00f9 stabilmente.\nCaratteristiche sono le costruzioni in pietra che riguardano gran parte delle abitazioni, costruite in muratura da artigiani locali.\nLa suddivisione amministrativa del 1806 assegn\u00f2 Sterpito al Comune di Atella, territorio con il quale non vi era alcun legame affettivo. La frazione ha poi manifestato pi\u00f9 volte il desiderio di ricongiungersi con Avigliano, da cui provenivano i suoi abitanti e inoltre avevano mantenuto inalterati legami affettivi. Si fece promotore dell'iniziativa politica di separazione Giustino Fortunato, infatti afferma \u00abanche Atella ad unanimit\u00e0 di voti non solo aderiva al distacco ma si dimostrava interessato quasi a disgravarsi di un peso\u00bb. Le condizioni sussistevano perci\u00f2, con decreto reale, \u00abla borgata Sterpito cesser\u00e0 di far parte del comune di Atella, e sar\u00e0 aggregata al comune di Avigliano\u00bb.\nNel 1951, quando Filiano ottenne l'autonomia dal Comune di Avigliano, la frazione di Sterpito cambier\u00e0 nuovamente circoscrizione comunale ed entrer\u00e0 a far parte del nuovo Comune di Filiano.\nLa frazione, che al tempo della causa separatista di Filiano contava circa 500 abitanti, ha subito nel corso degli anni un imponente fenomeno di emigrazione verso Filiano e altri centri limitrofi, che ha causato un considerevole spopolamento.\nInforchia.\nLa frazione di Inforchia si colloca ai margini di una pianura alluvionale che circa 600 mila anni fa era invasa da un lago, il cosiddetto \u201cbacino di Atella\u201d, ad oggi non pi\u00f9 esistente. Il borgo di Inforchia si caratterizzava per un caseggiato compatto e quadrato con tipologia edilizia del XVIII sec. le case presentavano al piano terra spazi adibiti a stalle: dalla tipologia delle stalle, \u201cfuorch\u201d, probabilmente deriva la toponomastica Inforchia. Il borgo, dopo il terremoto del 1980, \u00e8 stato completamente demolito e ricostruito.\nInforchia presenta due contrade: Don Ciccio il cui nome deriva da Francesco Corbo che ne eredit\u00f2 il latifondo nel XIX secolo; Tittarella che si colloca lungo il Regio Tratturo di Serra dei Daini, circondato da vigneti, vide nascere la sua prima abitazione alla fine del 1800. Sul territorio, a ridosso del Torrente Sterpito, sono presenti una serie di grotte artificiali, utilizzate dai tempi remoti, per la conservazione di generi alimentari e ricoveri per animali.\nLe contrade.\nLa popolazione filianese \u00e8 divisa tra l\u2019abitato centrale, Filiano, e pi\u00f9 di 50 tra frazioni e contrade. Di seguito l\u2019elenco delle contrade pertinenti all\u2019abitato di Filiano centro:\nEconomia.\nCereali (grano, avena, orzo), uva e ortaggi sono i principali prodotti agricoli. Si attesta anche la presenza di allevamento (ad oggi fortemente ridotto) di ovini, centrale per la produzione del pecorino. \u00c8 presente sul territorio un impianto per la molitura dei cereali e la vinificazione (vino aglianico e malvasia).\nIl Pecorino \u00e8 un prodotto tipico della zona (pecorino di Filiano), il quale ha ottenuto la Denominazione di Origine Protetta; la prima domenica di settembre si svolge la mostra-mercato del formaggio pecorino e dei prodotti lattiero-caseari.\nInfrastrutture e trasporti.\nStrade.\nLe principali arterie stradali che interessano il territorio di Filiano sono le seguenti:\nFerrovie.\nIl Comune di Filiano \u00e8 attraversato dalla linea Potenza-Foggia. Nel suo territorio ricadono due tra stazioni e fermate: nella frazione Scalera \u00e8 presente la stazione ferroviaria denominata Forenza e, situata nella frazione Piano del Conte, la fermata di Filiano.\nAmministrazione.\nFiliano ottenne l'autonomia da Avigliano con D.P.R. pubblicato in Gazzetta Ufficiale il 13-09-1951 e, per rendere operativo il nuovo ente comunale, fu incaricato il prefetto di Potenza, il quale nomin\u00f2 un commissario prefettizio. A partire dal 1 gennaio 1952 il Comune di Filiano inizi\u00f2 a operare ufficialmente come organo autonomo. \nLe prime elezioni amministrative di Filiano si tennero il 25 maggio 1952.\nSport.\nCalcio.\nLa principale squadra di calcio \u00e8 stato l\"\u2019USD Vitalba Filiano\", fondata nel 1991 e iscritto ai campionati regionali della Basilicata sino al 2018, quando ha cessato la propria attivit\u00e0. Nella sua storia ha militato per cinque stagioni consecutive nel massimo campionato regionale. Era presente una squadra di calcio anche nella frazione di Scalera, la \"Fides\", anch\u2019essa non pi\u00f9 attiva.\nUnico sodalizio attualmente operante \u00e8 l\u2019\"ASD Futsal Scalera\", iscritto alla Serie C2 di calcio a 5. Gioca le sue gare interne nella struttura sportiva di Filiano.\nImpianti sportivi.\nA Filiano sono presenti diversi campi adibiti allo sport, tutti concentrati nella medesima area impiantistica: il campo sportivo comunale, in terra battuta, con capienza di circa 400 spettatori; il campo di calcio a 5; il campo da tennis.\nUn campo da gioco \u00e8 presente anche nella frazione Scalera."}
{"id": "30449", "revid": "1932958", "url": "https://it.wikipedia.org/wiki?curid=30449", "title": "Forenza", "text": "Forenza (\"Fer\u00e9nze\" in dialetto lucano) \u00e8 un comune italiano di abitanti della provincia di Potenza, in Basilicata.\nGeografia fisica.\nTerritorio.\nSorge a a nord dell'Appennino Lucano, nella Valle del Bradano nella parte settentrionale della provincia. Fa parte della Comunit\u00e0 Montana Alto Bradano. Il colle su cui sorge Forenza \u00e8 chiamato \"Balcone delle Puglie\" perch\u00e9 \u00e8 possibile osservare il panorama del Tavoliere pugliese fino al Gargano ed al Monte Vulture.\nConfina con i comuni di: Maschito (), Acerenza (), Banzi e Palazzo San Gervasio (), Ginestra e Ripacandida (), Genzano di Lucania (), Filiano (), Pietragalla () e Avigliano ().\nDista da Potenza e dall'altra provincia lucana di Matera.\nClima.\nData la sua altitudine, il comune di Forenza ha un clima temperato freddo, con piogge frequenti nelle stagioni autunnali ed invernali ed inverni molto rigidi con cadute abbondanti di neve. Le estati sono fresche con un clima secco. Secondo i dati medi del trentennio 1961-1990, la temperatura media del mese pi\u00f9 freddo, gennaio, \u00e8 di , mentre quella del mese pi\u00f9 caldo, agosto, \u00e8 di .\nStoria.\nSecondo fonti storiche, il nome del comune deriva da Forentum, antico sito di origine sannita citato da Orazio, Livio, Diodoro Siculo e Plinio il Vecchio. Tuttavia, l'attuale centro abitato di Forenza non \u00e8 quello cui si riferiscono questi antichi scrittori, essendo sorto in un luogo poco distante dall'antico sito. Forentum era una colonia sannita che poi cadde sotto il dominio romano ad opera di Fabio Massimo. Allora era ubicata su una via obbligata, che collegava Venusia a Bantia ed Acheruntia, zona oggi detta San Martino.\nGli abitanti di \"Forentum\", non essendo in grado di difendersi dai frequenti attacchi esterni, costruirono un nuovo centro abitato su una collina poco distante e questo nuovo insediamento corrisponde all'attuale Forenza. Il nuovo sito inizi\u00f2 ad essere abitato intorno al IX secolo. In quel periodo, quando nacque il principato longobardo di Salerno che includeva quasi tutta l'antica Lucania, Forenza faceva parte del ducato di Puglia.\nLa cittadina sub\u00ec prima la dominazione bizantina e poi quella longobarda, venendo inclusa nel \"Gastaldato di Acerenza\". In questo periodo fu edificato un castello, collocato al centro del pianoro (l'attuale piazza Regina Margherita); della struttura, al giorno d'oggi, non \u00e8 rimasto nulla. In seguito divenne feudo dell'impero normanno e poi fu dominata dagli angioini, che vi apportarono modifiche strutturali, come testimoniato dai resti di quelle che una volta erano le mura angioine del XIII secolo. Gli angioini affidarono Forenza al principe Giovanni Caracciolo e successivamente gli Asburgo la concedettero alla famiglia Doria, signori di Melfi.\nIl 14 febbraio 1892 ci fu una rivolta contadina per protestare contro la tassa della famiglia (la tassa \"foci\") ed il comune registr\u00f2 vari disordini, con il municipio che venne dato alle fiamme. Allora il governo italiano sped\u00ec un battaglione di bersaglieri per soffocare la rivolta, che pose il quartier generale nel palazzo di Tufaroli, e numerosi contadini vennero uccisi. Dopo la seconda guerra mondiale Forenza sub\u00ec un forte fenomeno migratorio, vedendo la sua popolazione diminuire di circa tremila abitanti fino alle soglie del 2010.\nSimboli.\nLo stemma del Comune di Forenza \u00e8 stato concesso con decreto del presidente della Repubblica del 28 gennaio 2004.\nEconomia.\nL'economia locale \u00e8 perlopi\u00f9 basata sull'agricoltura, con la coltivazione di vigneti e oliveti. Forenza \u00e8 uno dei produttori dell'Aglianico del Vulture, riconosciuto DOC nel 1971. Il comune fa anche parte dell'Associazione Nazionale Citt\u00e0 dell'Olio, ente senza fini di lucro, nato nel 1994 per promuovere l'olio extravergine d'oliva e i territori di produzione. I settori industriale e turistico sono molto scarsi. Tra le attivit\u00e0 pi\u00f9 tradizionali vi sono quelle artigianali, legate alla cultura contadina e pastorale. Queste attivit\u00e0 si distinguono per la lavorazione del legno finalizzata sia alla produzione di mobili sia di oggetti casalinghi, oltrech\u00e9 per l'intaglio a fini artistici."}
{"id": "30451", "revid": "1932958", "url": "https://it.wikipedia.org/wiki?curid=30451", "title": "Gallicchio", "text": "Gallicchio \u00e8 un comune italiano di 856 abitanti della provincia di Potenza, in Basilicata.\nAlcuni studiosi ipotizzano che il nome abbia origine da \"Gallus ictus\" ossia \"gallo che lancia\", in quanto sullo stemma comunale campeggia un gallo che impugna con la zampa destra una freccia nell'atto di lanciarla. Altri ritengono che derivi dal greco \"Calloi Ai Coi\" che significa \"belle case\" oppure da \"All\u00f2i Oicoi\" ossia \"altre case\".\nStoria.\nIl rinvenimento di un cofanetto di monete in localit\u00e0 Gallicchio Vetere attesta la presenza di un antico abitato gi\u00e0 nel III secolo a.C. e l'attuale paese trarrebbe orgine proprio dalla distruzione di Gallicchio Vetere ad opera dei Saraceni, che costrinsero gli abitanti a trovare rifugio nelle grotte scavate nella roccia lungo il fosso detto \"dei Monaci\".\nLe prime notizie storicamente certe sull'esistenza del paese attuale si hanno solo dopo l'anno 1000. Nel 1059 si celebr\u00f2 il primo concilio di Melfi, capitale della Contea di Puglia, presieduto dal papa Niccol\u00f2 II, il quale intervenne su alcune strutture del clero della Basilicata. L'arcivescovo di Acerenza Godano ebbe l'incarico di latinizzare le chiese che nell'antico Tema di Lucania si dichiaravano soggette alla chiesa greca. Con una bolla del giugno del 1060 affid\u00f2 al vescovo Arnaldo di Tricarico 12 monasteri, tra cui anche il \"Monasterium Gallicclum\", insieme ai vicini monasteri di Missanello, di Palumbara e di Galaso (in territorio di Armento) e di San Vitale presso Guardia Perticara.\nGeografia fisica.\nSorge a 730\u00a0m s.l.m. in Val d'Agri nella parte centro-meridionale della provincia.\nConfina con i comuni di: Missanello (9\u00a0km), Guardia Perticara (12\u00a0km), Armento (15\u00a0km), San Martino d'Agri (18\u00a0km), San Chirico Raparo (21\u00a0km) e Roccanova (24\u00a0km).\nDista 73\u00a0km da Potenza e 95\u00a0km dall'altra provincia lucana di Matera."}
{"id": "30453", "revid": "617444", "url": "https://it.wikipedia.org/wiki?curid=30453", "title": "Ginestra (Italia)", "text": "Ginestra (\"Zhura\" in arb\u00ebresh\u00eb, \"La Sc'n\u00e8str\u0259 \" in dialetto locale, \"Lombarda Massa\" o \"Lombardomassa\" in latino) \u00e8 un comune italiano di abitanti della provincia di Potenza, in Basilicata, situato nel Vulture-Melfese.\nTra le antiche colonie albanesi d'Italia, costituisce insieme a Barile, Maschito, San Costantino Albanese e San Paolo Albanese, la minoranza etnico-linguistica italo-albanese (\"arb\u00ebreshe\") in Basilicata.\nFu frazione del comune di Ripacandida fino al 1965.\nGeografia fisica.\nIl paese sorge a 564 metri s.l.m. nella parte centro-meridionale del Vulture, a nord della provincia potentina.\nConfina con i comuni di: Ripacandida, Barile, Venosa, Maschito e Forenza.\nCon 13,21\u00a0km\u00b2 di territorio comunale, Ginestra \u00e8 il penultimo comune della Basilicata per estensione territoriale, l'ultimo \u00e8 Campomaggiore.\nStoria.\nIl territorio di Ginestra fu ripopolato da esuli epiroti (o secondo alcuni di Scutari) grazie alla concessione di Troiano Caracciolo, feudatario di Ripacandida, che nel 1478 diede ai greco-albanesi il permesso di edificare le abitazioni in quella zona che originariamente si chiamava \"Lombarda Massa\", ovvero il podere (\u00abmansus\u00bb) dei Longobardi.\nAncora oggi a Ginestra sono vive molte tradizioni balcaniche e gli abitanti del posto tengono viva la lingua arb\u00ebreshe. Ed \u00e8 proprio per valorizzare e tramandare questa lingua che nel piccolo centro del Vulture \u00e8 stato istituito uno sportello linguistico. Anche la protettrice del paese giunge da oriente: trattasi della Madonna di Costantinopoli, a cui \u00e8 intitolato il santuario che si trova poco distante dal paese. Costruito nel 1588, al suo interno si pu\u00f2 ammirare un affresco murale di scuola orientale del XVI secolo, raffigurante la Vergine. Qui sono custodite anche due tele del XVIII secolo: in una \u00e8 rappresentata la Madonna del Latte, tra le figure di San Giovanni, San Nicola e San Borromeo; nell'altra tela \u00e8 invece riprodotta una Piet\u00e0. L'altro principale luogo di culto del paese \u00e8 situato in pieno centro storico: la chiesa madre di San Nicola Vescovo, risalente al XVI secolo, \u00e8 impreziosita da un coro ligneo del XVIII secolo e da due lampadari stuccati in oro. Nel corso dei secoli, la chiesa madre \u00e8 stata pi\u00f9 volte ricostruita, ma \u00e8 negli anni novanta che ha subito un restauro completo. Durante questi ultimi scavi \u00e8 stato riportato alla luce un battistero per immersione composto da 12 archi, in cui sono raffigurati alcuni personaggi che probabilmente rappresentano i 12 apostoli.\nNel 1965 Ginestra si stacca da Ripacandida e diventa comune autonomo.\nSociet\u00e0.\nEtnie e minoranze straniere.\nGli stranieri residenti nel comune al 1\u00ba gennaio 2019 sono 32, ovvero il 4,3% della popolazione."}
{"id": "30455", "revid": "88740", "url": "https://it.wikipedia.org/wiki?curid=30455", "title": "Grumento Nova", "text": "Grumento Nova \u00e8 un comune italiano di abitanti della provincia di Potenza, in Basilicata. La sua denominazione ufficiale fu, fino al 1932, \"Saponaria di Grumento\" (o semplicemente \"Saponaria\"), e il nome dei suoi abitanti \"saponaresi\". Nei pressi si trovano i resti dell'antica citt\u00e0 romana di \"Grumentum\", di cui \u00e8 visitabile l'area archeologica con il museo archeologico nazionale dell'Alta Val d'Agri.\nGeografia fisica.\nSorge a 780 m s.l.m. in Val d'Agri nella parte centro-occidentale della provincia.\nConfina con i comuni di: Moliterno, Sarconi (7\u00a0km), Tramutola (13\u00a0km), Viggiano (14\u00a0km), Montemurro (16\u00a0km), Spinoso (17\u00a0km) e Marsicovetere (18\u00a0km).\nDista 73\u00a0km da Potenza e 118\u00a0km dall'altra provincia lucana di Matera.\nStoria.\nLa citt\u00e0 venne fondata con il nome di Saponaria nel 954 d.C., da una colonia di abitanti provenienti da \"Grumentum\", fuggiti dalla loro citt\u00e0 a causa delle invasioni saracene avvenute intorno all'anno 878. La citt\u00e0 romana di \"Grumentum\" fu definitivamente distrutta nell'anno 1031. Roberto d'Altavilla, primo signore di Saponaria, costru\u00ec sulla cima del colle di Saponaria un ben munito castello attorno al quale si form\u00f2 un altro nucleo urbano che si chiam\u00f2 Borgo. Questi due primitivi nuclei di abitazioni (il Borgo e il Casaletto) si fusero in un unico centro che si chiam\u00f2 Saponaria. Gli Altavilla (o Hauteville) erano una famiglia Normanna originaria della Francia settentrionale. La presenza di Roberto \u00e8 documentata per la prima volta, quale Conte di Montecaveoso (Montescaglioso), nel 1055. Dopo la sua morte, al figlio Guglielmo andarono Polla, Brienza e Saponaria. Successivamente Saponaria pass\u00f2 sotto il dominio di Federico II di Svevia. L'imperatore si scontr\u00f2 con il papa Innocenzo IV che riusc\u00ec a fomentare la rivolta di molti feudatari, fra cui i Fasanella, i Sanseverino, i De marra e i Francisco. L'azione di costoro \u00e8 passata alla storia come la Congiura di Capaccio del 1246. La capeggiava Pandolfo di Fasanella e vi partecip\u00f2 anche Tommaso, Signore di Saponaria.\nNel 1254, Saponaria pass\u00f2 nelle mani dei Sanseverino e fu saccheggiata per volere di Manfredi, figlio di Federico II, poich\u00e9 i nuovi feudatari parteggiavano per gli angioini. Nel 1267, il sovrano Carlo I d'Angi\u00f2 ridiede la citt\u00e0 al conte Ruggero Sanseverino, la cui stirpe la govern\u00f2 fino al 1806.\nDopo la conquista francese, Tommaso di Saponara fu nominato da Giuseppe Bonaparte ministro del Regno di Napoli. In epoca risorgimentale, vi furono diversi cittadini di Saponara che parteciparono attivamente ai moti liberali del 1820-1821 (con Gherardo Ceramelli), del 1848 (con Antonio De Cilla) e all'attivit\u00e0 mazziniana del 1853 (con Giulio Cesare Giliberti).\nNel 1857 la citt\u00e0 venne distrutta da un terremoto, che provoc\u00f2 pi\u00f9 di 2000 vittime. A seguito dell'unit\u00e0 d'Italia fu anch'essa influenzata dal fenomeno del brigantaggio: alcuni dei briganti pi\u00f9 noti furono Donato \"Caronza\" Toscano e Diego \"Lineo\" Di Rago. Con regio decreto del 21 aprile 1863, il nome della citt\u00e0 fu cambiato in Saponara di Grumento e, il 3 novembre 1932, nell'attuale Grumento Nova.\nMonumenti e luoghi di interesse.\nIl castello Sanseverino.\nIl castello Sanseverino \u00e8 stato costruito nella seconda met\u00e0 dell\u2019XI secolo dai Conti di Montescaglioso, primi feudatari di Saponara. Il Conte Roberto costru\u00ec la sua residenza sul cocuzzolo centrale del colle e tutto intorno sorse un Borgo. Venne poi costruita una cinta muraria con sette porte. Con l'affermarsi dei Sanseverino di Saponaria, il castello ebbe numerosi ampliamenti. Nel catasto onciario del 1749 si legge: \"L'illustre Luiggi Sanseverino... Possiede un palazzo sopra duecento stabili per uso di abitazione, con giardino adiacente\".\nEsso si sviluppava dall'attuale Largo Umberto I sino all'odierna Piazza Municipio. Intorno al 1700 fu completamente ristrutturato dal principe Carlo Maria Sanseverino e con lui il Castello raggiunse la sua massima estensione e magnificenza. Egli fece costruire ex novo l'ampio salone di corte, l'unica parte ancora rimasta in piedi del Palazzo feudale. Al giardino si accedeva attraverso una scalinata, di cui sono rimaste le tracce in via Roma. La definitiva sistemazione, data da Carlo, comprendeva dodici appartamenti e un \"teatro leggiadro pe' drami musicali e comedie\" di cui il principe era appassionato cultore ed autore. Il principe Carlo Maria aveva fatto rappresentare una sua commedia musicale intitolata \"Eliododro\" in occasione del matrimonio della figlia Aurora.\nAlla scuderia del castello si accedeva dall'ampio spiazzo, chiamato steccato (oggi Largo Umberto I) e poteva ospitare ben centoventidue cavalli. Ai lati della scuderia c'erano due alte torri di cui non resta traccia. Sul terrapieno sovrastante la scuderia c'era un ampio cortile munito di cisterna ancora esistente.\nArchitetture religiose.\nChiesa Madre di Sant'Antonino Vescovo e Martire.\nLa Chiesa Matrice di Grumento Nova si trova sulla parte nord del colle su cui sorge il paese. Fu costruita nell\u2019anno 1118 su un preesistente tempio pagano e consacrata a Antonino di Apamea (Siria), il cui culto venne importato in Saponara da Guglielmo d'Altavilla, suo Feudatario, o, secondo un\u2019altra ipotesi, dalla Francia dai monaci cistercensi al seguito di Ildebrando di Soana, divenuto poi Papa con il nome di Gregorio VII.\nLa prima ristrutturazione del 1561 fu attuata dall'arciprete Bernardino Giliberti. Nel 1604 venne costruita, sulla destra, dalla famiglia Cotino, una cappella dedicata al SS. Crocefisso. A questa data risalgono le pitture parietali nella botola a destra, all'interno della chiesa. Nel 1609 venne completato il campanile di tre piani. Bernardino Cioffi, primo arciprete mitrato di Saponara, vi fece collocare una grandissima campana. Nel 1635 invece, l\u2019arciprete Giovanni Francesco Danio fece eseguire l\u2019ampliamento del braccio destro della chiesa con la costruzione di tre nuove cappelle.\nA quell'epoca la chiesa aveva le seguenti caratteristiche architettoniche:\nQuest'ultimo accoglieva sedici sedili grandi di noce e quattordici piccoli, destinati ai sacerdoti del Capitolo.\nAl centro c'era l'altare maggiore costituito da cinque nicchie di legno contenenti a sinistra le statue di S. Paolo e S. Stefano e al centro in alto S. Michele Arcangelo e in basso un armadio con il corpo di S. Giovenzio.\nLe cappelle erano sotto lo \"jus patronato\" delle famiglie nobili del posto, che avevano il diritto di farsi seppellire l\u00ec.\nIl terribile terremoto del 16 dicembre 1857 rase al suolo la Chiesa che venne ricostruita negli anni successivi.\nOggi la facciata \u00e8 di stile neoclassico, con campaniletto a vela e la chiesa presenta le seguenti caratteristiche architettoniche: pianta a croce latina, asse trasversale lunga 22 metri, navata larga 13 metri, abside semicircolare, campanile a base quadrata. Si ignora il nome del suo architetto.\nCultura.\nArchivi e biblioteche.\nLa biblioteca di Grumento nacque intorno al XVII secolo per mano di Carlo Danio, nipote del famoso giurista Amato Danio, il quale contribu\u00ec alla sua fondazione. Amato Danio, grazie al fervore culturale che si era sviluppato nell'antica Saponaria, all'interesse per la vicina colonia di \"Grumentum\" e al suo amore per la terra natia, approfond\u00ec a Napoli vari studi su questa cittadina e li diffuse attraverso l'insegnamento anche ai giovani valdagrini trasferitisi l\u00ec. Alla morte di Amato Danio fu suo nipote Carlo Danio, arciprete della Collegiata Insigne, a ricevere la sua eredit\u00e0 culturale: egli trasfer\u00ec la biblioteca da Napoli a Saponaria e la mise a disposizione degli studiosi, costruendo accanto ad essa un museo contenente antichi reperti di \"Grumentum\".\nQuesta biblioteca, nonostante le innumerevoli perdite, resta una delle pi\u00f9 fornite in Basilicata per quanto concerne le opere antiche: sono presenti libri risalenti al XV secolo, i primi a essere stampati con la stampante a caratteri mobili. Dal 2018 la biblioteca \u00e8 situata nello storico palazzo Giliberti (appartenuto alla famiglia Gilbert).\nOggi il palazzo si articola su due piani: il piano inferiore ospita la collezione moderna, contenente circa 2000 testi, ed una serie di risorse multimediali; il piano superiore, invece, \u00e8 dedicato all'esposizione del patrimonio librario antico, contenente 2205 libri.\nSport.\nCalcio.\nIl Grumentum Val d'Agri si \u00e8 fusa col Matera Calcio per formare la U.S.D. Matera Grumentum, che attualmente milita in Eccellenza."}
{"id": "30456", "revid": "37401", "url": "https://it.wikipedia.org/wiki?curid=30456", "title": "Guardia Perticara", "text": "Guardia Perticara \u00e8 un comune italiano di 542 abitanti della provincia di Potenza, in Basilicata. \nFa parte del circuito dei \"borghi pi\u00f9 belli d'Italia\" e nel 2011 ha ottenuto la \"Bandiera arancione\" del Touring Club Italiano.\nGeografia fisica.\nSorge a 750 m s.l.m. in Val d'Agri nella parte centro-orientale della provincia al confine con la parte centro-occidentale della provincia di Matera. Confina con i comuni di: Corleto Perticara e Gorgoglione (MT) (11\u00a0km), Gallicchio (12\u00a0km), Armento (16\u00a0km) e Missanello (18\u00a0km).\nDista 65\u00a0km da Potenza e 96\u00a0km da Matera.\nStoria.\nIl borgo ha origini antichissime, testimonianze archeologiche rilevano la presenza di un abitato gi\u00e0 dalla prima et\u00e0 del ferro nel IX-VIII secolo a.C. In localit\u00e0 San Vito sono stati rinvenuti corredi tombali risalenti al V secolo a.C. e queste scoperte si sono rilevate fondamentali per la miglior conoscenza degli Enotri, gli antichi abitanti di questa regione.\nRilevamenti di grotte basiliane fanno pensare ad una forte influenza greco-ortodossa attorno al X secolo. Guardia Perticara ospita due asceti, Luca di Armento, fondatore del cenobio di Carbone, e Vitale da Castronuovo. Successivamente con l'arrivo dei Saraceni nelle terre di Lucania, il borgo viene distrutto, rimanendo a lungo disabitato.\nNel 1237, durante il regno di Federico II di Svevia, Guardia Perticara (all'epoca chiamata \"castrum Perticari\") risulta nella diocesi di Tricarico. Nel 1270 con la caduta degli Svevi e l'affermazione degli Angioini, il feudo viene assegnato a Giovanni Britando e per la prima volta compare in un documento angioino il nome di Guardia Perticara. Nel XV secolo il feudo passa nelle mani dei De Marra, signori di Stigliano. Nel XVI secolo, con la conquista spagnola, sono i Carafa a diventarne proprietari.\nNel 1652 viene fondato il convento di Sant'Antonio ad opera dei francescani. Cinque anni dopo, nel 1657 un'epidemia di peste riduce drasticamente la popolazione, mietendo oltre 500 vittime. Dopo i Carafa, nel XVIII secolo Guardia Perticara entra a far parte del dipartimento di Maratea come feudo del marchese d'Altavilla, in seguito e fino al 1806 and\u00f2 nelle mani degli Spinelli. Nel 1857, un violento terremoto causa 85 vittime e danneggia gravemente la struttura urbanistica. Nel 1980, dopo il terremoto dell'Irpinia, il borgo trova la forza di progettare il recupero dell'antica dimensione architettonica e artistica, che restituisce al centro storico la sua antica forma medievale.\nSport.\nHa sede in paese la societ\u00e0 di calcio a 5 Guardia Perticara , militante in serie B dal 2018-2019 , dopo aver vinto il campionato di C1 e la coppa di categoria."}
{"id": "30457", "revid": "565319", "url": "https://it.wikipedia.org/wiki?curid=30457", "title": "Lagonegro", "text": "Lagonegro (\"Laun\u00ecvere\" in dialetto lucano) \u00e8 un comune italiano di abitanti della provincia di Potenza, in Basilicata\nGeografia fisica.\nTerritorio.\nIl comune sorge a 666\u00a0 nel territorio della Valle del Noce nella parte sud-occidentale della provincia al confine con il settore sud-orientale della provincia di Salerno; vicini e ben collegati al paese sono anche i comuni della Calabria settentrionale del golfo di Policastro sul mar Tirreno. Nel suo territorio si trova il monte Sirino (2005\u00a0).\nLa posizione geografica di Lagonegro \u00e8 a met\u00e0 strada tra il mare e le montagne. Di particolare importanza \u00e8 l'orografia; allo studio dei monti e dei minerali si \u00e8 dedicato nelle sue ricerche lo scienziato lagonegrese Giuseppe De Lorenzo. La zona \u00e8 ricchissima di sorgenti e non mancano i laghetti. Il suo territorio presenta una ricca fauna e una variegata flora contraddistinta dalla consistente presenza di castagneti e faggeti.\nConfina con i comuni di: Rivello (14\u00a0km), Nemoli (15\u00a0km), Casalbuono (SA) e Casaletto Spartano (SA) (20\u00a0km), Lauria (22\u00a0km), Tortorella (SA) (27\u00a0km), Moliterno (33\u00a0km) e Montesano sulla Marcellana (SA) (35\u00a0km).\nDista 93\u00a0km da Potenza e 153\u00a0km dall'altro capoluogo di provincia lucano, Matera.\nOrigini del nome.\n\"Di esso fu scritto: \u00abQuem Nerulum dixere, Lagus post nomine niger | Iamdiu Lucanis, quae sibi fama Liber\u00bb (Trad.\"Qualcuno parl\u00f2 di Nerulum, Lago con Nero nel nome. Gi\u00e0 da tempo dei Lucani, i quali avevano la fama di essere bagnati dal lago\"), ma l'esser col\u00e0 l'antica Nerula fu contraddetto dai moderni topografi, e la mutazione in \"Lacus Liber\", non fu ritenuto dagli stessi cittadini. Vuolsi invece fosse sorta all'epoca Longobarda ed il nome avesse tolto da un lago o stagno formato dal Tanagro detto pur Negro.\"\nAlcuni topografi non credono che la moderna cittadina di Lagonegro sia effettivamente l'antica Nerulum latina, al contrario, il sito originale di Nerulum potrebbe trovarsi sotto l'odierno comune lucano di Castelluccio Inferiore. Si crede che la citt\u00e0 prendesse il nome da un lago formatosi dal fiume Tanagro, e da l\u00ec l'insediamento longobardo prese il nome di Lagonegro.\nStoria.\nLe origini della cittadina sono controverse, infatti appena fuori del borgo antico c\u2019\u00e8 una chiesa (detta del Rosario) sorta su un tempio pagano dedicato a Giunone. Tra VII e VIII secolo avvenne l'insediamento di monaci Basiliani di origini bizantine sulla rupe del castello con il nome di \"Lacus Niger/Lacus Neruli\" Abitata da questa comunit\u00e0 di monaci, con molto probabilit\u00e0 la chiesa di San Nicola che svetta sul borgo, risalente al IX-X secolo, \u00e8 opera conseguente allo stabilirsi di tali predicatori. Fu fortificata dai Longobardi di Salerno e in seguito assegnata dai Normanni alla contea di Lauria, per poi divenire feudo di diverse famiglie.\nA partire dal 968, i suoi territori, costituirono una delle \"turme\" del thema di Lucania.\nNel periodo feudale , la cosiddetta \"terra\" di Lagonegro fece parte, della contea di Lauria. Pass\u00f2 successivamente nel 1463 a Vinceslao Sanseverino, dodicesimo conte di Lauria. Non avendo figli maschi ammogli\u00f2 sua figlia Luisia con Barnaba Sanseverino, fratello di Roberto principe di Salerno, dandole in dote il suffeudo di Lauria consistente in Lauria, Ursomarso, Layno, Castelluccio, Trecchina e cedette le sue ragioni sopra Torturella, Cuccaro, Lagoniro, Rocca, Policastro, Rivello, Scalea e Bervicaro.\nL'11 agosto del 1498 il re Federico don\u00f2 Lagonegro a Gaspare Saragusio, devoluta per ribellione di Guglielmo Sanseverino, la di cui figlia Giovanna la vend\u00e9 poi a Vincenzo Carafa. Nel 1548 il Carafa la vend\u00e9 a Giacomo Cossa col patto di retrovenderla.\nNel 1550 il Vincenzo Carafa ced\u00e9 il dritto di ricomprarla per ducati 6000 a Luigi Carafa, il quale, acquist\u00f2 poi per ducati 20.000. I cittadini per\u00f2 come gi\u00e0 menzionato precedentemente dal 1551 al 1649 dopo una lunga opera legale la ricomprarono per ben due volte divenendo cos\u00ec citt\u00e0 demaniale.\nNel 1551, grazie all'opera di Paolo Marsicano riusc\u00ec a liberarsi definitivamente del potere feudale annettendosi al Demanio Regio cambiando temporaneamente il nome in \"Lacus Liber\". In precedenza la citt\u00e0 per tre volte si era annessa al Demanio Regio, ma solo per brevi periodi, prima che i regnanti la cedessero a feudatari. Nel 1649, la citt\u00e0 di Lagonegro fu messa all\u2019asta e costretta per la seconda volta a versare una somma rilevante al fisco regio per mantenere il privilegio di citt\u00e0 demaniale. Con precisione nel basso medioevo, il borgo \u00e8 citato col suo attuale nome \u201c\u201c viene fortificato appunto nel IX-X secolo da mura e torri di cui ancora restano visibili talune tracce. Di queste opere \u00e8 molto suggestiva la porta di ingresso al borgo denominata : \u201c\"\u201d\" la cui parte in pietra \u00e8 stata rifatta nel 1552, al di sopra della porta c'\u00e8 lo stemma della citt\u00e0 post-feudale: S. Michele Arcangelo che uccide il drago.\nNel 1799 ader\u00ec alla Repubblica Partenopea e al Regno di Napoli e nel 1806 fu occupata dai francesi che divisero la Basilicata in 3 distretti con capoluoghi: Lagonegro, Potenza e Matera, Melfi entr\u00f2 successivamente nel 1816 come quarto capoluogo con la restaurazione del Regno delle Due Sicilie da parte dei Borbone . All\u2019epoca il distretto di Lagonegro dopo quello di Potenza era il pi\u00f9 popoloso con 111.532 abitanti (di cui 10.599 nel capoluogo omonimo) seguito da Melfi con 89.864 e infine Matera con 88.261. Poi con l\u2019avvento di un\u2019ondata rivoluzionaria che scosse l'Europa qualche decennio dopo nel 1848 che tocc\u00f2 anche il Regno delle Due Sicilie e di conseguenza anche il distretto di Lagonegro con sommosse in tutto il regno. I cittadini temendo fame e guerre, tra il 1848 e il 1855 centinaia di famiglie lagonegresi si avventurarono espatriando nel nuovo continente americano, precisamente in Argentina a Chacabuco fondata insieme con i conterranei di Moliterno, Francavilla, Senise e con i vicini campani di Sapri, con Legge Provinciale del 5 agosto 1865, con il nome di \"Guardia Nacional\". In epoca contemporanea la citt\u00e0 di Chacabuco conta 43.000 abitanti.\nMassoneria e monarchia.\nNel 1807 sorge a Lagonegro la prima loggia massonica-carbonara (fra le primissime in Basilicata) che fu chiamata \"la Filarete Lucana\" \u00e8 stato rinvenuto e si conserva il suggello di quella loggia in bronzo, coi segni della massoneria del compasso, della squadra e dei tre puntini con la denominazione in giro: \"la filarete lucana o (oriente) di Lagonegro.\" nel 1911, essendo stata istituita una loggia massonica col rito scozzese antico ed accettato, esso ha rievocato e assunto lo stesso nome di Filarete Lucana, servendosi dello stesso suggello\"\nNel 1852, soggiorn\u00f2 a Lagonegro re Ferdinando II delle Due Sicilie.\nE pi\u00f9 recentemente nel 1936, soggiorn\u00f2 a Lagonegro Umberto ll.\nOnorificenze.\nNel 1953 Lagonegro \u00e8 stato insignito del titolo di citt\u00e0, con decorrenza nel D.P.R. del 22 aprile 1958\nSociet\u00e0.\nLagonegro nel Settecento.\nNella prima met\u00e0 del XVIII secolo il re, Carlo III di Borbone, fece redigere a fini fiscali, per ogni citt\u00e0 del Regno, l'elenco delle famiglie residenti (\"fuochi\") con i dati anagrafici dei componenti di ciascun nucleo familiare, con relativi mestieri, propriet\u00e0 (case, terreni, animali etc) ed eventuali debiti. Questi volumi sono conosciuti come Catasto Onciario.\nDa quello di Lagonegro si pu\u00f2 ricostruire l'assetto sociale del 1746.\nL'abitato era costituito da circa 3.750 cittadini, di cui il 53% maschi ed il 47% femmine.\nIl numero di fuochi era 884 (compresi 70 religiosi), con una media di 4,5 componenti per fuoco.\nLa popolazione era molto giovane, con una et\u00e0 media di 24,8 anni ed una mediana di 20 anni. Vale a dire la met\u00e0 della popolazione aveva meno di 20 anni. L'80-mo percentile era di 40 anni (cio\u00e8 l'80% della popolazione aveva meno di 40 anni).\nL'indice di vecchiaia rappresenta il rapporto tra la popolazione oltre i 65 anni e quella al di sotto dei 15 anni.\nNel 1746 ogni 2 anziani erano presenti pi\u00f9 di 16 bambini. Nel 2017 il rapporto \u00e8 completamente rovesciato ed ogni 2 anziani si trova un solo bambino.\nIl Catasto Onciario riporta i mestieri soltanto degli uomini, che risultano ripartiti in questa maniera:\nIl settore preponderante era la pastorizia, \"il numero dei capi di bestiame \u00e8 di 24.060 ovini, 4.269 caprini, 720 bovini di cui 471 buoi, 48 muli, 87 borrichi, 88 somari, 122 scrofe, 79 neri, 22 giumente, 7 cavalli\" . Seguiva quello dell'agricoltura e poi l'artigianato. Da notare anche la presenza di molti religiosi.\nAspetti Economici.\nLa distribuzione della ricchezza, basata sulla Rendita stabilita dal Catasto Onciario, faceva emergere una popolazione piuttosto povera.\nL'80% della popolazione aveva una rendita proprietaria inferiore a 30 once. Il picco di numerosit\u00e0 di Capi Fuoco era a 15 once.\nIl pi\u00f9 benestante aveva una rendita 30 volte pi\u00f9 alta della rendita pi\u00f9 comune o media.\nQuartieri storici.\nFonte Mibac e Catasto Onciario.\nEvoluzione demografica nel periodo 1810-1865.\nDati ricavati dal sito \"Antenati\" del Mibac \nsi pu\u00f2 stimare l'andamento della popolazione residente contando i nati ed i morti anno per anno e considerando trascurabile il numero di immigrati ed emigrati. \nNel periodo 1810-1865 sono nati in totale 7.455 bambini, sono morte in totale 6.480 persone, con un saldo di +975 (Sono mancanti solo i dati per gli anni 1841 e 1842). La media annuale \u00e8 di circa 136 nati e 118 morti. Si desume che gli abitanti al 1810 potevano essere all'incirca 3.900.\nDai dati emerge un calo della popolazione di circa il 10% tra il 1817 ed 1818.\nCrisi demografica 1811.\nNel 1811 sono stati registrati 320 decessi, il triplo della media del periodo. I decessi sono concentrati soprattutto nei mesi invernali con un picco nel mese di febbraio, probabilmente dovuti ad una epidemia scoppiata nelle carceri .\nDa notare che 51 casi di decesso (15%) sono avvenuti nelle carceri di Lagonegro, dove \u00e8 immaginabile che si vivesse in spazi comuni a stretto contatto.\nCrisi demografica 1817.\nNel 1815 il vulcano Tambora in Indonesia gener\u00f2 una delle pi\u00f9 grandi eruzioni delle storia pi\u00f9 recente. Il pulviscolo che fu immesso nell'atmosfera produsse un oscuramento che dur\u00f2 a lungo, tanto da provocare cambi climatici su scala globale ed in particolare l'estate del 1816 fu molto fredda tanto da far definire il 1816 \"L'anno senza estate\". Tutto ci\u00f2 provoc\u00f2 delle crisi alimentari e sanitarie molto gravi che portarono a carestie ed epidemie di tifo petecchiale nel corso dell'anno successivo.\nNel 1817 a Lagonegro si registrarono 419 morti, il quadruplo, circa, della media di quegli anni. In particolare morirono 252 donne e 167 uomini. 30 persone morte a Lagonegro erano originarie di altri paesi (Scalea 4, Sapri 4, Torraca 3 etc) mentre 389 erano nate a Lagonegro.\nSi evidenzia un picco nei mesi estivi di Luglio ed Agosto, dovuto probabilmente alla fase pi\u00f9 acuta della crisi.\nNel grafico seguente la distribuzione delle et\u00e0 dei morti del 1817.\nSi nota una mortalit\u00e0 infantile molto alta per i minori di 10 anni.\nAnalizzando i mestieri delle persone decedute si riscontrano le seguenti distribuzioni:\nTra gli uomini nati a Lagonegro la distribuzione dei mestieri \u00e8 pi\u00f9 variegata:\nNota: \"Infante\" si riferisce a bambini e bambine di et\u00e0 inferiore a 6 anni.\nPer le persone nate fuori da Lagonegro la distribuzione dei mestieri \u00e8 la seguente:\nFonte Mibac \nReligione.\nNel 1976 Lagonegro fu elevata a concattedrale della diocesi di Tursi-Lagonegro, che comprende tutta la fascia di territorio lucano dal Tirreno allo Jonio.\nTradizioni e il folclore.\nNella cultura di Lagonegro vi \u00e8 la festivit\u00e0 dedicata alla \"Madonna delle Nevi\" alla quale \u00e8 stata dedicata un santuario sul Massiccio del Sirino che ogni anno richiama molti fedeli da tutto il Lagonegrese e da altre zone della Basilicata. La festivit\u00e0 si articola in tre momenti: nella terza domenica di giugno la sua statua viene portata a spalle sul Monte Sirino, facendo tappa presso la localit\u00e0 Vrushco; il 4 e 5 agosto la festa si tiene sulla cima del monte Sirino, presso la cappella dedicata alla Madonna: per l'occasione molti lagonegresi organizzano un lungo campeggio sul monte, mentre il giorno della festa altri concittadini si fermano dopo il rito religioso per una scampagnata; la terza domenica di settembre, giorno della vera e propria festa patronale, la statua della \"Madonna delle Nevi\" viene riportata a spalle a Lagonegro e riposta presso la cappella del \"Seggio\", per poi essere trasportata il giorno dopo con una lunga processione tra le vie della cittadina nella Cattedrale, che la ospiter\u00e0 per tutto l'inverno.\nMonumenti e luoghi d'interesse.\nI pi\u00f9 importanti monumenti ed edifici sacri dell'antichit\u00e0 furono i templi dedicati agli dei romani dove da ruderi in via G.Aldino in pieno centro storico sorge la chiesa \u201cDel Rosario\" che prende il posto ad un tempio dedicato a Giunone divinit\u00e0 romana moglie di Giove dea del matrimonio e del parto. Nell\u2019Evo Antico tra il IX e X secolo si materializz\u00f2 nel borgo antico la prima grande costruzione cristiana, la Concattedrale di San Nicola sull'apogeo del castello, susseguita dagli eremi basiliani come Santa Maria degli Angeli. Nell\u2019epoca rinascimentale soprattutto per la folta e potente presenza clericale e delle famiglie nobiliari a partire dal XVI secolo ci fu una diffusa costruzione di chiese e un ospedale da parte dei Cavalieri Ospitalieri il nome latino di \u201cOrdo Fratum Hospitalariorum Hierosolymitanorum\u201d ma i suoi componenti vengono chiamati anche \u201cCavalieri Ospitalieri\u201d, \u201cCavalieri di San Giovanni con chiesa annessa nella parte pi\u00f9 bassa della citt\u00e0 denominata: S. Giovanni\u201d il retaggio \u00e8 considerevole in rapporto ai residenti: 33 chiese poste tutte nel centro e nel borgo antico senza considerare le strutture delle frazioni e quelle postmoderne, tra queste spicca la chiesa \u201cDorico barocca\u201d di S.Anna del XVII monumento Nazionale. In evidenza sovrasta il centro storico la sopra citata Concattedrale della diocesi omonima chiesa di San Nicola al castello, la chiesa del \u201cPurgatorio\u201d, la chiesa di origine templare della \u201cCandelora\u201d . Poi ancora del \u201cCrocifisso\u201d, del \u201cCarmelo\u201d dell\u2019Assunta e alle opere d\u2019arte in esse custodite. Insieme alle croci monumentali del castello e di piazza Bonaventura Picardi. Tra le opere d\u2019arte Rinascimentali \u201cmonumentali civili\u201d pi\u00f9 importanti e imponenti si annoverano alla lunga lista Palazzo Corrado diventata sede museale; e quelle dell\u2019epoca Napoleonica \u201cPalazzo di citt\u00e0\u201d sede comunale e la suggestiva Fontana Gioacchino Murat. La fontana, in pietra di forma circolare, \u00e8 composta da due vasche, una inferiore ed una superiore, con vari mascheroni e zampilli, l'opera fu fatta costruire alla fine del 1812 con incisioni in latino sulla vasca inferiore: \u201cIOACHINI NAPOLEONIS A.D MDCCCXIII\u201d; e vasca superiore: A.D. 1813, per approvvigionamento delle truppe napoleoniche alloggiante in citt\u00e0 e in localit\u00e0 Fortino, frazione di Lagonegro. Originariamente collocata al centro di viale Roma fu poi traslocata successivamente in piazza Trento e Trieste. successivamente ribattezzata piazza Bonaventura Picardi in onore al Senatore pi\u00f9 volte sottosegretario all'Industria, al Commercio e al Tesoro della Repubblica italiana. Non meno importanti e degne di nota le antiche fontane del \u201cCanterano\" con tre mascheroni con lapide suffissa, quella del \u201cRosario\u201d e di Casal Parisi \u201cGi\u00e0 Rione San Sebastiano\u201d, senza dimenticare i monumenti sulla Rivoluzione Napoletana ove Lagonegro pat\u00ec il sacrificio del suo cittadino Cristoforo Grossi, ricordandolo con una lapide monumentale, il medico rivoluzionario al quale fu tolta la vita il 1\u00ba febbraio 1800 a Napoli in piazza Mercato e il suo cadavere sepolto nella chiesa del Carmine Maggiore nello storico e monumentale tempio \u201cdove fu anche sepolto nel 1647 Il leggendario \u201ccapo\u201d rivoluzionario napoletano Masaniello ma da li tolto nel 1799 per mire politiche di un dispotico sovrano, sotto l\u2019arco, come disse il poeta, era solo stato sepolto Corradino\"\u201d. Le opere monumentali del XX secolo si annoverano L\u2019imponente monumento ai caduti in villa comunale e quello sull\u2019attuale agenzia delle entrate, pi\u00f9 i mezzi busti in cui si ritrae lo scienziato, filosofo e politico Giuseppe De Lorenzo. Di recente si \u00e8 realizzata un'opera mausoleo dedicata alla citt\u00e0 in una rotonda al centro di viale Roma, di fronte alla piazzetta intitolata al compianto cantautore musicista e poeta lagonegrese Pino Mango.\nMusei.\nMonna Lisa Museum presso Palazzo Corrado.\nBiblioteche.\nLa Biblioteca civica comunale \"Giuseppe De Lorenzo\", presso il Palazzo di citt\u00e0, contenente circa 15.000 volumi.\nLa Biblioteca parrocchiale della Chiesa di San Nicola, contenente pi\u00f9 di 2.000 antichi volumi, a partire da edizioni cinquecentesche. \nCultura.\nIstruzione.\nLagonegro \u00e8 sede di numerosi servizi ed uffici pubblici, tra cui diverse scuole secondarie di secondo grado:\nEconomia.\nArtigianato.\nLa citt\u00e0 si distingue per la produzione di orologi da torre, che fanno di Lagonegro l'unico produttore del settore nel centro-sud Italia. Gli orologi di Lagonegro adornano monumenti importanti come la reggia di Caserta, il palazzo reale di Napoli, il teatro San Carlo e vengono esportati anche all'estero, specie in Brasile, Stati Uniti e Australia.\nTurismo.\nA 20 chilometri dal centro abitato, il comprensorio sciistico Lago Laudemio-Conserva di Lauria con numerose piste e attivit\u00e0 ricettive. \nInfrastrutture e trasporti.\nStrade.\nIl comune di Lagonegro, all'incirca a met\u00e0 strada tra Salerno e Cosenza, \u00e8 situato in un punto nevralgico dei collegamenti v\u00ecari della Basilicata sud\u2013occidentale ed \u00e8, in modo particolare, zona di transito per i viaggiatori che si spostano tra le regioni Campania e Calabria. Difatti, in tale zona, sono presenti due svincoli dell'autostrada A2 del Mediterraneo:\nFerrovie.\nIl comune di Lagonegro in passato era servito da due linee ferroviarie con due stazioni, entrambe di capolinea nel medesimo, poi dismesse. Una era la Lagonegro-Castrovillari-Spezzano Albanese, linea a scartamento ridotto di gestione FCL; essa fu chiusa e rimossa nel tratto da Lagonegro fino alla successiva stazione negli anni cinquanta causa bradisismo e cedimento strutturale del ponte in uscita da Lagonegro chiamato \"Serra\". L'altra era la Sicignano degli Alburni-Lagonegro soppressa e chiusa nel 1987 a causa dei lavori di ammodernamento ed elettrificazione della linea Battipaglia-Potenza-Metaponto e mai pi\u00f9 riaperta.\nMobilit\u00e0 urbana.\n\u00c8 inoltre servita da numerose linee di autobus urbani ed extra\u2013urbani; questi ultimi sostituiscono la ex ferrovia e portano ogni giorno circa 7000 pendolari, tra studenti e lavoratori.\nAmministrazione XIX secolo e Primo decennio del XX.\nFonte Archivio di Stato di Potenza\ne Archivi Comunali da FamilySearch.org\nAmministrazione nel Ventennio.\nFonte Consiglio Regione Basilicata \nSport.\nLa squadra di calcio \u00e8 l'A.S.D Lagonegro 1929 che milita nel girone B del campionato di Prima Categoria \".\"\nIn passato il Lagonegro ha disputato il campionato di Lega Nazionale Dilettanti (stagione 1997/1998) ed \u00e8 stato detentore della Coppa Italia Dilettanti Basilicata nella stagione 2017/2018.\nNella pallavolo \u00e8 presente la Rinascita Volley '78 Lagonegro che milita nella Serie A (pallavolo maschile) Nazionale.\nLagonegro \u00e8 stata pi\u00f9 volte arrivo di tappa del Giro d'Italia: 1995 ,1999 , 2008"}
{"id": "30462", "revid": "125264378", "url": "https://it.wikipedia.org/wiki?curid=30462", "title": "Arbus (Italia)", "text": "Arbus \u00e8 un comune italiano di abitanti della provincia del Sud Sardegna.\nIl centro, situato su un costone del comprensorio del Monte Linas e diviso dal monte stesso dalla \"Piana di Arbus\", \u00e8 principalmente conosciuto per le localit\u00e0 balneari della Costa Verde, la cui spiaggia principale, quella di \"Piscinas\", comprende uno dei sistemi di dune pi\u00f9 grandi d'Europa e per le frazioni di Ingurtosu e Montevecchio, eredit\u00e0 del periodo rigoglioso nel XIX e XX secolo di estrazione mineraria, le cui miniere dismesse sono attualmente parte del parco geominerario storico ed ambientale della Sardegna.\nEsso \u00e8 rinomato anche per la pecora Nera di Arbus, razza ovina autoctona, da cui si ricava il latte e i suoi derivati inseriti nell'elenco dei Prodotti agroalimentari tradizionali (P.A.T.) e per l\"'Arburesa\", uno dei modelli del tipico coltello a serramanico sardo.\nGeografia fisica.\nTerritorio.\nLocalizzato nella parte sud-occidentale dell'isola, il territorio del comune di Arbus insiste su un gruppo di rilievi montuosi che culminano a sud con il monte Linas ( m s.l.m.) e a nord con il monte Arcuentu (785 m s.l.m.). Dal punto di vista geologico \u00e8 schematicamente caratterizzato da rocce scistose del basamento paleozoico intruse, in regime post-collisionale, da magmi granodioritici e granitici costituenti il plutone di Arbus. Dati radiometrici U/Pb su zirconi delle granodioriti (Punta Ruinas presso Genna Scir\u00eca), suggeriscono per il plutone di Arbus un'et\u00e0 di 304 Ma riferibile quindi al Carbonifero superiore). Tale basamento \u00e8 coperto a nord del territorio, da sequenze di lave e brecce andesitiche del complesso vulcanico Cenozoico dell'Arcuentu.\nIl plutone di Arbus ha favorito almeno in parte la formazione di sistemi filoniani prevalentemente mineralizzati a Pb e Zn e (a sud) a Ni e Co, influendo nel tempo, costituendo dall'Ottocento sino a pochi decenni or sono, una risorsa economica di prim'ordine.\nIl territorio comunale arburese si estende per ettari ed \u00e8 il terzo della Sardegna per superficie, secondo solo a quelli del comuni di Sassari e di Olbia. Posto sulla costa sud-occidentale, costituisce con il Capo Frasca, l'estremo sud del golfo di Oristano.\nUbicato a valle del passo Genna 'e Frongia, \u00e8 circondato da una suggestiva cornice di monti e da una rigogliosa pineta comunale de \"Sa Conca 'e s'ollastu\" e de \"Conca 'e mallu\".\nFanno parte del territorio, il massiccio del monte Arcuentu e i monti circostanti, i quali dividono il Medio Campidano dal mare; un settore collinare intermedio con le zone minerarie di Ingurtosu, Montevecchio e Gennamari, che degrada verso il mare; la fascia costiera che si estende per circa 47\u00a0km di lunghezza, da capo Frasca a nord, fino a capo Pecora a sud e comprende la Costa Verde situata fra Piscinas e Funtanazza.\nA Torre di Flumentorgiu (Torre dei Corsari nell'accezione turistica) e Pistis la costa \u00e8 in prevalenza bassa e sabbiosa. A Piscinas e a Scivu si possono ammirare dune sabbiose che raggiungendo un'altezza di 100\u00a0m circa, sono le dune pi\u00f9 alte d'Europa. A Capo Pecora la costa \u00e8 rocciosa, ricca di rocce granitiche.\nL'entroterra arburese \u00e8 ricco di zone minerarie, antico ricordo della principale attivit\u00e0 economica del luogo: la zona \u00e8 sempre stata conosciuta come sito di estrazione mineraria, sfruttata gi\u00e0 dai Fenici e, diventata zona industriale, fu trasformata in area di insediamento urbano per tutti coloro che lavoravano nelle miniere.\nOrigini del nome.\nIl toponimo Arbus ha un'etimologia incerta. Il linguista Massimo Pittau nel 2013 indic\u00f2 nel suo volume \"I toponimi della Sardegna meridionale\" una chiara corrispondenza con l'aggettivo plurale \"arbus\" che in lingua sarda campidanese significa \"bianchi\" e che deriva a sua volta dall'aggettivo plurale in lingua latina \"albus\", con medesimo significato. Allo stesso tempo per\u00f2 non gli fu chiara la spiegazione di tale accostamento tra l'abitato e il colore. La sua teoria pi\u00f9 verosimile fu che dal momento che in Sardegna \u00e8 presente il cognome Arbus, che significa \u00abbianchi di carnagione o di capelli\u00bb, \u00e8 lecito pensare che nel toponimo ci sia un riferimento a \"is Arbus\", cio\u00e8 agli originari proprietari di un furriadroxiu, cio\u00e8 una cascina, attorno al quale si svilupp\u00f2 successivamente il villaggio.\nGi\u00e0 nel 1895 lo studioso Giuseppe Vaquer, nativo di Villasor ma trapiantato ad Arbus, scrisse un libro sul suo paese d'adozione e prov\u00f2 a dedurne l'etimologia. Anche lui colleg\u00f2 senza alcun dubbio il nome all'aggettivo \"bianco\", con le medesime motivazioni del Pittau, e prov\u00f2 a darne una spiegazione, senza per\u00f2 il supporto di documentazione certa e da lui stesso definite \"congetture\". La sua ipotesi pi\u00f9 probabile fu il riferimento alla presenza di massicci di granito di colore bianco o alle cime innevate essendo Arbus il paese pi\u00f9 in alto altimetricamente della zona, ma gi\u00e0 meno probabile vista la scarsa frequenza di nevicate nell'abitato e della breve permanenza di neve sulle stesse montagne. Ancora meno supporto hanno le teorie relative ad una corrispondenza con il vocabolo \"arburis\", per l'abbondanza di alberi che in passato avrebbe caratterizzato il territorio, ma di dubbia plausibilit\u00e0 per via del termine diffuso pi\u00f9 nella Sardegna settentrionale e ad \"arabus\", con riferimento alle orde saracene che un tempo avrebbero invaso le coste, anche considerando che lo stesso Pittau trov\u00f2 che nessun toponimo nell'isola derivi direttamente da termini arabi se non indirettamente dalle influenze spagnole.\nIl paese \u00e8 citato nel \"Codex Diplomaticus Sardiniae\" (Secolo XII, CXXIII anno 1187) come \"Arbis\", nel \"Codex Diplomaticus Ecclesiensis\" (CDE 1031) e compare tra le parrocchie della diocesi di Terralba che nella met\u00e0 del XIV secolo versavano le decime alla curia romana, ma in forme chiaramente errate. \u00c8 infine citato nella \"Chorographia Sardiniae\" (200.25) di Giovanni Francesco Fara negli anni 1580-1589 come curatoria de Arbus, oppidum Arbus.\nStoria.\nPreistoria.\nSulla presenza dei primi abitanti della Sardegna e specificatamente nella zona di Arbus, appare interessante la scoperta di due scheletri umani, battezzati dai ricercatori Beniamino e Amanda, ritrovati ad Arbus in localit\u00e0 \"S'Omu e s'Orku\", i quali, in base alla datazione con Carbonio-14 eseguita nei laboratori dell'Universit\u00e0 dell'Arizona, risalirebbero a circa anni fa, durante il periodo Neolitico. Nel 2011 in localit\u00e0 \"Su Pistoccu\", nella Costa Verde \u00e8 stato rinvenuto il pi\u00f9 antico scheletro umano completo sardo, ribattezzato Amsicora, che visse in un'epoca ancora pi\u00f9 remota, ossia durante il periodo di transizione tra il Neolitico e il Mesolitico, - anni fa circa.\nUn riparo sotto roccia in localit\u00e0 \"Pranu Agas\", all'interno del territorio di Arbus nei pressi della strada Montevecchio - Funtanatza, per l'ampiezza e per l'abbondanza di scaglie e oggetti di ossidiana, trovati nelle vicinanze, ma soprattutto per il reperimento di frammenti di ossa umane, fanno ritenere che questi anfratti naturali siano stati utilizzati come luogo di sepoltura da una primitiva comunit\u00e0 di pastori.\nNel periodo nuragico, durante l'et\u00e0 del bronzo, vennero edificati vari nuraghe e tombe dei giganti, i cui resti sono ancora oggi osservabili.\nLa fondazione del centro.\nLa data esatta della fondazione di Arbus \u00e8 incerta. Nel 2009 infatti nella piazza San Lussorio, durante durante la ristrutturazione dei locali adibiti a mercato civico, fu riconosciuto un sito archeologico pluristratificato, composto di un edificio termale e necropoli d'et\u00e0 romana imperiale, seguiti da un cimitero e una chiesa di et\u00e0 spagnola, risalenti almeno al XVII secolo. L'insediamento moderno poggia su un terrazzamento artificiale realizzato con materiale edilizio romano imperiale, sovrapposto ad alcune tombe preesistenti, di cui una alla cappuccina. Anche nella zona periferica di Santa Sofia sono presenti due pilastri probabilmente risalenti ad una volta di un insediamento termale. Questi nuovi elementi cronologici forniti dall'indagine archeologica permisero dunque di inserire anche l'attuale centro urbano di Arbus nella topografia antica della Sardegna.\nFino ad allora infatti Arbus venne considerata di fondazione medievale a giudicare le documentazioni dell'epoca. Il centro urbano infatti non risulta inserito nell'elenco delle decime pontificie del 1341 poich\u00e9, diversamente da oggi, il paese si presentava strutturato in diversi villaggi tra cui \"Santu Domini\", \"Santa Sofia\", \"Bidda Zei\", \"Bidda Erdi\", \"Villa Babari\", \"Funtana Atza\", \"Cilirus\", presso Flumentorgiu, \"Villa Jaca\" e altre piccole localit\u00e0 ma col tempo, a causa dei numerosi attacchi via terra e via mare di Saraceni e Aragonesi i diversi abitanti confluirono in un unico centro abitato. A dimostrazione di questo infatti fu proprio il rione Conca 'e Mallu ad essere il primo centro cittadino, poich\u00e9 colle pi\u00f9 alto e meno attaccabile, fino poi a svilupparsi verso la vallata pi\u00f9 in basso. Gi\u00e0 nel 1320 \u00e8 menzionato come facente parte del giudicato d'Arborea all'interno del suo territorio storico (curatoria di Bonorzoli). Lo stesso Castello di Arcuentu sul Monte omonimo (785 m), di cui rimangono poche rovine, fu dato nel 1164, in pegno da Barisone I de Lacon D'Arborea, nominalmente re di Sardegna, ai Genovesi per il prestito di un forte somma di denaro.\nNon si conoscono i motivi per cui la comunit\u00e0 di Arbus, a differenza dei comuni confinanti, non sia citata nel trattato di pace, stipulato nel 1388 tra il Giudicato di Arborea e il Regno d'Aragona. Parteciparono infatti, per l'Incontrada o curator\u00eca di Montis Regalis (Monreale) i rappresentanti degli abitanti del Borgo del Castello di Monreale, di Sardara, Villa Abbas (l'attuale Santa Maria de is Aquas di Sardara), di San Gavino e dei villaggi di Pavillonis (Pabillonis) e Guspini.\nLa mancata citazione dei villaggi di Arbus, Gonnos, Fanadiga, Serru e Flumini Major (allora ubicato in prossimit\u00e0 dell'attuale Portixeddu), compresi nel Giudicato d'Arborea, pu\u00f2 trovare giustificazione nella possibilit\u00e0 che questi centri, in quel periodo, non fossero popolati, presumibilmente, a causa dell'epidemia di peste del 1348 che aveva reso disabitati il 40% dei villaggi della Sardegna.\nIl comune di Arbus viene citato ancora nell'atto di allodiazione, ovvero cessione di propriet\u00e0 libera da vincoli e tributi feudali, fatto alla catalana donna Violante Carroz l'8 novembre 1504 e, successivamente, nella \"Storia documentata della popolazione di Sardegna\", in cui Corridore riporta gli atti del parlamento con la statistica dei comuni per fuochi e popolazione dell'anno 1678.\nDocumenti inoppugnabili citano inoltre la visita pastorale del vescovo di Ales monsignor Andrea Sanna, avvenuta dal 5 al 16 aprile del 1524, alle parrocchie comprese nella diocesi, fra cui la parrocchia di San Lussorio di Arbus. \nLa visita avvenne luned\u00ec 11 aprile 1524 e viene narrato che all'esterno della chiesa parrocchiale, intitolata a san Lussorio, vi erano appese due campane, mentre all'interno vi erano due altari: il maggiore dedicato a san Lussorio e l'altro intitolato a san Sebastiano, nonch\u00e9 dei particolari sugli arredi. Presenziavano alla visita il curato Antonio Roger e l'obriere Giovanni Pau.\nUn altro storico monsignore, Severino Tomasi, nella sua opera \"Memorie del passato\", scrive che i lavori per la costruzione della nuova chiesa, quella attuale, dedicata a San Sebastiano, iniziarono nel 1590 e terminarono nel 1640.\nInizialmente ricoprirono l'incarico di procuratori della Chiesa, Antioco Pittau e Lorenzo Aru. Essi erano dei laici che, notoriamente, venivano scelti per la fiducia e per il loro zelo e agendo alle dipendenze dell'autorit\u00e0 ecclesiastica, ricoprivano l'incarico di procurare i fondi necessari per la costruzione dell'edificio religioso, raccogliendo le offerte dei fedeli. Al riguardo viene menzionato il versamento a rate, a cura di Antioco Mereu, della somma di 10 lire corrispondente in quel periodo al valore commerciale di un bue.\nIl comune conserv\u00f2 la dipendenza dalla baronia di Monreale, appartenente ancora al marchesato di Quirra, fino al riscatto dei feudi avvenuto nel 1836, quando fu riscattata agli ultimi feudatari, gli Osorio marchesi di Quirra, succedutisi ai Centelles nel 1603. Quando la Sardegna venne divisa in dieci province, Arbus fu assegnata alla provincia di Iglesias.\nDal XVII secolo all'Ottocento.\nIl paese, dedito inizialmente all'agricoltura e alla pastorizia, ebbe uno sviluppo molto lento, tanto che nel 1688 contava appena 989 abitanti e dieci anni dopo ancora a 1282. Nel 1728 la popolazione saliva a abitanti e nel 1821 sfiorava le unit\u00e0. In quegli anni fior\u00ec nel paese, grazie anche al vasto territorio comunale, l'allevamento di ovini, caprini, bovini, suini e cavalli che, nonostante l'assenza di strade, diede vita ad un commercio intenso soprattutto con Cagliari e Oristano. Altra attivit\u00e0 di rilievo era quella dedicata alla tessitura con la produzione di lino, cotone, tela grezza e dell'orbace di cui se ne faceva grande smercio nei paesi del Campidano, praticata dalla quasi totalit\u00e0 delle famiglie: su 670 case censite, 600 erano fornite di telaio.\nAmministrativamente, Arbus nel 1839 si liber\u00f2 dalla dipendenza feudale e nel 1848, con la legge che istituiva il comune moderno, entr\u00f2 a far parte della divisione amministrativa di Cagliari, infine, dal 1859, fu compreso nella omonima provincia ricostituita.\nL'era mineraria.\nIn seguito all'ampliamento delle vicine miniere di Montevecchio e Ingurtosu e alla manodopera richiamata da diverse parti della Sardegna, nel 1901 Arbus con abitanti era uno dei paesi pi\u00f9 grandi della diocesi di Ales. L'ulteriore sviluppo delle attivit\u00e0 estrattive avvenuto nel periodo successivo alla seconda guerra mondiale port\u00f2 la popolazione negli anni a met\u00e0 del Novecento a superare i 10.000 abitanti, ridottisi poi drasticamente in seguito alla crisi delle miniere e alla definitiva chiusura degli impianti.\nIl lento declino e il tentativo di rinnovamento.\nIl XX secolo si \u00e8 chiuso con un lento declino del numero di abitanti, vista la chiusura degli impianti minerari nella costa, passando dai ai poco pi\u00f9 di abitanti. Ma nuove prospettive vengono offerte all'economia del paese dalla valorizzazione delle coste che lambiscono ad ovest il territorio comunale. Si pensa che possa costituire la risorsa primaria per la nascita di una solida industria turistica in grado di risolvere i gravi problemi occupazionali.\nSimboli.\nLo stemma del Comune si blasona: \nIl Gonfalone invece \u00e8 descritto come: \nMonumenti e luoghi d'interesse.\nArchitetture civili.\nPiazze.\nTra le piazze pi\u00f9 importanti del paese vanno segnalate sicuramente:\nMiniere.\nNel territorio comunale di Arbus sono presenti le seguenti miniere dismesse:\nSociet\u00e0.\nLingue e dialetti.\nLa variante del sardo parlata ad Arbus \u00e8 il campidanese oristanese.\nEtnie e minoranze straniere.\nAl 31 dicembre 2019 la popolazione straniera ammontava a 74 individui, di cui 39 di nazionalit\u00e0 rumena.\nCultura.\nEventi.\nFesta di sant'Antonio.\nTra le numerose feste sacre l'evento pi\u00f9 importante \u00e8 la festa di sant'Antonio di Padova, conosciuta come \"sa festa de Sant'Antoni de Santadi\", che si svolge ogni anno nel mese di giugno e dura quattro giorni consecutivi (dal primo sabato dopo il 13 giugno al marted\u00ec successivo). Durante la festa in onore di Sant'Antonio da Padova si svolge una processione che percorre circa 33,6\u00a0km, accompagnata da gruppi in costume sardo dei paesi vicini, cavalieri bardati a festa, dalle tradizionali \"tracas\".\nLa processione ha inizio ad Arbus il sabato mattina, attraversa il centro abitato di Guspini e giunge fino alla frazione di Sant'Antonio di Santadi, a 3\u00a0km dalla spiaggia di Pistis, dove i festeggiamenti proseguono la domenica e il luned\u00ec.\nIl marted\u00ec il simulacro effettua il percorso inverso e i festeggiamenti terminano la notte ad Arbus, con l'arrivo del simulacro del santo, salutato con uno spettacolo pirotecnico.\nAltri riti religiosi.\nAltre feste sacre sono quella di Sant'Antonio Abate con l'accensione del fal\u00f2 rionale il 17 gennaio, mentre il 20 gennaio avvengono le sobrie celebrazioni del santo Patrono San Sebastiano e quella di San Lussorio in agosto che per modalit\u00e0 si avvicina a quella di Sant'Antonio,\nSagra della pecora Nera di Arbus.\nDal 2011, nell'ultimo weekend di luglio, si celebra la Sagra della pecora Nera di Arbus, occasione di degustazione del prodotto ma anche di workshop e incontri per la tutela della specie.\nSagra della vitella.\nAll'inizio di agosto, oltre a varie attivit\u00e0 e spettacoli musicali, viene allestita la sagra alimentare a base di carne di pecora e di vitella, prodotto tipico della zona, cucinata intera allo spiedo in occasione del rientro per le vacanze degli emigrati (da cui anche il nome di \"Sagra dell'Emigrato\") che gradiscono l'iniziativa promossa, giungendo da ogni dove per trascorrere le vacanze estive.\nGeografia antropica.\nFrazioni.\nDel comune di Arbus fanno parte anche le frazioni di:\naltre localit\u00e0 del Comune di Arbus:\nAmministrazione.\nRelazioni istituzionali con il territorio.\nLa legge regionale n. 2 del 4 febbraio 2016 relativa al riordino del sistema delle autonomie locali della Sardegna, che tra le altre cose eliminava la provincia del Medio Campidano di cui il comune faceva parte, prevedeva l'obbligo di ciascun comune dell'isola a entrare a far parte di una unione di comuni. Il comune pertanto ha costituito, assieme ai comuni di Gonnosfanadiga, Guspini e Villacidro l\"'Unione di Comuni \"Monte Linas - Dune di Piscinas\"\", la quale al 2015 comprendeva una popolazione di abitanti su un\u2019estensione territoriale di 752.46 chilometri quadrati. L'Unione ha sede legale e amministrativa nel comune di Guspini, presso la sede municipale.\nGli stessi comuni fanno parte dell\"'ATO Linas\", uno dei 37 Ambiti Territoriali Ottimali in cui \u00e8 divisa la Sardegna. Questi, sommati a Pabillonis, San Gavino Monreale e Sardara costituiscono il \"Piano Locale Unitario dei Servizi (PLUS)\" del Distretto di Guspini, attraverso il quale essi uniscono le forze per sostenere le persone con servizi sociali e socio sanitari integrati, nonch\u00e9 il Distretto Socio Sanitario.\nEconomia.\nAgricoltura.\nIl settore agroalimentare si regge principalmente sulle piccole imprese sparse nel vasto territorio dedite alla produzione in primis di formaggio ovino e caprino. Da segnalare inoltre la presenza del comparto della Nera di Arbus, un esemplare di pecora nera, l'unica razza ovina autoctona della Sardegna, oltre alla pi\u00f9 comune razza sarda, anch'essa diffusa nel territorio. Sviluppati inoltre sono i settori dell'apicoltura per la produzione del miele e dell'olivicoltura per l'olio d'oliva.\nIl settore dell'itticoltura \u00e8 sviluppato nelle acque territoriali attorno al promontorio di Capo Frasca, seppur in misura limitata dovuta alle restrizioni e divieti di pesca presenti per via del Poligono di Capo Frasca.\nArtigianato.\nLa principale attivit\u00e0 d'artigianato \u00e8 la produzione del Coltello arburesa, una speciale versione con lama panciuta e manico ricurvo dell\"'arresoja\", il tipico coltello a serramanico sardo. Inoltre sono presenti numerosi laboratori di ceramica.\nIndustria.\nArbus per tutto il XX secolo ha vissuto dell'attivit\u00e0 estrattiva nei territori circondanti il centro abitato. Con la chiusura delle miniere di Montevecchio e Ingurtosu, dagli anni '70 non \u00e8 pi\u00f9 per\u00f2 presente nel territorio alcuna attivit\u00e0 industriale.\nTurismo.\nL'attivit\u00e0 turistica principale \u00e8 quella balneare, sfruttando le diverse localit\u00e0 situate lungo gli oltre 40\u00a0km di costa. Non essendo comunque presente una massiccia antropizzazione essa si limita prevalentemente alla balneazione, essendo carenti grandi strutture ricettive. \u00c8 comunque diffusa la presenza di bed and breakfast affiancata all'attivit\u00e0 agrituristica nell'entroterra prossimo alla costa. Il particolare ambiente naturale permette per\u00f2 l'opportunit\u00e0 di sviluppo delle attivit\u00e0 escursionistiche e di campeggio. L\u2019elevato valore ambientale \u00e8 testimoniato dalla presenza di 6 Siti di interesse comunitario) e un\u2019Oasi WWF.\nLa dismissione del complesso minerario ha inoltre fatto s\u00ec che si sviluppasse in tali aree, anche nelle stagioni meno favorevoli, il turismo legato all'archeologia industriale. Questi territori fanno parte del Parco geominerario storico ed ambientale della Sardegna.\nInfrastrutture e trasporti.\nStrade.\nIl paese viene attraversato dalla Strada Statale 126 che lo collega a Guspini e Fluminimaggiore. Il tratto della statale compreso nell'abitato \u00e8 lungo 4\u00a0km, suddiviso in 6 vie (via Costituzione, via Gramsci, via Fratellanza operaia, via Dante, via libert\u00e0 e via Is Strigas). Tale strada prende il nome dal torrente \"Riu Is Strigas\" cos\u00ec denominato in quanto nel passato e, come anche in epoca recente, attraversava una vallata costeggiata da numerosi vigneti a tendone, indicati in lingua sarda con il nome di \"strigas\". Altre strade di rilevanza intercomunale sono la strada provinciale 4 che collega Arbus a Gonnosfanadiga in un versante e Montevecchio, la costa e i centri dell'Oristanese dall'altro.\nIl trasporto pubblico urbano e i collegamenti con Cagliari e le varie zone del sud Sardegna sono assicurati dall'ARST.\nSport.\nCalcio.\nNel panorama sportivo arburese la fa da padrona il calcio con la squadra Unione Sportiva Arbus, fondata nel 1953 e da sempre presente nei campionati regionali con anche una parentesi di due anni, nelle stagioni 2000-2001 e 2001-2002, nel campionato nazionale di Serie D, massimo traguardo della societ\u00e0 granata. Attualmente partecipa al campionato di Eccellenza. \u00c8 presente anche una seconda societ\u00e0, l'Olimpia Arbus, che per\u00f2 ha sempre militato nelle ultime divisioni del calcio italiano, anche se, nei periodi di crisi della prima squadra cittadina, si sono disputati numerosi derby e addirittura, nella stagione 1988-1989 \u00e8 capitato che l'Olimpia fosse in una serie superiore rispetto all'Arbus, in Prima Categoria l'Olimpia e in Seconda Categoria l'Arbus.\nL'Arbus disputa gli incontri casalinghi nello \"Stadio Santa Sofia\", situato nella periferia sud-occidentale del centro abitato e dotato di manto in erba naturale, pista d'atletica e tribuna centrale dotata di copertura. L'Olimpia invece, ma anche alcune formazioni del settore giovanile dell'Arbus e della stessa Olimpia, disputano le partite interne nel \"Campo Sportivo \"Mario Peddis\"\", storico impianto nel centro del paese in zona cimitero, antecedente alla costruzione del Santa Sofia, con fondo in terra battuta e due tribune in due lati del campo, non dotate di copertura.\nPallacanestro.\nIl secondo sport cittadino pu\u00f2 essere considerato la pallacanestro, dato che negli anni settanta e anni ottanta la squadra del paese militava nelle divisioni regionali. Attualmente sono presenti due societ\u00e0 che curano in particolare il minibasket e il settore giovanile: il Centro Sportivo Basket e la Pallacanestro Arbus.\nCiclismo.\nIl comune di Arbus ha spesso ospitato diversi passaggi del Giro di Sardegna, principale corsa ciclistica dell'Isola, sin dalle primissime edizioni. Nel 1963 un passaggio risult\u00f2 storico in quanto durante lo svolgimento della quarta tappa da Oristano a Cagliari i corridori, dopo un primo passaggio ad Arbus furono respinti nei pressi di Iglesias dai minatori in sciopero in quella zona e costretti ritornare indietro. La direzione si prodig\u00f2 e ridevi\u00f2 la corsa nell'Arburese, altro centro comunque caldo in quanto zona mineraria, dove infatti le proteste continuarono nei pressi di Guspini. I corridori riuscirono comunque a ritornare ad Arbus e a scollinare il passo \"Genna 'e Frongia\".\nLo stesso passo, cos\u00ec come la strada che conduce al litorale della Costa Verde, sono stati poi percorsi pi\u00f9 volte, comprese nelle ultime tre edizioni del XXI secolo, le ultime prima della sospensione della corsa ciclistica. Nell'estate del 2021 l'abitato e la parte sudorientale del territorio comunale (utilizzando la SS 126) sono stati interessati dal passaggio della terza tappa della prima edizione della Settimana Ciclistica Italiana.\nAutoslalom.\nDal 2001 al 2009 si sono svolte 9 edizioni dell\"'Autoslalom Guspini-Arbus\", cronoscalata, valida per il Campionato Italiano Slalom, con un percorso che si snodava tra le curve del tratto di SS 126 che congiunge appunto i due centri abitati. La gara \u00e8 stata disputata nuovamente, per la decima edizione, nel novembre del 2021, questa volta valida per il \"Campionato Regionale Slalom Sardegna\". Dal 2016 si disputa una nuova corsa, sempre in modalit\u00e0 autoslalom in salita, denominata \"Slalom di Arbus tra Dune e Miniere\" con partenza dal Pozzo Gal nella frazione mineraria di Ingurtosu.."}
{"id": "30463", "revid": "1652635", "url": "https://it.wikipedia.org/wiki?curid=30463", "title": "Armungia", "text": "Armungia (\"Arm\u00f9ngia\" o \"Arm\u00f9nja\" in sardo) \u00e8 un comune italiano di abitanti della provincia del Sud Sardegna in Sardegna. Sorge su un colle di 366 metri sul livello del mare nella subregione del Gerrei.\nStoria.\nL'area fu abitata fin dal Neolitico per la presenza sul territorio di numerosi nuraghi, di cui uno si trova nel centro dell'abitato attuale.\nNel medioevo appartenne al Giudicato di Cagliari e fece parte della curatoria del Gerrei. Alla caduta del giudicato (1258) pass\u00f2 sotto il dominio pisano, e dal 1324, in seguito alla conquista aragonese della Sardegna, sotto quello aragonese. Nel 1681 fu incorporato nella contea di Villasalto, feudo della famiglia Zatrillas, e un ventennio pi\u00f9 tardi nel marchesato di Villaclara, feudo prima degli Zatrillas e poi (dal 1816) dei Vivaldi Pasqua. Rest\u00f2 feudo di quest'ultima famiglia fino al 1839, quando, con la soppressione del sistema feudale, venne ad essi riscattato per diventare un comune amministrato da un sindaco e da un consiglio comunale.\nSociet\u00e0.\nLingue e dialetti.\nLa variante del sardo parlata ad Armungia \u00e8 il campidanese sarrabese.\nCultura.\nMusei.\nIl nuraghe Armungia costituisce, assieme al museo etnografico Sa Domu de is Ainas, alla casa natale di Emilio Lussu e alla \"Bottega del fabbro\", il sistema museale del paese."}
{"id": "30464", "revid": "1516566", "url": "https://it.wikipedia.org/wiki?curid=30464", "title": "Assemini", "text": "Assemini (: ; \"Ass\u00e8mini\" in sardo) \u00e8 un comune italiano di abitanti della citt\u00e0 metropolitana di Cagliari in Sardegna. \u00c8 classificato secondo gli standard turistici come \"Paese di antica tradizione della ceramica\".\nGeografia fisica.\nTerritorio.\nLa cittadina sorge nella pianura del rio Cixerri, del Flumini Mannu e del rio Sa Nuxedda appena a nord dello stagno di Santa Gilla.\nIl territorio comunale \u00e8 abbastanza vasto in confronto alla dimensione del centro abitato in quanto comprende un'isola amministrativa distaccata. L'isola \u00e8 principalmente costituita da boschi incontaminati immersi nella suggestiva vallata di Gutturu Mannu (termine sardo per \"grande gola\") a sua volta facente parte del Parco del Sulcis: la zona \u00e8 oggetto di interesse naturalistico in quanto habitat naturale di specie quali il cervo sardo e l'aquila reale, oltre che archeologico per il ritrovamento di numerosi reperti di epoca romana che fanno supporre l'esistenza di un \"oppidum\". In seguito all'individuazione di una strada che costeggia il Flumini Mannu tuttora visibile, si ipotizza inoltre che l'antico centro abbia intrattenuto rapporti con il porto punico di Nora.\nOrigini del nome.\nL'origine del nome del comune \u00e8 tuttora dubbia ed estremamente controversa. Bench\u00e9 siano state avanzate varie ipotesi, prevale oggi la tesi che si rif\u00e0 alla \"Carta della Sardegna\", realizzata nel 1589 dal geografo e cartografo fiammingo Mercatore: in essa \u00e8 individuata una \"Arx Muni\", cio\u00e8 \"villaggio fortificato\"; l'indicazione si sarebbe via via corrotta in \"\"Arse Muni\" e successivamente in \"Arsemini\"\".\nStoria.\nI numerosi ritrovamenti di epoca prenuragica e nuragica testimoniano che il territorio era gi\u00e0 abitato dall'uomo in periodo preistorico. Fu un villaggio esistente probabilmente gi\u00e0 in epoca cartaginese e sicuramente romana.\nNel medioevo appartenne al Giudicato di Cagliari e fece parte della curatoria del Campidano di Cagliari, detta anche di Civita. Pass\u00f2 poi sotto il controllo della Repubblica di Pisa. Quando gli aragonesi nel 1355 convocarono il primo parlamento a Cagliari, Assemini ebbe i suoi rappresentanti e alcuni privilegi. Successivamente pass\u00f2 alla Contea di Quirra, feudo della famiglia dei Carroz, trasformata in marchesato nel 1606 sotto i Centelles, facendo parte della Baronia di San Michele. Fu riscattato nel 1839 agli Osorio, che erano succeduti ai Centelles.\nSimboli.\nLo stemma e il gonfalone sono stati concessi al comune con D.P.R. del 16 aprile 1959.\nNello stemma compare un'anfora, retta da un treppiede, da cui escono due rami ricurvi verso il basso, uno d'olivo fogliato a sinistra e uno di vite fruttato a destra, poggiata su un terrazzo erboso. La banda sottostante azzurra \u00e8 un chiaro riferimento al rio Cixerri e al Flumini Mannu, sulle cui sponde sorge il paese.\nIl gonfalone \u00e8 un drappo diviso in due parti, una bianca e una azzurra, con al centro lo stemma del comune, ricamato di ornamenti e dell'iscrizione in argento.\nMonumenti e luoghi d'interesse.\nArchitetture civili.\nLa casa campidanese.\nAssemini, come altri centri del Campidano, ha conservato numerosi esemplari di case tipiche campidanesi frutto di una architettura che alcuni specialisti definiscono \"minore\". Si tratta di ampie abitazioni, di cui si ha notizia gi\u00e0 nel periodo giudicale le cui tecniche di costruzione e caratteristiche architettoniche hanno subito vari cambiamenti in seguito alle lunghe e diverse dominazioni della Sardegna, risentendo soprattutto di un'ancor evidente influenza spagnola i cui effetti saltano subito all'occhio, per via delle analogie estetiche (e non solo) tra le case campidanesi e le \"hacienda\" diffuse nelle ex colonie ispaniche dell'America Latina.\nQueste abitazioni sono costruite con l'impiego di particolari mattoni crudi (in sardo \"l\u00e0diri\" dal latino \"later\", argilla) e sono riconoscibili per i caratteristici cortili centrali in cui erano presenti pozzi, forni e mulini necessari alla lavorazione del grano; in particolare nelle case campidanesi di Assemini i cortili erano attrezzati e utilizzati, gi\u00e0 dal periodo della dominazione spagnola, per la lavorazione della ceramica: questa testimonianza fornisce un ulteriore elemento in comune con le \"haciendas\", anch'esse non semplici abitazioni di residenza, ma attrezzati luoghi di lavoro e punti d'incontro di artigiani.\nSui cortili si affacciano (come anche nelle \"haciendas\") grandi loggiati archeggiati o architravati (in sardo \"lollas\", singolare \"lolla\") in cui venivano anticamente svolte numerose attivit\u00e0 quotidiane tipiche della cultura agro-pastorale e, cosa ancor pi\u00f9 importante fungeva da corridoio d'accesso a tutte le camere della casa; questo particolare elemento aveva un ruolo fondamentale all'interno del contesto architettonico e veniva considerato essenziale in un'abitazione tanto da identificare con lo stesso termine \"lolla\" questa categoria di costruzioni abitative in sardo.\nLa maggior parte di queste costruzioni \u00e8 a due piani: il piano terra era (o \u00e8 ancora) destinato a uso abitativo; il primo piano invece era originariamente utilizzato per la conservazione dei raccolti e delle provviste che dovevano essere preservate dall'umidit\u00e0; vi si accede tramite una botola dall'interno dell'abitazione principale.\nAll'esterno di ogni casa campidanese si trova un particolare grande portale ad arco a tutto sesto, che ha funzione di ingresso principale al cortile centrale e alla \"lolla\".\nLe case campidanesi sono considerate un patrimonio di grande valore storico e per questo tutelate dalle autorit\u00e0 competenti.\nSociet\u00e0.\nEtnie e minoranze straniere.\nAl 31 dicembre 2019 la popolazione straniera ammontava a 930 individui, pari al 3,5% della popolazione totale. Le nazionalit\u00e0 principali erano:\nLingue e dialetti.\nLa variante del sardo parlata ad Assemini \u00e8 il campidanese occidentale.\nTradizioni.\nCeramica.\nAssemini \u00e8 considerato \"paese di antica tradizione della ceramica\". I primi reperti, venuti alla luce nella zona di Sant'Andrea, i cui reperti di maggiore importanza e in numero pi\u00f9 consistente possono essere datati tra la fine del III millennio a.C. cultura di Ozieri e la fine del V secolo a.C. \u00c8 molto probabile che la cospicua produzione di ceramiche (prevalentemente casseruole, scodelle, tegami e brocche nonch\u00e9 manufatti ornamentali) avvenisse in particolari cortili detti (in sardo) \"strexaius\" (\"strexu\" \u00e8 un pluralia tantum che significa appunto \"stoviglie\") in cui si trovavano pozzi per l'estrazione dell'argilla alcalina di cui il territorio \u00e8 particolarmente ricco, vasche per la decantazione e la levigazione, il tornio, tettoie per essiccare i manufatti e forni a legna in mattoni crudi di forma cilindrica (probabilmente di derivazione orientale). Durante il Medioevo corporazioni apposite, dette Gremi, disciplinarono le attivit\u00e0 creativa e commerciale degli \"strexaius\" con statuti e regolamenti, onde imporre l'obbligo di non variare le forme e di non modificare i canoni fissati. Con l'avvento della dominazione spagnola che dur\u00f2 sino al XVIII secolo, gli \"strexaius\" furono compresi negli ampi cortili delle case campidanesi di cui ancora oggi rimangono ben conservate numerose testimonianze.\nLa tradizione della ceramica, cos\u00ec profondamente radicata nel territorio e negli asseminesi, trova la sua espressione anche nello stemma comunale che rappresenta, tra l'altro, un'antica anfora.\nIn epoca moderna ad Assemini si producono stoviglie ornamentali, arricchite di motivi naturalistici (spesso ispirati a modelli molto antichi) o geometrici, in rilievo o a graffito. La destinazione d'uso di questi prodotti artistici \u00e8 diversificata in quanto una parte di questi, per quanto raffinati, \u00e8 destinata all'uso quotidiano (soprattutto stoviglie).\nSebbene la foggia delle opere sia estremamente varia a seconda degli artisti, \u00e8 possibile riscontrare nell'intera produzione numerosi elementi in comune che coinvolgono tanto i motivi decorativi quanto le tecniche di realizzazione: ci\u00f2 conferisce alla produzione di ceramiche artistiche asseminesi uniformit\u00e0 e originalit\u00e0 in rapporto ad altre tradizioni.\nNel 1995 l'amministrazione comunale ha dato vita alla Mostra-mercato permanente della Ceramica Asseminese presso il \"Centro Pilota per la Ceramica\", uno spazio espositivo di circa 500 metri quadrati, nel quale possono essere ammirate molte opere dei pi\u00f9 importanti ceramisti asseminesi.\nNell'estate 2007 l'amministrazione comunale, tramite il lavoro dell'Assessorato alle Attivit\u00e0 Produttive, ha inaugurato la \u201cMostra permanente della ceramica d'arte\u201d negli stabili attigui al sopra citato Centro Pilota.\nLa mostra racchiude oltre 250 pezzi unici di valore inestimabile che, nel corso di oltre 30 anni, il comune di Assemini ha acquistato al termine delle varie edizioni del Concorso Nazionale della Ceramica tenutesi nella cittadina.\nIniziative di pari livello sono riscontrabili, in ambito nazionale, in realt\u00e0 come Faenza e Senigallia.\nCultura.\nIstruzione.\nScuole.\nNella citt\u00e0 sono presenti due circoli della scuola primaria (intitolati rispettivamente a Fedele Piras e al cavaliere asseminese Dionigi Scalas), una scuola secondaria di primo grado con due distinte sedi intitolate a Giovanni Pascoli e Costantino Nivola e un Istituto Tecnico superiore intitolato a Michele Giua.\nL'unica scuola superiore presente \u00e8 una sede staccata dell'Istituto Tecnico Industriale Michele Giua di Cagliari, a cui \u00e8 associato anche un liceo scientifico delle scienze applicate.\nCucina.\nSa panada.\nNella lunga e varia tradizione culinaria sarda Assemini si distingue per l'unicit\u00e0 e l'originalit\u00e0 di alcuni piatti, primo tra tutti la panada apprezzata e consumata, in alcune varianti, in tutta la Sardegna. Nella maggior parte dei casi la produzione e il consumo avvengono tuttora in ambito familiare e privato e le tecniche di preparazione tradizionali, custodite dalla memoria popolare, sono rimaste quasi invariate per secoli.\nLa panada, chiamata in sardo \"sa panada\" (plurale \"panadas\"), \u00e8 un piatto unico costituito da un contenitore di forma circolare di pasta non lievitata ripieno chiuso da ricami \"a treccia\" (tradizionalmente realizzati senza l'ausilio di utensili) e successivamente cotto al forno.\nLa tradizione vuole che il ripieno sia di carne (d'agnello o capra) e patate o piselli, condite da zafferano, pepe, sale, olio d'oliva o strutto e pomodori secchi. La seconda e importante variante prevede il ripieno d'anguilla e patate a testimonianza dell'antica e intensa attivit\u00e0 di pesca del comune ormai quasi scomparsa; in tempi pi\u00f9 recenti vengono preparate \"panadas\" anche con piselli, melanzane o altre verdure e carni, ma tutte le varianti sono opzioni personali e al di fuori della tradizione popolare.\nIl pane.\nA differenza di quanto avviene nelle zone settentrionali dell'isola in cui il pane carasau \u00e8 il tipo di pane pi\u00f9 consumato in assoluto, ad Assemini, come nella gran parte della Sardegna meridionale si producono maggiormente altre variet\u00e0 fra cui \"su maritzosu\" e \"su civraxiu\". Nel paese un ruolo di spicco \u00e8 ricoperto da \"su coccoi\", una variet\u00e0 di pane a pasta dura che viene preparato per il consumo giornaliero o per particolari occasioni e festivit\u00e0 religiose in funzione di pani votivi.\nGeografia antropica.\nIl territorio comunale comprende anche l'isola amministrativa di \"San Leone\", avente una superficie di .\nEconomia.\nAssemini ospita gli stabilimenti di produzione della birra Ichnusa, e la Fluorsid, la pi\u00f9 grande industria di lavorazione del fluoro a livello mondiale.\nInfrastrutture e trasporti.\nStrade.\nAssemini \u00e8 collegata ai comuni limitrofi principalmente tramite due strade: la SS 130 scorre immediatamente a nord dell'abitato e collega il centro con Cagliari, il suo hinterland e il Sulcis-Iglesiente, quest'ultimo raggiunto anche dalla SP2, che interseca l'abitato a est, e che consente inoltre il collegamento dell'abitato con la zona industriale di Macchiareddu e con la SS 131.\nFerrovie.\nL'abitato \u00e8 servito da 3 fermate ferroviarie situate lungo la ferrovia Cagliari-Golfo Aranci: stazione di Assemini, stazione di Assemini Santa Lucia e stazione di Assemini Carmine.\nLe ultime sono impiegate per il solo servizio ferroviario metropolitano di Cagliari, mentre dalla prima \u00e8 possibile raggiungere anche le altre destinazioni regionali servite da Trenitalia.\nMobilit\u00e0 urbana.\nI servizi di autolinee dell'ARST e del CTM collegano Assemini con Cagliari e coi comuni limitrofi."}
{"id": "30466", "revid": "15756", "url": "https://it.wikipedia.org/wiki?curid=30466", "title": "Marsicovetere", "text": "Marsicovetere (o \"Marsico Vetere\", IPA: , \"Mars\u00ebcuv\u00e8tr\u00eb\" in dialetto lucano centrale) \u00e8 un comune italiano di abitanti della provincia di Potenza, in Basilicata. \u00c8 composto dal centro storico, posto su un'altura a ( metri sul livello del mare) e ricadente all'interno del parco nazionale dell'Appennino Lucano, e dalle zone decentrate di Villa d'Agri e Barricelle, che si trovano invece in area pianeggiante (600 metri sul livello del mare).\nGeografia fisica.\nTerritorio.\nIl territorio Marsicoveterese, avente una superficie di con una densit\u00e0 di , confina a nord con il comune di Calvello (), a est con il comune di Viggiano (), a sud, in corrispondenza del fiume Agri, con i comuni di Grumento Nova () e Tramutola (), e ad ovest con i territori di Paterno () e Marsico Nuovo ().\nIl centro storico \u00e8 posto a circa , Villa d'Agri e Barricelle a circa 600 metri. Il punto pi\u00f9 alto \u00e8 la vetta del Monte Volturino (), quello pi\u00f9 basso in prossimit\u00e0 del fiume Agri (). Per altitudine, \u00e8 il secondo comune della regione dopo Pietrapertosa.\nMarsicovetere dista da Potenza e da Matera.\nClima.\nLa stazione meteorologica pi\u00f9 affine per altitudine e vicinanza \u00e8 quella di Stigliano. Secondo i dati medi del trentennio 1961-1990, la temperatura media del mese pi\u00f9 freddo, gennaio, si attesta a , mentre quella del mese pi\u00f9 caldo, agosto, \u00e8 di .\nStoria.\nMarsicovetere ha origini molto antiche, confermate dai resti di un'antica \"civitas\" che lo storico romano Strabone indic\u00f2 con il nome di Vertina. Alle pendici dell'attuale abitato e quindi non lontano dall'antica Vertina, la potente famiglia romana dei \"Bruttii Praesentes\" edific\u00f2 un'imponente villa di oltre , che fu nel II secolo residenza dell'imperatrice Bruzia Crispina, moglie di Commodo.\nCon l'avvento dei Normanni il borgo fu fortificato con castello e mura. Nel VII secolo in seguito alla distruzione di Grumentum si suppone che furono abbandonati anche gli insediamenti limitrofi con i profughi che si stanziarono sull'altura dove oggi sorge Marsicovetere. Secondo il Racioppi l'etimologia del nome \u00e8 legata al vocabolo tardo latino \"Marsicum\" che vuol dire \"luogo paludoso\", giacch\u00e9 tale era la valle sottostante, a cui fu aggiunto \"Vetus\" per distinguerlo dal \"Novum\", l'odierna Marsiconuovo.\nNel maggio 1151 la presenza del castello e del borgo circostante \u00e8 attestata in un atto di donazione di \u00ab\" [...] Alexander Marsici Veteris dominus...\"\u00bb, il quale concedeva il \u00ab\"Monasterium Sancti Iohannis\"\u00bb (individuato in localit\u00e0 \"Valloni\") alla Badia di Cava. La particolarit\u00e0 di tale documento \u00e8 legata all'onomastica del luogo, permettendo di affermare che nel XII secolo l'insediamento portava gi\u00e0 questo nome. Nel 1334 Marsicovetere fu rifugio di Angelo Clareno, punto di riferimento dei Francescani spirituali, ricercato dall'Inquisizione e gi\u00e0 scomunicato dal 1317. Qui, nel convento di Santa Maria di Loreto, in localit\u00e0 Santa Maria dell'Aspro, introdusse l'ordine dei Fraticelli e produsse un'effervescenza religiosa fondata su una spiritualit\u00e0 che predicava il rinnovamento della vita in attesa dell'apocalisse (compiendo, secondo alcune fonti, anche alcuni miracoli). Clareno mor\u00ec il 15 giugno 1337 e la sua tomba divenne met\u00e0 di frequenti pellegrinaggi.\nBen altra importanza assunse Marsicovetere nell'et\u00e0 moderna, infatti re Ferdinando I di Napoli don\u00f2, nel 1468, Marsicovetere ad Ettore Caracciolo Pisquizi (patrizio napoletano e fratello di Sergianni Caracciolo, primo ministro al tempo di Giovanna II) con il titolo di Signore.\nIl primo a essere insignito del titolo di \"Principe di Marsicovetere\" da re Filippo III di Napoli fu Salvatore Caracciolo il 4 giugno 1646. Secondo una descrizione dei beni feudali, effettuata dall'erario Giovanni Masino, i principi possedevano un palazzo in paese, con un giardino (detto \"il Giardinello\") e una cappella intitolata a San Michele, oltre ad un palazzo in campagna con numerosi vigneti intorno.\nGrazie alla presenza di una delle famiglie pi\u00f9 potenti del regno, Marsicovetere fu protagonista di una grande espansione demografica (tocc\u00f2 la soglia dei abitanti a met\u00e0 del XVI secolo), urbanistica (con l'edificazione del 1639 della Chiesa di San Pietro, oggi dedicata ai Santi Pietro e Paolo) e culturale (vi fu la nascita di un ceto borghese professionistico e proprietario terriero). I Caracciolo sovvenzionarono a Marsicovetere anche l'educazione per i poveri, come da testamento del principe Nicola Caracciolo, nel 1777. Vi fu nella storia feudale di Marsicovetere una breve parentesi dei \"di Palma\" nel 1627, ma i Caracciolo lo riacquistarono immediatamente.\nTra il 1647 e il 1648 Marsicovetere fu coinvolta nei movimenti antifeudali scaturiti nel Regno dopo la rivolta napoletana di Masaniello. Nell'autunno del 1647, data l'assenza del Principe Salvatore Caracciolo, il popolo si ribell\u00f2, per opera di Matteo Cristiano da Castelgrande il quale era in avanzata verso Rocca Imperiale. Nel dicembre 1647, Francesco Caracciolo, Duca di Martina e Preside di Basilicata, insieme con il Principe Salvatore Caracciolo, alla testa di 100 soldati, part\u00ec da Buccino alla volta di Marsicovetere, attraversando per 60 miglia gli innevati monti lucani con l'intento di stabilirvi un centro contro-rivoluzionario. Non essendo al corrente della rivolta del popolo, una volta giunto vi trov\u00f2 Ippolito da Pastena e suo fratello Vincenzo alla testa di 400 rivoluzionari, i quali erano in procinto di avanzare verso Melfi. Il 23 dicembre il Duca di Martina fu sbaragliato e costretto a ripiegare di 50 miglia verso Picerno. \nLa vittoria dei rivoluzionari a Marsicovetere fu fondamentale per bloccare l'avanzata delle forze baronali verso i feudi del Metapontino (a sud) e verso i feudi pugliesi (a nord) permettendo l'unione delle truppe di Matteo Cristiano con quelle di Francesco Salazar, Conte di Vaglio, e di Giovanni Grillo, Marchese di Montescaglioso, per le successive conquiste di Matera e Altamura. \nIl 16 marzo 1648 le forze baronali ripresero Matera e in poche settimane il potere feudale fu ristabilito in tutta la Basilicata. Il Principe Salvatore Caracciolo rientr\u00f2 in possesso di Marsicovetere nell'aprile del 1647.\nI Caracciolo mantennero il feudo sino al 1777, quando alla morte dei principi Nicola e Antonio la Principessa Laura lo vendette al marsicoveterese Bernardo Brussone per ducati. Nel 1778 le altre famiglie borghesi, impaurite dall'incombenza dei Brussone, proclamarono Marsicovetere \"Citt\u00e0 Regia\", chiedendo al sovrano di riconoscere Marsicovetere quale appartenente al Regio Demanio. Il 26 giugno 1782 la Regia Camera assecond\u00f2 la richiesta, con il benestare di re Ferdinando IV di Borbone.\nIl paese fu poi gravemente danneggiato dal violentissimo terremoto del 1857 che provoc\u00f2 ingenti danni soprattutto agli edifici di culto (la chiesa madre, le cappelle rionali e gentilizie, il convento di Santa Maria di Costantinopoli, il convento di Santa Maria di Loreto). Questo avvenimento segn\u00f2 per Marsicovetere l'inizio della crisi di fine Ottocento, scortata da una ricostruzione difficile e in parte ancora non conclusa (molti edifici di culto non furono pi\u00f9 ricostruiti), che produsse una massiccia emigrazione verso le Americhe.\nNel 1861 Marsicovetere fu annessa al Regno d'Italia, nonostante i conflitti tra i briganti, guidati dal temibile capobanda Angelantonio Masini, e le forze sabaude.\nLa crisi dur\u00f2 sino agli anni cinquanta, quando inizi\u00f2 lo sviluppo dell'antica frazione di \"Pedali\", che cambi\u00f2 il nome in \"Villa d'Agri di Marsicovetere\" con delibera municipale n\u00ba 4 del 18 gennaio 1955 e conseguente Decreto del Presidente della Repubblica del 13 gennaio 1957, n. 97 (si parl\u00f2 addirittura di chiamarla Colombia o Columbus, in onore dell'On. Emilio Colombo.). L'inizio dello sviluppo della frazione part\u00ec con l'istituzione del Consorzio di Bonifica dell'Alto Agri, che aveva come commissario il conte Prof. Zecchettin. Tramite l'azione del Consorzio furono realizzate strade carrabili, si increment\u00f2 la costruzione di acquedotti rurali e si provvide alla regimazione del fiume Agri. Da tale data il comune ha subito profondi cambiamenti con lo sviluppo delle imprese e del terziario. Villa d'Agri rappresenta oggi il cuore pulsante della Val d'Agri e tiene in vita Marsicovetere e la sua storia millenaria.\nMonumenti e luoghi d'interesse.\nArchitetture religiose.\nChiesa madre dei Santi Pietro e Paolo.\nLa chiesa madre, dedicata ai Santi Pietro e Paolo, \u00e8 stata completata nel 1639 ed \u00e8 stata successivamente oggetto di due importanti restauri dopo i terremoti del 1857 e del 1980. La forma architettonica \u00e8 ascrivibile al primo periodo del Barocco Napoletano. La pianta \u00e8 a croce latina e a singola navata con otto cappelle per ogni lato; il transetto, poco sporgente, \u00e8 contenuto nel corpo longitudinale della chiesa, la quale si chiude con un'abside poligonale. La facciata \u00e8 divisa da due ordini di lesene che si concludono con due trabeazioni aggettanti: quella inferiore, di maggiore lunghezza, \u00e8 sormontata alle estremit\u00e0 da una coppia di volute capovolte e di sculture in gesso (raffiguranti i Santi Pietro e Paolo); quella superiore termina con il timpano. La continuit\u00e0 della superficie di facciata \u00e8 interrotta dall'ingresso e dalle aperture vetrate, quadrangolari, e dalla nicchia centrale (un tempo sede della cosiddetta \"Madonna lignea\"). Fino alla met\u00e0 del XX secolo il campanile terminava con una volta a padiglione (comunemente detta \"\"la\" \"cupola\"\") che venne maldestramente demolita per timore di un crollo; l'odierno campanile termina invece con una cuspide ottagonale. \nL'interno \u00e8 caratterizzato da due ordini sovrapposti di lesene ioniche che inquadrano gli archi d'accesso alle cappelle laterali e le aperture vetrate superiori; l'arco trionfale tra navata e transetto \u00e8 oggi sostituito da una semplice trabeazione, in seguito al crollo del 1857, mentre permane quello tra transetto ed abside. La pavimentazione \u00e8 in piastre di cotto e il soffitto \u00e8 scandito da fasce trasversali, incorniciate e di differente crom\u00eca.\nLa decorazione interna \u00e8 semplice nelle modanature in stucco e nell'assenza di ornamenti policromi, persi a causa del terremoto. Gli altari seguono le linee curve della nascente poetica barocca ed inquadrano dipinti di scuola napoletana del XVIII secolo (i pi\u00f9 rilevanti raffiguranti San Giovanni Battista, San Bernardino e l'Incoronazione di Maria) e sei effigi scultoree di differente periodo e natura, tra cui:\nLa chiesa possiede, inoltre, un fonte battesimale del XVI secolo, sostenuto da leoni in pietra, e un coro ligneo nella zona absidale, databile al XVIII secolo, e restaurato nel 1999. La porta d'ingresso in bronzo fu donata nel 1893 dalla colonia marsicoveterese di Filadelfia.\nChiesa della Beata Vergine Addolorata.\nLa chiesa della Beata Vergine Addolorata viene eretta tra il 1949 e il 1958 con la conseguente istituzione dell'omonima parrocchia che il 1\u00ba marzo 1958 si stacca dalla storica SS. Apostoli Pietro e Paolo del centro storico. La chiesa segue le linee del razionalismo italiano degli anni cinquanta ed \u00e8 abbellita dal portale in pietra cinquecentesco che apparteneva al monastero di Santa Maria di Costantinopoli. All'interno \u00e8 custodito un dipinto del 1821 raffigurante l'Annunciazione dell'artista Feliciano Mangieri originariamente posto nel centro storico.\nSantuario della Madonna del Volturino.\nIl nuovo santuario della Madonna Assunta \u00e8 stato consacrato nel 2008, tre anni dopo la posa della prima pietra. Il Santuario \u00e8 sede del simulacro della Madonna Assunta dall'ultima domenica di maggio al 15 agosto di ogni anno. L'esterno \u00e8 completamente rivestito in pietra di Gorgoglione mentre l'interno \u00e8 caratterizzato dal contrasto tra le due pareti longitudinali della navata: una semplicemente intonacata e scandita dalle vetrate e l'altra completamente rivestita in pietra e interrotta da un portale del Seicento che \u00e8 d'accesso alla sagrestia. All'esterno del santuario vi \u00e8 un altare posto sulla sommit\u00e0 di un declivio dove avvengono le celebrazioni all'arrivo e alla partenza della Madonna.\nI monasteri.\nGli unici monasteri rimasti sono quelli di Santa Maria di Costantinopoli, sito ai piedi del centro storico e commissionato dal Principe Ettore Caracciolo nel 1575 al celebre architetto Pignaloso Cafaro, e di Santa Maria dell'Aspro, del Trecento, dove visse gli ultimi anni della sua vita Angelo Clareno. In epoca bizantina, si insediarono, sulle pendice del monte S. Nicola, i monaci di rito greco che costruirono i monasteri di S. Elia e di S. Giovanni di cui oggi restano pochissime tracce.\nArchitetture civili.\nLa Villa dell'Imperatrice.\nLa Villa romana di Marsicovetere \u00e8 una villa rustica scoperta nel 2006 in localit\u00e0 Barricelle, abitata dal II secolo a.C. al VII secolo d.C., monumentalizzata in et\u00e0 imperiale allorch\u00e9 fu di propriet\u00e0 dei Bruttii Praesentes, una famiglia lucana che diede i natali fra gli altri all'imperatrice Bruzia Crispina, moglie di Commodo nel 178.\nSi tratta di un sito archeologico i cui primi reperti sono stati rinvenuti nel 2006 nel corso di uno scavo eseguito dall'Eni per la costruzione di un oleodotto. I lavori di scavo sono poi proseguiti a cura della Soprintendenza per i Beni Archeologici della Basilicata. Fino al gennaio 2012 erano stati messi in luce circa di un vasto complesso edilizio corrispondente al modello di villa rustica residenziale e produttiva delineato da Catone e Varrone, ossia al modello di una costruzione comprendente tre aree: nella zona nord-orientale la \"pars rustica\", destinata al personale di servizio; nella zona sud-orientale la \"pars fructuaria\", comprendente gli impianti dedicati alla produzione soprattutto di olio di oliva e tessuti di lana; nella zona occidentale, la \"pars urbana\", molto ampia e riccamente decorata, comprendente le residenze dei proprietari e degli amministratori della tenuta.\nIl castello.\nFino all'et\u00e0 moderna vi era un castello medioevale nella zona pi\u00f9 alta dell'abitato, proprio all'estremit\u00e0 di un caratteristico dirupo roccioso. Successivamente, in data ignota, venne abbattuto per far spazio a un mulino a vento. Oggi di tutto ci\u00f2 rimangono solto parte delle mura, una torre e la porta d'accesso principale. Quest'ultima \u00e8 percorsa da \"via Castello\", su cui sono visibili tre portali in pietra, rispettivamente del 1731, del 1806 e del 1811.\nAltre opere.\nTra le altre opere antecedenti al XX secolo, si annoverano:\nTra le altre opere della prima met\u00e0 del XX secolo, si annoverano:\nAree naturali.\nMonte Volturino.\nIl patrimonio ambientale \u00e8 valorizzato dagli impianti sciistici con pista da sci, lunga all'incirca , di difficolt\u00e0 medio/alta, e skilift per principianti (Attualmente fuori uso).\nA poca distanza dalla vetta \u00e8 situato il Santuario della Madonna Assunta.\nSociet\u00e0.\nEvoluzione demografica.\nMarsicovetere negli ultimi cinquanta anni si \u00e8 affermato come comune capofila della Val d'Agri con una crescita media annua dell'1,25%.\nLingue e dialetti.\nIl dialetto di Marsicovetere \u00e8 inserito nei dialetti della Basilicata centrale, sia pure con peculiarit\u00e0 proprie dovute alla particolare posizione geografica.\nTale tipologia di dialetto lucano include la parte centrale della regione, cio\u00e8 i comuni dell'alta e media Val d'Agri, del Cavone e del Basento, interessando sia comuni della provincia di Potenza che i comuni montani della provincia di Matera, tra cui Aliano, Craco, Ferrandina, Salandra, Accettura, San Mauro Forte.\nSport.\nHa sede nel comune la societ\u00e0 di calcio ASD Villa d'Agri Calcio, fondata nel 1990, ha disputato campionati dilettantistici regionali."}
{"id": "30468", "revid": "1652635", "url": "https://it.wikipedia.org/wiki?curid=30468", "title": "Melfi", "text": "Melfi (: ; \"M\u00e8lfe\" in dialetto lucano) \u00e8 un comune italiano di abitanti della provincia di Potenza in Basilicata.\nCostituita da un centro storico di aspetto complessivamente medievale, fu la prima capitale della dominazione normanna nel sud Italia e, nel periodo svevo, uno dei luoghi di residenza di Federico II, in cui promulg\u00f2 il codice legislativo del regno di Sicilia, comunemente noto come Costituzioni di Melfi. In epoca aragonese, divenne feudo di Andrea Doria, insignito del titolo di principe di Melfi, che fu mantenuto dai suoi eredi fino al 2000. Successivamente, la citt\u00e0 conobbe un inesorabile declino divenendo teatro di conflitti nel periodo del brigantaggio e luogo di confino per gli antifascisti.\nOggi la citt\u00e0 \u00e8 un importante centro industriale ed \u00e8 sede di diverse imprese. Il polo di San Nicola di Melfi, sorto nei primi anni novanta, \u00e8 particolarmente noto per uno stabilimento automobilistico della multinazionale Stellantis, in passato del gruppo FIAT.\nGeografia fisica.\nTerritorio.\nMelfi si colloca nell'estremo nord della Basilicata, alla base del Monte Vulture, vulcano inattivo dall'era protostorica, al confine con la Puglia (provincia di Foggia) e la Campania (provincia di Avellino), confine segnato dal fiume Ofanto. Il territorio comunale, prettamente collinare, si sviluppa su una superficie di , secondo comune per estensione nella provincia.\nClima.\nDa zona interna, che risente solo parzialmente dell'azione temperata del mare, e con altimetria di poco superiore ai 500 metri, Melfi si ritrova ad avere un clima temperato fresco, con piogge irregolari e presenti perlopi\u00f9 nelle stagioni autunnale e invernale. Gli inverni sono relativamente rigidi con possibili nevicate. Le estati sono piuttosto calde con un clima secco. Secondo i dati medi del trentennio 1961-1990, la temperatura media del mese pi\u00f9 freddo, gennaio, si attesta a +5,6\u00a0\u00b0C, mentre quella del mese pi\u00f9 caldo, agosto, \u00e8 di +23,6\u00a0\u00b0C..\nOrigini del nome.\nLe origini del nome di Melfi deriverebbero dal piccolo fiume \"Melpes\", citato dallo scrittore e naturalista latino Plinio il Vecchio, che a onor del vero lo colloca in prossimit\u00e0 di Capo Palinuro, a sua volta distante centomila passi da Reggio Calabria. In Naturalis historia si legge: \u00ab\"\u2026promunturium Palinurum, a quo sinu recedente traiectus ad Columnam Regiam C m. p. - proximum autem flumen Melphes\u2026\"\u00bb.\nStoria.\nOrigini.\nLa fondazione di Melfi (sebbene abitata da epoche remote) \u00e8 di ignota datazione ed esistono vari pareri discordanti. Giovanni Pontano e Leandro Alberti sostennero che i fondatori fossero greci; il monaco longobardo Erchemperto nelle sue opere attribu\u00ec la nascita di Melfi ad alcune famiglie dell'Impero romano, le quali avrebbero inizialmente deciso di trasferirsi nella Bisanzio ricostruita da Costantino il Grande. Ma, a causa di un violento nubifragio nei pressi della Schiavonia, si sarebbero fermate a Ragusa (Croazia), da dove furono scacciate, per cui sarebbero infine tornate sulle coste italiane e, insediandosi nell'area del Vulture, avrebbero fondato Melfi. Per\u00f2, per l'insicurezza dalle orde di barbari e le loro scorrerie, continuarono nel loro pellegrinaggio, e fondarono Amalfi (alcuni ritengono che dal nome di Melfi deriverebbe quello della citt\u00e0 campana).\nEsiste un'altra teoria che ne data la fondazione ai primi anni dell'XI secolo, ad opera del generale bizantino Basilio Boioannes (catapano d'Italia dal 1017 al 1027), poich\u00e9 non esistono prove documentali dell'esistenza della citt\u00e0 in tempi precedenti. N\u00e9 risulta, con le vicine Rapolla e Venosa, nell'elenco delle citt\u00e0 daune nominate da Plinio il Vecchio nel 70 d.C. circa.\nDall'antichit\u00e0 ai Normanni.\nI primi centri abitati, situati nella frazione \"Leonessa\" e resti di una mastodontica necropoli trovati in localit\u00e0 Toppo d'Avuzzo a Rapolla attestano che l'area del melfese era abitata sin dai tempi del neolitico; Dauni e Lucani furono tra le prime civilt\u00e0 a insediarsi nel suo territorio. In epoca romana, l'abitato era in secondo piano rispetto ad altre localit\u00e0 limitrofe come \"Venusia\" (l'attuale Venosa), dato che quest'ultima, trovandosi, assieme a \"Strapellum\" (l'attuale Rapolla), in un punto strategico della via Appia, fu un importante centro di scambi commerciali.\nCon la caduta dell'Impero Romano, la zona, occupata dai Bizantini e poi dai Longobardi, inizi\u00f2 ad acquistare maggior importanza, ma fu con l'avvento dei Normanni che inizi\u00f2 ad assumere un ruolo fondamentale. Nel 1042, Guglielmo \"Braccio di Ferro\" e gli altri membri della famiglia Altavilla ottennero dal duca longobardo Guaimario IV di Salerno il riconoscimento ufficiale della conquista della citt\u00e0, diventando in cambio suoi vassalli, e partirono da Melfi per mettere sotto il proprio dominio l'intero meridione d'Italia.\nA Melfi, sede della contea di Puglia, si tennero cinque concili, organizzati da cinque diversi Pontefici tra il 1059 e il 1137.\nNel I concilio del 1059, il papa Niccol\u00f2 II riconobbe i possedimenti conquistati dai Normanni e nomin\u00f2 Roberto il Guiscardo duca di Puglia e Calabria, che divenne vassallo della Chiesa. La citt\u00e0 stava passando un momento fulgido della sua storia, e in tale circostanza diventava la capitale del ducato di Puglia e Calabria nel 1059.\nMelfi, nonostante dovette presto cedere il titolo di capitale a Salerno, continu\u00f2 a essere un centro piuttosto importante dell'impero normanno. La citt\u00e0 fu luogo di organizzazione di altri sinodi. Il papa Alessandro II dal primo agosto 1067 presiedette il concilio di Melfi II; ricevette il principe longobardo di Salerno, Gisulfo II, e i fratelli Roberto il Guiscardo e Ruggero Altavilla. Nel corso del concilio di Melfi III, del 1089, il papa Urbano II indisse la prima Crociata in Terra Santa, poi Pasquale II nell'1101 convoc\u00f2 il concilio di Melfi IV e infine Innocenzo II nel 1137 celebr\u00f2 il concilio di Melfi V, ultimo della serie.\nDagli Svevi agli Aragonesi.\nAi Normanni si sostituirono gli Svevi di Federico II Hohenstaufen, che port\u00f2 Melfi e il suo castello a nuovi splendori. L'imperatore scelse la citt\u00e0 come residenza estiva e qui (ma anche nelle localit\u00e0 di Lagopesole, Palazzo San Gervasio e, secondo alcune fonti, anche Monticchio) trascorse i suoi momenti di svago, dato che prediligeva le foreste del Monte Vulture per praticare la falconeria (la caccia col falcone), il suo hobby preferito.\nIl sovrano svevo promulg\u00f2 dal castello le Costituzioni di Melfi (o \"Constitutiones Augustales\"), codice unico di leggi per l'intero regno di Sicilia, opera fondamentale nella storia del diritto, le cui caratteristiche sono considerate \"moderne\" da molti storici. Agli Svevi succedettero gli Angioini, e per Melfi inizi\u00f2 il declino, sebbene Carlo II d'Angi\u00f2 fece ristrutturare e ampliare massicciamente il castello. Gli Angioini vennero spodestati dagli Aragonesi, che divennero i nuovi dominatori di Melfi.\nPoco pi\u00f9 di due secoli dopo, quando Melfi era da tempo sotto il dominio spagnolo, l'esercito francese guidato da Pietro Navarro e Odet de Foix caus\u00f2 uno degli avvenimenti pi\u00f9 truculenti della storia della citt\u00e0. Infatti, tra il 22 e il 23 marzo 1528, avvenne il cosiddetto assedio di Melfi, passato alla storia come \"La Pasqua di sangue\", ove la citt\u00e0 venne saccheggiata, bruciata e gran parte della popolazione venne sterminata, le cui cifre approssimate si aggirano tra le 3.000 e le oltre 4.000 persone uccise. L'offensiva francese venne sradicata dal re di Spagna Carlo V, che riconquist\u00f2 Melfi nel 1531, ma la citt\u00e0, ormai ridotta in macerie, fu abbandonata per mesi. Con l'emissione di due editti da parte del sovrano, Melfi venne ripopolata da persone provenienti dagli abitati limitrofi e da una colonia di albanesi; inoltre fu conferita del titolo di \"fedelissima\" ed esentata dal pagamento dei tributi per 12 anni.\nDal Cinquecento a oggi.\nIn un periodo tormentato dalla lotta fra angioini e aragonesi, interessante appare la descrizione delle terre fortificate e pronte a subire assedi, tra cui Melfi che:\nDal 1531 la citt\u00e0 fu governata dalla famiglia dei Doria di Genova, sotto la sovranit\u00e0 delle dinastie reali spagnole degli Asburgo e dei Borbone; furono secoli di declino durante i quali avvennero varie insurrezioni sociali, come nel 1728 contro la gabella della farina e nel 1831 per la quotizzazione delle terre demaniali. Il 10 settembre 1656 si diffuse un focolaio di peste, che provoc\u00f2 oltre 500 morti in un semestre. Nel 1742, durante il regno di Carlo di Borbone, l'influente giurista Bernardo Tanucci, dopo la spedizione navale britannica contro Napoli di quell'anno, constatata la vulnerabilt\u00e0 della citt\u00e0 partenopea agli attacchi dal mare, propose invano di spostare la capitale del regno a Melfi.\nProclamata l'effimera Repubblica Napoletana (1799), a Melfi fu piantato l'albero della libert\u00e0 e la citt\u00e0 fu controllata dai giacobini fino all'arrivo dell'esercito sanfedista del cardinale Ruffo, il 29 maggio dello stesso anno. Ruffo riusc\u00ec ad impedire il saccheggio della citt\u00e0, anche se numerosi prigionieri perirono nelle prigioni melfitane, non si conosce se per malattia o per maltrattamenti.\nUn violento terremoto distrusse buona parte dell'abitato nel 1851, uccidendo un gran numero di persone.\nPoco dopo l'unit\u00e0 d'Italia, la citt\u00e0, coinvolta nel brigantaggio, sub\u00ec l'occupazione dell'armata di Carmine Crocco nel mese di aprile 1861, ove si fecero notare i briganti Domenico \"Malacarne\" Zappella e Michele Schir\u00f2. Saccheggiata la citt\u00e0, Crocco destitu\u00ec le autorit\u00e0 liberali e proclam\u00f2 un governo in nome di Francesco II. L'occupazione della citt\u00e0 dest\u00f2 preoccupazione da parte del regno italiano, tant'\u00e8 che Giuseppe Garibaldi cit\u00f2 il \"governo provvisorio a Melfi\" durante una discussione parlamentare. Pi\u00f9 tardi la citt\u00e0 fu teatro di condanne a morte per i briganti Giuseppe Schiavone, Giuseppe Petrelli e Aniello Rendina, giustiziati il 28 novembre 1864 dai bersaglieri sabaudi.\nIl 19 luglio 1868, la citt\u00e0 diede i natali a Francesco Saverio Nitti, presidente del consiglio e ministro, nonch\u00e9 uno dei maggiori fautori del meridionalismo, assieme a Giustino Fortunato. In era fascista, Melfi, come altri luoghi della Basilicata, fu terra di confino e tra i personaggi costretti al soggiorno obbligato vi furono antifascisti come Manlio Rossi-Doria, Franco Venturi, Ada Rossi, Eugenio Colorni e sua moglie Ursula Hirschmann.\nLa citt\u00e0 fu devastata dal terremoto del Vulture nel 1930, che rese Melfi il comune dell'area maggiormente danneggiato, e sub\u00ec forti flussi migratori verso il nord Italia e il nord Europa. Durante la seconda guerra mondiale fu bombardata dalle flotte alleate, per la precisione il 26 settembre 1943, nel bombardamento ad opera del 12\u00e0th NATBF e DAF, che colp\u00ec Benevento, Melfi, Foggia, Pomigliano e Sarno; nell'occasione si registrarono numerose vittime tra i civili. Inizi\u00f2 a vedere una certa ripresa agli albori degli anni novanta, con l'impianto degli stabilimenti FIAT e Barilla presso la zona industriale di San Nicola di Melfi.\nMonumenti e luoghi d'interesse.\nArchitetture religiose.\nCattedrale di Santa Maria Assunta.\nProgettata da Noslo di Remerio, inizi\u00f2 ad essere costruita nel 1076 per volere di Roberto il Guiscardo, sebbene altre fonti attestano la data d'inizio nel 1153, sotto l'ordine di Guglielmo I di Sicilia. Del suo passato normanno \u00e8 rimasto ben poco per via dei terremoti e dei ripetuti restauri che hanno reso il suo attuale aspetto prettamente barocco, a eccezione del campanile, eretto nel 1153 per ordine di Ruggero II, il quale conserva ancora uno stile romanico normanno. L'interno ha pianta a croce latina e tre navate, sormontate da un soffitto a cassettoni dorati e da una cupola di forma piramidale a otto facce.\nChiesa di Sant'Antonio.\nLa costruzione avvenne nel 1423 e i restauri dopo il 1851. Fu gravemente danneggiata dall'esercito di Odet de Foix nel 1528, durante l'assedio di Melfi e resistette ai terremoti del 1731 e del 1752, ma quello del 1851 la danneggi\u00f2 seriamente. Dal XVII al XVIII secolo, la chiesa viene dedicata a Sant'Antonio. Di stile romanico e gotico, conserva affreschi dell'epoca, una statua lignea di Sant'Antonio con Bambino dipinto in oro e un dipinto di Carlo Sellitto raffigurante \"Le Anime del Purgatorio\". Durante le opere di restauro furono scoperti due archi in stile gotico, ove sull'arco trionfale \u00e8 scolpita la data di ricostruzione (1523), a seguito del sisma del XV secolo.\nChiesa di Sant'Anna e Santa Maria del Suffragio.\nEdificata nel 1934, la chiesa appartenente alla parrocchia Cattedrale \u00e8 conosciuta come organizzatrice della processione del venerd\u00ec Santo, dove insieme alle immagini sacre della Madonna Addolorata e Ges\u00f9 Morto, sfilano bambine vestite di nero con in mano i misteri della Passione di Ges\u00f9. Tale chiesa organizza anche la processione di Sant'Anna il 26 luglio.\nChiesa della Madonna del Carmelo (Carmine).\nUn tempo era parte del Convento dei carmelitani, che occupava buona parte degli stabili circostanti. L'originaria porta in legno (oggi conservata nel Palazzo del Vescovado) presenta immagini che riassumono il tipico esempio della concezione medioevale della morte. La confraternita di questa chiesa (insieme a quella di S. Anna) cura i riti della settimana Santa con l'esecuzione di mesti canti riguardanti la tragedia del Golgota.\nChiesa di San Teodoro.\nLa data di costruzione \u00e8 ignota sebbene antica, si \u00e8 a conoscenza solamente che nel 1040 fu elevata a parrocchia dal vescovo Monsignor Baldovino, fino all'anno 1988, quando l'allora vescovo Mons. Cozzi accorp\u00f2 la chiesa alla Cattedrale. Nell'edificio era conservato un vasetto di legno che conteneva le reliquie di San Teodoro M., di San Sebastiano e San Petronilla ma, dopo il sisma del 1980, questa testimonianza \u00e8 andata perduta. Vi si trova un crocifisso in legno di medie dimensioni e una statua della \"Madonna Desolata\".\nChiesa di San Lorenzo.\nRisalente al 1120, a quel tempo appartenente all'Abbazia di Sant'Ippolito di Monticchio Laghi, \u00e8 probabilmente l'edificio pi\u00f9 antico di Melfi, e consiste in un battistero ottagonale affiancato da un campanile ammezzato.\nChiesa rupestre di Santa Margherita.\nAltre chiese rupestri:\nArchitetture militari.\nCastello.\nEdificato dai normanni, \u00e8 uno dei pi\u00f9 noti della Basilicata e uno dei castelli medievali pi\u00f9 rappresentativi del meridione. Roberto il Guiscardo vi confin\u00f2 la prima moglie Alberada, ripudiata per sposare Sichelgaita di Salerno. Federico II promulg\u00f2 qui le Costituzioni di Melfi. Con l'avvento degli angioini il castello sub\u00ec radicali restaurazioni e fu nominato nel 1284 residenza ufficiale della moglie di Carlo II d'Angi\u00f2, Maria d'Ungheria. Gli Aragonesi affidarono il castello prima alla famiglia Caracciolo e poi al principe Andrea Doria, i cui discendenti lo mantennero fino al 1950.\nCinta Muraria.\nIl centro storico di Melfi \u00e8 interamente circondato da mura turrite costruite per lo pi\u00f9 dai Normanni che si estendono per oltre quattro chilometri.\nIl circuito segue l'orlo del pianoro su cui fu costruita la citt\u00e0, cinto da ogni parte da scoscendimenti, a tratti da veri e propri precipizi. L'opera costituisce un raro esempio di fortificazione nel sud Italia.\nLe fasi costruttive della cinta muraria appartengono al periodo bizantino, normanno, svevo e aragonese. Gli ultimi ad apportare modifiche strutturali furono Niccol\u00f2 Acciaiuoli nel trecento e Sergianni II Giovanni Caracciolo, 2\u00ba Duca di Melfi, nel quattrocento, a cui risale la sistemazione attuale, per difendere la citt\u00e0 dalle artiglierie nemiche. Assedi e terremoti hanno reso necessari continui restauri e il sisma del 1930 ne ha seriamente compromesso la struttura.\nSociet\u00e0.\nEtnie e minoranze straniere.\nGli stranieri regolari sono (429 maschi e 375 femmine) al 31\u00ba dicembre 2019, pari al 4,5% della popolazione. Le comunit\u00e0 pi\u00f9 rappresentate sono:\nLingue e dialetti.\nLa parlata locale, parte integrante dei dialetti italiani meridionali, \u00e8 fortemente influenzata dalla lingua francese e spagnola, con alcuni elementi greci e albanesi. Similmente al francese, in genere la \u201ce\u201d finale di parola non accentata, \u00e8 muta; la \u201cu\u201d in molte parole si pronuncia \u201ciu\u201d e in altri diversi casi con il dittongo inverso. Alcune parole hanno forti similarit\u00e0 con la lingua transalpina esempi: sedia e nebbia corrispondono, rispettivamente, a \"segge\" e \"neglie\" in melfitano, \"si\u00e8ge\" e \"neige\" in francese, ma v. anche \"seggio\", \"seggiola\" in italiano, in cui l'autoctona palatalizzazione /dj/ &gt; /d\u04e1/ \u00e8 del tutto normale, ed \u00e8 da notare che la forma \"neglie\" con /\u028e\u028e/ non pu\u00f2 derivare dal francese \"neige\", con /\u04e1/. Sono avvertibili anche influenze spagnole, come la consonante \u201cb\u201d che in genere si trasforma in \u201cv\u201d e altre volte nella labiale sorda \u201cp\u201d. In spagnolo invece, /b/ non diventa mai /v/, visto che l'esito storico dei fonemi /b/ e /v/ \u00e8 un unico fonema /b/; inoltre la desonorizzazione /b/ &gt; /p/ \u00e8 sconosciuta allo spagnolo. La parola \"abbusc\u00e0\" (\"guadagnare\" oppure \"essere picchiati\", a seconda del contesto della frase) deriva dallo spagnolo \"buscar\", come anche l'italiano \"buscare\". Il dialetto locale comprende anche alcuni termini di origine latina come \"cr\u00e0je\" (domani), che deriva dalla parola \"cras\"; \"accatt\u00e0\" (comprare) da accaptare. Infatti, il dialetto essendo una lingua romanza, quasi tutto il lessico deriva direttamente dal latino. Il dialetto rivela anche il tipo di vita del cittadino del passato, piuttosto chiusa come costume, protetta dall'istituzione famiglia, dove il tempo uomo veniva solo prestato all'esterno, per motivi di lavoro e sopravvivenza: per esempio, per chiedere \"come ti chiami?\" si usa la forma dialettale \u201ca chi appart\u00ecn?\" (a chi appartieni).\nDi seguito alcuni detti melfitani\nReligione.\nLa citt\u00e0 fa parte della diocesi di Melfi-Rapolla-Venosa, suffraganea dell'arcidiocesi di Potenza-Muro Lucano-Marsico Nuovo. La diocesi (a quel tempo solo di Melfi) fu fondata nell'XI secolo, con il nome di \"Dioecesis Melphiensis\", ad opera di papa Niccol\u00f2 II che la rese direttamente soggetta alla Santa Sede. Fu presieduta da vari vescovi come Francesco Monaldeschi, Alessandro da Sant'Elpidio e Juan de Borja Llan\u00e7ol de Roman\u00ed. Nel 1528, Clemente VII un\u00ec la diocesi di Melfi con quella di Rapolla e secoli dopo, il 30 settembre 1986, si aggiunse anche quella di Venosa, formandone l'attuale comunit\u00e0 religiosa, al giorno d'oggi retta dal vescovo Mons. Ciro Fanelli.\nTradizioni e folclore.\nAncora nel ventunesimo secolo vive nel folclore melfitano la leggenda della eroica quanto vana impresa di Giovan Battista Cerone (detto Ronca Battista), un boscaiolo che mostr\u00f2 grande eroismo in battaglia durante lo scontro tra i francesi e gli spagnoli nel cinquecento. Si narra che Ronca Battista, dopo aver aiutato una donna anziana, ricevette da lei un potere magico alla sua roncola. Durante il conflitto tra francesi e spagnoli, Ronca Battista affront\u00f2 da solo le truppe francesi che tentarono di introdursi nella citt\u00e0. Il boscaiolo riusc\u00ec da solo a tener testa agli invasori, uccidendo oltre 300 francesi, prima di perdere la vita. Gli invasori attuarono una feroce rappresaglia, ove neanche bambini e anziani furono risparmiati.\nCultura.\nIstruzione.\nBiblioteche.\nLa citt\u00e0 \u00e8 dotata di un sistema bibliotecario, presso il centro Nitti, composto dalle raccolte di diversi enti proprietari:\nTeatro.\nIl teatro Ruggero II deve il suo nome al sovrano normanno Ruggero II di Sicilia ed \u00e8 situato in via Vittorio Emanuele II (un tempo denominata \"Rua Grande\"). I lavori di costruzione iniziarono il 1\u00ba aprile 1856, sui ruderi di una casa popolare, e negli ultimi anni sono stati effettuati massicci restauri. La struttura offre varie stagioni teatrali, convegni politici e iniziative socio-culturali.\nCinema.\nMelfi \u00e8 stata scelta come ambientazione dei seguenti film e miniserie televisive:\nMusica.\n\u00c8 degna di menzione l'\"Associazione Musicale Citt\u00e0 di Melfi\", la banda musicale che sotto altri nomi e altre direzioni artistiche oper\u00f2 a Melfi gi\u00e0 alla fine dell'Ottocento, e che attualmente \u00e8 sempre presente nelle manifestazioni civili, religiose, patriottiche, folcloristiche e sociali della citt\u00e0.\nCucina.\nLa cucina melfitana ha fatto virt\u00f9 della passata ristretta disponibilit\u00e0 di prodotti agroalimentari, a causa delle tipologie di coltivazioni collinari e dei climi temperati freddi. Le ricette si possono senz'altro considerare parte della cosiddetta dieta mediterranea e cucina popolare. Il consumo di carne e pesce \u00e8 piuttosto moderato. La \"maccuarn\u00e0r\", nome dialettale della maccaronara, \u00e8 il piatto per eccellenza di Melfi, fatto con un tipo di pasta fresca preparata con un mattarello in metallo con lame affilate che consente di ottenere maccheroni con una tipica sezione quadrata. Si condisce con sugo di coniglio o maiale. Un altro primo piatto tipico sono \"lagane e noci\", un formato di pasta simile alle tagliatelle ma pi\u00f9 corto e largo con l'aggiunta di pomodoro e peperoncino. \nTra gli altri piatti vi sono il \"pancotto\", che nella versione locale viene preparato con aglio, rape e peperoni cruschi; le \"cicerchie con crostini di pane e cipolla\"; e \"u' cunzaridd\", contorno a base di pomodori gialli, peperoni cruschi, acciughe e sponsali. Dolci tradizionali melfitani sono i \"calzoncelli\", localmente detti \"cauzuncidd\", piccoli ravioli cotti al forno, preparati con una sfoglia di farina di grano duro, uova, olio ed, in alcune versioni, vino bianco. Ingredienti per il ripieno sono ceci, castagne, mandorle e cioccolato fondente e possono essere accompagnati con del vincotto.\nGeografia antropica.\nSuddivisioni storiche.\nIl centro storico.\nLa citt\u00e0 di Melfi si \u00e8 sviluppata inizialmente sulla collina alla cui sommit\u00e0 svetta il castello. Il primo impianto urbano sorgeva nella zona nord ovest, in mariera radiale rispetto alla Piazza della Corte (oggi Piazza Umberto I). All'antico borgo medievale, che aveva come limite ad est la Cattedrale di Santa Maria dell'Assunta e la strada che la collega alla Porta Venosina (attuale via Garibaldi), si sono aggiunti nuovi nuclei legati a livello economico, sociale e religioso con il borgo primitivo. La loro nascita si \u00e8 resa necessaria per l'incremento demografico e per le ricostruzioni post terremoto, come nel 1851 e 1930.\nQuartieri moderni.\nA partire da met\u00e0 degli anni cinquanta \u00e8 cominciata l'espansione edilizia della citt\u00e0, ovviamente fuori le mura, avendo esaurito gli ultimi spazi della collina con la costruzione del rione \"Case Nuove\", a sud-est, nei pressi del vecchio carcere. La citt\u00e0 necessariamente iniziava a mutare la sua pianta, da radiale e lineare.\nEconomia.\nAgricoltura.\nLe colture principali sono il grano duro (coltivato prevalentemente nella parte di territorio pianeggiante del comune detta Basso Melfese) e vi \u00e8 una cospicua presenza di vigneti, oliveti ed estesi boschi di castagni alle falde del vulcano spento Monte Vulture. Dai vigneti deriva l'apprezzato Aglianico del Vulture DOC, uno dei pi\u00f9 grandi vini rossi d'Italia. La zona di produzione di questo vitigno comprende, oltre Melfi, i comuni di Rionero in Vulture, Barile, Rapolla, Atella, Ripacandida, Ginestra, Maschito, Forenza, Acerenza, Venosa, Lavello, Palazzo San Gervasio, Banzi, Genzano di Lucania. Importante anche la coltivazione dell'olivo, ove viene prodotto l'olio d'oliva del \"Vulture\", che ha ricevuto il marchio DOP.\nAnche questo prodotto non si limita alla sola zona di Melfi, ma si estende ad altri comuni del Vulture come Barile, Rionero, Rapolla, Atella e Ripacandida. Tuttavia, il prodotto che Melfi vanta maggiormente \u00e8 il \"marroncino\", un tipo di castagna precoce a forma tondeggiante per lo pi\u00f9 simmetrica, dalla buccia di color marrone lucido con evidenti striature e dalla polpa croccante. Il marroncino \u00e8 parte integrante della tradizione culinaria melfitana, facendo da base a varie ricette dolci e salate, ed \u00e8 molto ricercato dalle industrie della preparazione del marron glac\u00e9.\nIndustria.\nIl settore secondario, carente fino agli inizi degli anni novanta, ha sub\u00ecto un certo impulso nella frazione San Nicola, che ha reso Melfi uno dei centri industriali pi\u00f9 rilevanti della regione. In quel luogo \u00e8 stata realizzata la \"SATA\", un grande polo industriale, dove tra installazioni medio piccole \u00e8 stata costruita tra il 1991 e il 1993 una delle pi\u00f9 importanti fabbriche di auto FIAT.\nLo stabilimento ha contribuito alla ripresa produttiva della FIAT a met\u00e0 degli anni novanta e alla crescita delle sue quote di mercato in Europa. L'area industriale \u00e8 nota per la produzione della Grande Punto e, tra le altre vetture prodotte, la Grande Punto Abarth e la Lancia Y. Nel 2010 la FIAT di Melfi raggiunse il traguardo dei cinque milioni di vetture prodotte. Nel 2014 vi nascono due crossover, la Jeep Renegade e la Fiat 500X. Oggi l'impianto \u00e8 controllato dalla multinazionale olandese Stellantis.\nAltro importante impianto produttivo presente nella frazione \u00e8 quello della Barilla, sorto nel 1994, dotato di una superficie di oltre 51.000\u00a0m\u00b2 e con 350 unit\u00e0 lavorative, il cui investimento ammont\u00f2 a 156 miliardi di lire. Lo stabilimento realizza i tre prodotti alimentari della linea Mulino Bianco: fette biscottate, biscotti e merendine. Melfi ospita anche la sede dell'azienda di acque minerali Gaudianello, originariamente fondata a Rionero in Vulture, ove per\u00f2 viene effettuata l'estrazione (assieme alla frazione Monticchio). La Gaudianello \u00e8 tra le prime 10 aziende nazionali del settore e al 4\u00ba posto in Italia nel comparto delle acque effervescenti naturali.\nTurismo.\nIl turismo rappresenta una discreta fonte di reddito, in lento incremento, ma che conserva un grande potenziale. I visitatori preferiscono soggiorni piuttosto brevi mentre sono in transito verso altre destinazioni. A questi si aggiungono i turisti di giornata, ma anche gli emigrati che rientrano per il rituale soggiorno estivo.\nTra le maggiori attrattive di Melfi figurano: il sistema museale, i monumenti di interesse storico, religioso e artistico, l'enogastronomia e la grande variet\u00e0 paesaggistica. Tra le zone naturali pi\u00f9 rinomate ci sono il Monte Vulture, la valle dell'Ofanto, l'oasi naturalistica ed ecologica di Monticchio Laghi.\nInfrastrutture e trasporti.\nStrade.\nLe principali direttrici stradali che interessano Melfi sono:\nFerrovie.\nLa citt\u00e0 di Melfi ha una propria stazione ferroviaria, sulla linea Foggia-Potenza.\nSport.\nLa principale societ\u00e0 calcistica della citt\u00e0 \u00e8 l'A.S. Melfi, societ\u00e0 fondata nel 1929, che momentaneamente milita nel campionato di Eccellenza Basilicata. La seconda squadra cittadina disputa il campionato di Prima Categoria sarebbe l'A.S.D. Sport Melfi 1983.\nLa societ\u00e0 di basket locale \u00e8 la Normanna Basket Melfi, che milita in Promozione.\nNella pallavolo Il Comune \u00e8 stato rappresentato dalla squadra femminile Audax Roselli, che ha raggiunto la Serie A2.\nMelfi \u00e8 stata due volte arrivo di tappa del Giro d'Italia: il 30 maggio 1992 con la 6\u00aa tappa, vinta da Guido Bontempi. e il 26 maggio 1994 con la 5\u00aa tappa, vinta da Endrio Leoni.\nGli impianti sportivi sono:"}
{"id": "30469", "revid": "1543377", "url": "https://it.wikipedia.org/wiki?curid=30469", "title": "Ballao", "text": "Ballao (, \"Ballau\" in sardo) \u00e8 un comune italiano di 740 abitanti della provincia del Sud Sardegna.\nGeografia fisica.\nTerritorio.\nBallao \u00e8 situato nella subregione del Gerrei; il paese si sviluppa in prossimit\u00e0 di un'ansa del fiume Flumendosa a circa 90 Il territorio comunale si estende per 46\u00a0km\u00b2.\nClima.\nIl clima si presenta afoso in estate e umido in inverno.\nOrigini del nome.\nL'origine del nome potrebbe derivare dalla parola spagnola \"balay\" (cio\u00e8 \"cesto\", \"recipiente\") o, meno probabilmente, dal nome del dio fenicio Baal.\nStoria.\nL'area fu abitata gi\u00e0 nel Neolitico (sono presenti un pozzo sacro precedente al periodo dei nuraghe e alcuni nuraghe), fu poi sede di una stazione di posta romana (sono state trovate alcune monete romane) e territorio dell'Impero romano d'Oriente.\nDurante il medioevo appartenne al Giudicato di Cagliari e fece parte della curatoria del Gerrei. Nel 1258, alla caduta del giudicato, pass\u00f2 per breve tempo al Giudicato di Arborea, nel 1300 alla Repubblica di Pisa e nel 1324 alla Corona d'Aragona. Nel 1681 fu incorporato nella contea di Villasalto, feudo della famiglia Zatrillas, e un ventennio pi\u00f9 tardi nel marchesato di Villaclara, feudo prima degli Zatrillas e poi dei Vivaldi Pasqua. Rest\u00f2 feudo di quest'ultima famiglia fino al 1839, quando venne riscattato con la soppressione del sistema feudale. Divenne poi un comune gestito da un sindaco e da un consiglio comunale.\nNel 1834, Goffredo Casalis descrisse il villaggio con queste parole:\nSimboli.\nIl Presidente della Repubblica, Ciampi, con Decreto Presidenziale, datato 23 luglio 2004, ha concesso al Comune di Ballao lo stemma e il gonfalone. La figura posta come emblema dello stemma e del gonfalone \u00e8 un cinghiale.\nMonumenti e luoghi d'interesse.\nArchitetture religiose.\nAll'interno del territorio sono presenti alcune chiese di origine bizantina:\nMolte di queste chiese erano inizialmente dedicate a santi orientali a causa della grande affluenza di monaci bizantini nella zona. Successivamente allo Scisma d'Oriente questi monaci furono costretti ad abbandonare l'isola e le chiese vennero ricostruite seguendo lo stile romanico.\nSiti archeologici.\nPresso la localit\u00e0 Santa Maria de Nurai era situato \"Nuraxi\", un antico villaggio di origine medievale che si spopol\u00f2 nel XIV secolo a causa di una epidemia di peste.\nFuntana Coberta.\nPozzo sacro di origine nuragica la cui costruzione si pu\u00f2 datare fra il 1200 e l'850 a.C. Gli antichi abitanti vi celebravano le cerimonie legate all'adorazione delle acque.\nAl suo interno sono stati trovati oggetti in bronzo tra cui spade per i giuramenti religiosi, lastre metalliche \"oxhide\" e sculture di bronzo.\nArchitetture civili.\nMiniere.\nNella zona della frazione \"Corti Rosas\", a circa 4\u00a0km dall'abitato, \u00e8 presente una miniera di 15 ettari ormai in disuso.\nNel 1796 l'ingegnere piemontese Belly segnal\u00f2 la presenza nella zona di stibnite (minerale utilizzato per la creazione di metalli, batterie elettriche, in fuochi d'artificio, tessuti, gomma e vetro).\nLa miniera ebbe un notevole sviluppo negli anni del fascismo e arriv\u00f2 a contare (insieme alla miniera di \"Su Suergiu\") un migliaio di operai.\nL'estrazione and\u00f2 avanti fino agli anni settanta.\nNel corso dell'attivit\u00e0 venne scoperta la presenza di antimonio, arsenopirite, barite, bornite, calcite, calcopirite, cetineite, chermesite, diopside, fluorite, marcasite, pirite, quarzo, sheelite, stibiconite, s\u00e9narmontite, valentinite, wollastonite.\nLa miniera fa oggi parte del Parco Geominerario Storico ed Ambientale della Sardegna.\nAree naturali.\nZona di caccia e raccolta di funghi, \u00e8 amata dai naturalisti. Offre la possibilit\u00e0 di dedicarsi a pesca e canottaggio.\nIl paesaggio \u00e8 caratterizzato dalla presenza del Flumendosa. La vegetazione \u00e8 composta principalmente da tamerici, oleandri e piante fluviali. A livello di fauna \u00e8 possibile trovare germani, aironi cenerini, nutrie, fagiani, gruccioni e tartarughe.\nSociet\u00e0.\nLingue e dialetti.\nLa variante del sardo parlata a Ballao \u00e8 il campidanese sarrabese.\nTradizioni e folclore.\nRicorrenze.\nSempre Goffredo Casalis scrisse:\nTra le principali ricorrenze:\nIl costume tradizione \u00e8 ormai in disuso e anche l'artigianato tipico del paese rischia di scomparire. Nella zona \u00e8 molto praticata la caccia, soprattutto battute per il cinghiale.\nCultura.\nBiblioteche.\nA partire dal 1983 Ballao \u00e8 servito da una biblioteca comunale il cui patrimonio \u00e8 composto da circa 9000 volumi.\nCucina.\nLa cucina tradizionale si compone di alcuni dolci come: \"is perichittusu de entu, is perichittusu normali, is pabassinas, pistoccheddusu de crobi, pardulas, amaretti, pistoccheddusu de caffei\" e \"arrubbiousu\".\nEconomia.\nA livello agricolo si coltivano cereali, frumento, ortaggi, foraggi, olivi, agrumi, viti e altra frutta. Si allevano bovini, suini, ovini e caprini.\nL'artigianato \u00e8 specializzato nella produzione di cesti e stuoie.\nIl terziario \u00e8 composto da una sufficiente rete distributiva ma necessit\u00e0 di servizi qualificati e strutture sociali rilevanti."}
{"id": "30471", "revid": "1932958", "url": "https://it.wikipedia.org/wiki?curid=30471", "title": "Missanello", "text": "Missanello (\"Missani\u00ebll\" in dialetto lucano) \u00e8 un comune italiano di 560 abitanti della provincia di Potenza, in Basilicata, il cui centro storico risale al 1100."}
{"id": "30473", "revid": "22416", "url": "https://it.wikipedia.org/wiki?curid=30473", "title": "Buggerru", "text": "Buggerru (\"Bugerru\" o \"Buj\u00e8rru\" in sardo) \u00e8 un comune italiano di abitanti della provincia del Sud Sardegna in Sardegna.\nGeografia fisica.\nTerritorio.\nIl comune si trova sulla costa occidentale della Sardegna, nella sub-regione dell'Iglesiente. Il paese, caratterizzato da casette disposte a ventaglio, si trova sullo scenografico sbocco a mare di un\u2019impervia valle, il canale Malfidano, che ha dato il nome alla pi\u00f9 importante miniera della zona.\nCale, coste e spiagge del comune.\nNel litorale del Comune di Buggerru, partendo da nord verso sud, si hanno le seguenti cale, coste e spiagge pi\u00f9 conosciute:\nStoria.\nLa sua nascita, nel 1864, \u00e8 legata alle vicende minerarie della Sardegna sud-occidentale.\nGuardando l'evoluzione demografica del paese si pu\u00f2 notare come, agli inizi del XX secolo, la popolazione di Buggerru fosse cinque volte quella di inizio XXI secolo; questo perch\u00e9 in quegli anni la cittadina viveva il periodo pi\u00f9 florido delle sue miniere.\nIn quel periodo il paese veniva chiamato \u00abpetit Paris\u00bb ovvero \"piccola Parigi\" in quanto i dirigenti minerari che si erano trasferiti nel borgo minerario con le rispettive famiglie avevano ricreato un certo ambiente culturale. Fra questi Achille Georgiades, un greco di Costantinopoli arrivato in Sardegna nel 1903 per dirigere le miniere della Soci\u00e9t\u00e9 des mines de Malfidano di Parigi, la cui Sede operativa in Sardegna era Buggerru. C'era anche il francese Georges Perrier che gestiva un cinema; inoltre in paese vi erano anche un teatro e un circolo riservato alla ristretta \u00e9lite dei dirigenti della societ\u00e0 francese.\nDall'altra parte c'erano i minatori che lavoravano in condizioni disumane, sottopagati e costretti a turni di lavoro massacranti, spesso vittime di incidenti mortali sul lavoro; questi erano organizzati nella Federazione dei minatori. Nel 1904, a seguito dell'inasprimento del trattamento imposto dal Georgiades, i minatori si rifiutarono di lavorare e presentarono le loro istanze alla societ\u00e0 francese; per tutta risposta questi chiamarono l'esercito che fece fuoco sugli operai uccidendone tre e ferendone molti altri. Quella domenica 4 settembre 1904 sar\u00e0 ricordata come la data dell'Eccidio di Buggerru, per il quale sar\u00e0 fatto il primo sciopero generale in Italia.\nSi \u00e8 costituito in comune autonomo nel 1960 con la frazione omonima staccata dal comune di Fluminimaggiore.\nSimboli.\nLo stemma e il gonfalone di Buggerru sono stati concessi con Decreto presidenziale del 6 aprile 2005. Lo stemma si presenta:\nMonumenti e luoghi d'interesse.\nMiniere.\nNel territorio comunale di Buggerru sono presenti le seguenti miniere dismesse:\nSociet\u00e0.\nLingue e dialetti.\nLa variante del sardo parlata a Buggerru \u00e8 il campidanese occidentale.\nGeografia antropica.\nFrazioni.\nNel territorio comunale sono presenti le frazioni e localit\u00e0 di Cala Domestica, Grugua (o Salto di Gessa), Malfidano, Planu Sartu (o Pranu Sartu), Portixeddu, San Nicolao (o San Nicol\u00f2) e Scalittas.\nEconomia.\nTurismo.\nNei mesi estivi Buggerru \u00e8 una meta turistica molto apprezzata grazie agli ex siti minerari e alle sue rinomate spiagge.\nSport.\nCalcio.\nLa principale squadra di calcio della citt\u00e0 \u00e8 l\"'A.S.D. Buggerru\" che milita nel girone B sardo di 2\u00aa Categoria."}
{"id": "30474", "revid": "64860", "url": "https://it.wikipedia.org/wiki?curid=30474", "title": "Moliterno", "text": "Moliterno (\"Mulitiernu\" in dialetto lucano) \u00e8 un comune italiano di abitanti della provincia di Potenza, in Basilicata.\nStoria.\nLa storia vuole che Moliterno sia stata costruita dopo la distruzione e invasione di Grumentum avvenuta ad opera dei saraceni\ntra l'872 e il 975. La resistenza dei grumentini sfuggiti al massacro, si raccolse attorno alla torre longobarda.\nI longobardi furono il primo popolo straniero che venne a Moliterno.\nMoliterno pass\u00f2 poi sotto la dominazione dei normanni che fecero costruire il castello e regnarono dal 1059 al 1186.\nDopo i Normanni Moliterno pass\u00f2 sotto altre dominazioni: gli Svevi prima, poi gli Angioini con i Baroni Brajda dal 1269 al 1477; successivamente gli Aragonesi e Ugone di Brajda cedette il feudo di Moliterno ad Antonio Sanseverino principe di Salerno.\nNel 1928 vi venne aggregato il comune di Sarconi, che recuper\u00f2 l'autonomia nel 1944.\nGeografia fisica.\nTerritorio.\nMoliterno \u00e8 situato a 879 m.s.l.; ad appena 5\u00a0km dall'abitato di Moliterno c'\u00e8 l'oasi naturale del faggeto.\nMonumenti e luoghi d'interesse.\nArchitetture religiose.\nCappelle e chiese rurali.\nMAM Musei Aiello Moliterno\nCultura.\nCinema.\nMoliterno \u00e8 stato scelto come scenario del film del 1999 \"Terra bruciata\" diretto da Fabio Segatori."}
{"id": "30476", "revid": "122712978", "url": "https://it.wikipedia.org/wiki?curid=30476", "title": "Montemilone", "text": "Montemilone (\"Mundemel\u00f2ne\" in dialetto locale) \u00e8 un comune italiano di abitanti della provincia di Potenza in Basilicata.\nDista da Lavello (19 km), Venosa (17\u00a0km), Spinazzola (21\u00a0km), e Minervino Murge (19\u00a0km).\nGeografia fisica.\nTerritorio.\nIl paese sorge su un rialzo, che si spinge dai 320 m s.l.m. a 351 m s.l.m. Il territorio \u00e8 compreso tra l'altopiano delle Murge a est, la depressione bradanica (Forra di Venosa) a sud, e il Tavoliere delle Puglie a nord.\nGeologia.\nSono presenti nei fondovalle depositi alluvionali sabbiosi e ciottolosi dell'Olocene-Pleistocene.\nIl substrato roccioso \u00e8 formato da rocce sedimentarie datate tra l'emersione pontica del Miocene superiore e il Quaternario.\nIdrografia.\nIl Torrente Locone, affluente di destra dell'Ofanto, \u00e8 il principale elemento idrografico, e segna il limite comunale a nordest.\nIl bacino del Loconcello, affluente di sinistra del Locone, occupa buona parte del territorio. \u00c8 alimentato dal Vallone Melito, che drena la zona sudorientale del comune, e dal Vallone San Nicola, che drena la zona sudoccidentale. Il Vallone San Nicola, posto ai piedi del centro abitato, si divide in: Vallone Santa Maria (sud) e Valle Cornuta (ovest).\nLa parte settentrionale del territorio comunale \u00e8 afferente al bacino del corso d'acqua che attraversa il Vallone Occhiatello - Vallone dei Briganti. In localit\u00e0 Tre Fontane si divide in: Valle Cugno Lungo (sud) e Valle Castagna (ovest). La Valle dei Greci, una zona posta a sud-est dell'abitato, corrisponde al fondovalle di un affluente minore del torrente Locone.\nOrigini del nome.\nPresente gi\u00e0 nel Catalogo dei Baroni del XII secolo, il toponimo \u00e8 composto da Monte e il nome di persona latino \"Milo-onis\".\nIn un diploma greco del 983, di cui parla Racioppi nella sua storia, compare invece il nome di \"Monte-Melune\" come castello o castrum appartenente alla giurisdizione del vescovo di Trani, Rodostamo. Racioppi lo fa derivare da \"meulon\", diminutivo di \"meule\", cumuli di fieno o paglia o trifoglio ammontati nei campi: dalla loro forma il nome di Montemilone.\nDel 1004 \u00e8 una pergamena scritta a caratteri longobardi in cui si fa menzione di una donazione fatta dal sacerdote Savino, abitante del castello di \"Monte Milone\", all'abate Giovanni di Venosa. Diversi storici lo fanno derivare dal latino \"mons\", monte, e dal greco \"meros\", pomo, frutta o gregge, quindi, un monte abbondante di pomi o pastori.\nAltri documenti parlano di \"Mons-Melior\" o \"Mons-Meliorus\", etimologia questa da ricercarsi nella scissione del casale San Lorenzo, che avviene quando i monaci ed i coloni, per motivi di sicurezza e calamit\u00e0 naturali, si stanziano in un luogo o su di un colle, migliore per lo svolgimento delle loro attivit\u00e0. Di qui il nome di \"Mons-Melior\", monte migliore.\nTuttavia non ci \u00e8 dato sapere con certezza quale sia la giusta etimologia, data la dibattuta e controversa ricostruzione storica sull'origine del toponimo, affrontata dai suddetti e da diversi altri storici.\nStoria.\nEt\u00e0 antica.\nLa data \u00e8 incerta, ma Montemilone, secondo alcuni numismatici, viene fondata nel 291 a.C., quando il console Lucio Postumio Megello, dopo avere espugnato Venosa con altre citt\u00e0 della Daunia, ottiene dal Senato Romano di spedire in questa regione una colonia di 20.000 uomini. \u00c8 probabile che i primi insediamenti si siano formati nelle pianure limitrofe all'odierna Montemilone, pianure ricche di abbondanti pascoli. La presenza di un agglomerato urbano, seppure di modesta entit\u00e0, \u00e8 un'ipotesi avallata dai ritrovamenti di vasellame di vario tipo, di lucerne, di pesi da telaio, di monete, di resti di tegole e di mattoni e da altri oggetti coevi rinvenuti un po' ovunque nell'agro di Montemilone.\nUna ricostruzione storica pi\u00f9 dettagliata pu\u00f2 essere formulata a partire dal II secolo d.C., grazie ai rinvenimenti di alcune lastre tombali e di altri reperti archeologici, che testimoniano come il paese fosse in quel periodo una tenuta imperiale. Le iscrizioni delle lastre ci parlano di schiavi e liberti che conducono fondi, tenute o fattorie. Non sappiamo, tuttavia, quando questi \"fundi\" divengono di propriet\u00e0 imperiale n\u00e9 come fossero organizzati, n\u00e9 tanto meno \u00e8 possibile determinare con esattezza dove essi fossero ubicati. Sempre a quest'epoca risale la costruzione di un acquedotto nella localit\u00e0 chiamata \"La Gloriosa\" in Contrada San Nicola che, come afferma il Bozza, si vuole edificato da Erode Attico nel 143 d.C. per produrre acqua a Canosa. Di questa grandiosa opera di ingegneria che, secondo il Di Sanza si sviluppava per una lunghezza di 18 miglia, ancora oggi si possono ammirare gli ultimi resti.\nEt\u00e0 medioevale.\nVerso il sec. VIII nella valle dei Greci vi si stanziano alcuni monaci basiliani, eremiti, probabilmente provenienti da Venosa. Danno origine al casale di San Lorenzo. Intorno ad esso si stabiliscono anche coloni e contadini, le cui abitazioni sono delle semplici grotte scavate nel terreno arenoso, ancora oggi visibili.\nSuccessivamente il casale si scinde in due: casale di San Lorenzo e casale Mons-Meliorus, localit\u00e0 dove oggi sorge il paese. I due casali conoscono un periodo di floridezza e prosperit\u00e0, testimoniate dal millenario Santuario della Gloriosa con la statua lignea della \"Vergine col Bambino\" per il Casale di San Lorenzo.\nDurante il periodo feudale il paese appartiene a diversi signori. In un diploma greco del 972 (documento di dubbia provenienza), Montemilone figura come propriet\u00e0 del conte Rambaldo, che ne fa dono all'abbazia della Santissima Trinit\u00e0 di Venosa. Nel 983 dipende dal vescovo di Trani che, dopo la distruzione avvenuta nel IX secolo di Canosa, da parte dei Saraceni, esercitava una vasta influenza anche su parte della Lucania.\nIl paese fu sede di un episcopato di origine bizantina nell'XI secolo, e l'elevazione della sua chiesa a sede vescovile avviene tra il 974 e il 1025.\nCon l'arrivo dei Normanni, l'influsso della chiesa latina e la progressiva riduzione delle sedi vescovili di rito greco determinano la definitiva scomparsa di questa diocesi, soppressa tra il 1172 e il 1187.\nParte del suo territorio e dei suoi beni - tra i quali la chiesa di Santa Maria della Gloriosa - appartennero all'abbazia di Banzi. Diviene feudo normanno sotto Riccardo del Guasto e Nicola de Brahi.\nPass\u00f2 alla contea di Gravina in Puglia nel 1198 sotto la dinastia di Federico II, succeduto nel 1250 dal figlio Manfredi, al quale Montemilone \u00e8 fedele. Pagata a caro prezzo: il 14 luglio del 1268 il paese verr\u00e0 distrutto da Ruggero Sanseverino, braccio destro di Carlo d'Angi\u00f2, nuovo padrone del Regno di Napoli, che sconfigge Manfredi in una battaglia a Benevento nel 1266, segnando cos\u00ec la fine degli Svevi in Italia. Intorno al 1338, Montemilone diviene di propriet\u00e0 di Gianfilippo di Santacroce, della casa Angioina.\nEt\u00e0 moderna.\nNel 1454 diviene dominio di Maria Donata del Balzo Orsini, figlia del Duca Gabriele di Venosa, nel 1497 viene donato da re Federico al cardinale Ascanio Maria Sforza Visconti e nel 1505 \u00e8 ceduto a Ferrante d'Andrada, valoroso capitano di Ferdinando III.\nSotto la dominazione spagnola, che intorno a quegli anni si sostituisce agli Angioini nel governo del Regno di Napoli, Montemilone continua a passare da un dominatore ad un altro. Tra il 1561 e il 1595 sotto Geronimo del Tufo, figlio di Giacomo, si registra un incremento economico dovuto ad uno sviluppo dell'agricoltura, della pastorizia e del commercio. Anche nella demografia: si passa dagli appena 15 abitanti registrati nel 1533 ai 275 del 1561, fino ad arrivare addirittura a 665 nel 1595.\nDopo essere stato occupato brevemente dagli austriaci pass\u00f2 ai Borbone di Napoli che ne detennero il potere sino all'unit\u00e0 d'Italia. Verso il 1730 passa a Vincenzo Tuttavilla, duca di Calabritto.\nEt\u00e0 contemporanea.\nL'agro di Montemilone \u00e8 anche teatro di delitti e scontri durante il periodo post-unitario, caratterizzato dal passaggio del Brigantaggio. Famoso \u00e8 lo scontro dell'aprile 1861 alla Masseria Quinto, tra il maggiore Giuseppe d'Errico e la banda dei briganti capeggiata da Pasquale Domenico Romano. Il maggiore d'Errico, con un'imboscata, riesce a sventare l'incontro tra la banda di Romano e quella di Carmine Crocco. Gli uomini che periscono in quell'agguato, vengono gettati in un pozzo, ancora oggi ricordato come il \"Pozzo dei Briganti\".\nDalla seconda met\u00e0 dell'Ottocento, l'amministrazione comunale, pur affrontando difficolt\u00e0 economiche, finanzia una serie di importanti opere pubbliche: strade per facilitare i collegamenti con i centri limitrofi, chiesa madre, cimitero, torre dell'Orologio, ufficio telegrafico-postale e asilo infantile.\nCon l'avvento del fascismo, molti sono stati i volontari nelle camicie nere. Infatti, diverse sono le organizzazioni fasciste presenti in paese e molti partecipano alle varie campagne di guerra. In questi anni, dal 1934 al 1938, si colloca anche la costruzione dell'edificio della scuola elementare.\nDopo la seconda guerra mondiale, i montemilonesi, nel referendum del 1946, esprimono un voto a favore della Repubblica.\nCome tutto il Mezzogiorno, anche Montemilone dovr\u00e0 sostenere una pesante emigrazione con tutte le ovvie conseguenze che ne derivano.\nEmigrazione.\nA partire dagli anni Sessanta, Montemilone come tutto il Meridione d'Italia vede concretizzarsi il fenomeno dell'emigrazione interna, soprattutto verso le regioni del Nord Italia, di molte famiglie montemilonesi.\nSimboli.\nDrappo blu ornato da fregi dorati e caricato dello stemma con l'iscrizione \"Comune di Montemilone\". Le parti che sorreggono il drappo sono in metallo, con asta a punta di lancia, sotto tale drappo \u00e8 annodata la fascia tricolore.\nDi forma ovale, con due rami, uno d'alloro e l'altro di quercia che si incrociano alla base, \u00e8 sovrastato da una corona dorata con interno rosso e composta da cinque torri. All'interno \u00e8 raffigurata una quercia alla cui base c'\u00e8 un lupo.\nMonumenti e luoghi d'interesse.\nArchitetture religiose.\nIl santuario della Gloriosa.\nComunemente chiamato anche santuario della Madonna del Bosco, si pu\u00f2 annoverare tra i primi santuari sorti in Basilicata. La piccola chiesa in stile romanico, con l'annesso eremo dei frati, sorge sulle pendici di una collina, fra rigogliosi boschi di querce: giungendo dalla strada il santuario domina la valle dall'alto. Si eleva sopra l'antica grotta dell'oratorio del Casale di San Lorenzo, su di un colle a circa 400 m. di altitudine nella cosiddetta \"valle dei Greci\", e dista dal centro abitato 2\u00a0km.\nChiesa madre di Santo Stefano.\n\u00c8 la chiesa principale del paese, intitolata a santo Stefano protomartire che, con la Madonna del Bosco, \u00e8 compatrono del paese. Conserva la preziosa statua della Madonna del Bosco, un'opera lignea del Duecento.\nChiesa dell'Immacolata Concezione.\nAd una sola navata, viene edificata nel 1890 vicino alla primitiva cappella del 1700 situata sul lato sinistro, che conserva un altare in pietra della stessa epoca. Internamente la chiesa \u00e8 molto semplice, presenta un solo altare sul quale troneggia la settecentesca statua dell'Immacolata. Misura 13.60 m di lunghezza e 11.50 m di larghezza.\nLa facciata, in tufo e zoccolatura in pietra bianca, \u00e8 abbellita da quattro lesene con capitelli ionici, mentre al centro, sopra il portale, campeggia un grande rosone in pietra. Sulla sommit\u00e0 del tetto \u00e8 collocata un'artistica statuetta dell'Immacolata.\nSul sagrato vi \u00e8 un'edicola in pietra bianca sormontata da una croce al cui interno vi \u00e8 custodita una piccola riproduzione della Piet\u00e0 di Michelangelo, sul retro vi \u00e8 la scritta In memoria di Michele Conte di F.1916.\nEx chiesa del Purgatorio, ora chiesa della Madonna Assunta.\nCostruita tra la fine del Seicento e gli inizi del Settecento, \u00e8 la chiesa in cui si venera san Filippo Neri e la Madonna del Carmine. Nel 1959, dopo l'abbattimento del campanile, viene alienata.\nFino al 2014 \u00e8 stata sede della Biblioteca Comunale. Fondata negli anni ottanta del XX secolo dal Gerardo Labriola, ospita circa 5000 libri e il primo nucleo dell'Antiquarium Civico, che raccoglie diversi reperti archeologici di et\u00e0 romana, tra i quali le lastre tombali del II secolo d.C. Dal 2014 \u00e8 tornata ad essere una chiesa, dedicata alla Madonna Assunta.\nArchitetture civili.\nTorre dell'Orologio.\nNei pressi della biblioteca, nella piazza antistante il vecchio palazzo comunale, \u00e8 possibile ammirare la torre dell'Orologio, edificio del XIX secolo; opera dell'ingegnere Pomodoro di Molfetta, viene inaugurata il 14 marzo 1882 dal sindaco Guglielmo Quinto. Alta 35 m. ca, \u00e8 un esempio di architettura civile di fine secolo e in tal senso \u00e8 una rara testimonianza sull'intero territorio del circondario di Montemilone.\nMonumento ai Caduti.\nUna colonna a quattro facce, su cui \u00e8 riportata un'epigrafe dettata da Giustino Fortunato, poggia su di un plinto decorato. Essa \u00e8 sormontata da un'aquila in bronzo con un'ala spezzata. Quattro colonnine chiudono il monumento. Viene inaugurato nel 1925 in Piazza Municipio e in seguito viene sistemato nell'attuale villa dei Caduti.\nBorgo Antico.\nSituato nella parte sottostante alla chiesa madre, \u00e8 il rione pi\u00f9 antico del paese, dove ci si ritrova tra le vecchie case contadine, alcune ancora con i solai di travi di legno e canne.\nIn piazza Emigranti, su cui si affaccia la chiesa madre, si pu\u00f2 ammirare il murale \"Il ritorno di Giustino\", dipinto dal pittore rionerese Giovanni Brenna e inaugurato, con la stessa piazza, nel 1984. Nei vicoli antichi, non sfuggono i portali, le vecchie ciminiere e le scale contorte delle case.\nAree naturali.\nIl territorio che circonda Montemilone \u00e8 pieno di acque sorgive e di una rigogliosa vegetazione. Si pu\u00f2 trascorrere una piacevole giornata presso le fontane \"Chiancone\" e \"Schiaffone\", dove \u00e8 possibile fermarsi anche nelle aree pic-nic.\nGli amanti del cicloturismo possono seguire un lungo itinerario. Esso parte da via Madonna del Bosco, abbracciando l'intero territorio. Al paesaggio fa da cornice un vasto e folto bosco, habitat ideale di molte specie animali.\nSociet\u00e0.\nIstituzioni, enti e associazioni.\nNumerose sono le associazioni montemilonesi. In passato ha avuto notevole importanza la pro loco. Alla festa patronale, in onore della Madonna del Bosco, \u00e8 attivo un comitato festa ad hoc, che si occupa non solo della festa estiva ma anche delle altre feste religiose e civili della comunit\u00e0 montemilonese.\nAltre associazioni presenti sono: Associazione \"Montemilonesi nel mondo\", Associazione Giovani Protagonisti, AVIS, Croce Rossa Italiana e UNITALSI.\nCultura.\nCucina.\nLa cucina montemilonese conserva ancora i sapori di una volta. Ricca di verdure, legumi e carne, propone varie pietanze, con piatti unici e peculiari da assaporare. Tanti i prodotti gastronomici tipici, tra cui spiccano la salsiccia di maiale, i formaggi, i caciocavalli, e la ricotta di pecora. Per il Natale e la Pasqua in molte famiglie si preparano i dolci tradizionali: famoso \u00e8 il \"cauz\u00f2n\", insieme a \"scart\u00ebdd\u00e0t\u00eb\", \"susum\u00ecdd\", \"cuzeng\u00ecdd\" e \"marzapani\".\nLe \u201cpast\u00eb cu c\u00ebl\u00ebpp\u201d sono dei dolci il cui pandispagna \u00e8 farcito con crema pasticciera e ricoperto da una delicata glassa.\nAltri prodotti tipici qui riportati:\nFestivit\u00e0.\nFino ai primi anni settanta la festa della Gloriosa Madonna del Bosco si svolgeva attorno al 10 settembre. Poi per via della massiccia emigrazione dal paese verso Nord si decise di spostarla al mese precedente, per permettere ai paesani migrati di trovarsi al paese nei giorni della festa. Da allora la festa si celebra un mese prima rispetto alla data storica.\nEconomia.\nIl fenomeno dell'emigrazione, pur attenuatosi rispetto al passato anche grazie alla presenza dall'ultimo decennio del Novecento dell'insediamento industriale nella piana di Melfi, continua ad esserci, si registra infatti un dato del 3%.\nAgricoltura e allevamento.\nL'agricoltura \u00e8 la risorsa principale del paese. \u00c8 favorita dalle grandi distese di terreno in cui si coltivano ortaggi (specialmente pomodori) e cereali (grano, orzo e avena). Buona \u00e8 anche la produzione di olive, il comune infatti \u00e8 \"citt\u00e0 dell'olio\" dal 2021. Non mancano le coltivazioni di frutta.\nNel comune \u00e8 coltivata il vitigno Aglianico usato per la produzione di Aglianico del Vulture D.O.C.\nAltro comparto importante \u00e8 l'allevamento ovino e bovino, con una fiorente produzione di prodotti caseari.\nInfrastrutture e trasporti.\nFerrovie.\nStazione di Palazzo S. Gervasio - Montemilone.\nAutobus.\nAmministrazione: Il sindaco del comune \u00e8 dall'11/06/2017 il prof. Antonio D'amelio sostenuto dalla lista civica 'Montemilone 2.0'.\nSport.\nIl paese ha due associazioni sportive:"}
{"id": "30478", "revid": "1932958", "url": "https://it.wikipedia.org/wiki?curid=30478", "title": "Muro Lucano", "text": "Muro Lucano (fino al 1863 \"Muro\") \u00e8 un comune italiano di abitanti della provincia di Potenza in Basilicata.\nGeografia fisica.\nIl centro abitato \u00e8 situato fra 600 e 660 e si distende a gradinata su uno scosceso pendio affacciato su una gola. Nella valle sottostante sorgeva il nucleo originario chiamato Numistro maggiore.\nStoria.\nL'antica citt\u00e0 lucana: Numistrum.\nNei pressi di Numistro \u00e8 documentato che Annibale combatt\u00e9 contro il console Marco Claudio Marcello nel 210 a.C., durante la seconda guerra punica. Il castello di Muro Lucano e la chiesa cattedrale possono essere considerati l'acropoli della cittadina e ne caratterizzano il paesaggio. Il castello \u00e8 di origine alto-medioevale (verosimilmente del IX secolo). Il primo nucleo del Castello \u00e8 la torre posta alla sinistra dell'attuale ingresso e potrebbe essere stata edificata dai Longobardi (Longobardia Minor).\nNel IX, stava nascendo il Pianello.\nLa nuova citt\u00e0: Muro.\nI pianellesi costruirono mura fortificate verso sud-est e nord-ovest, in modo che la citt\u00e0 fosse ben protetta da attacchi di popolazioni barbare. Il borgo Pianello, per\u00f2, non poteva contenere altra gente che vi confluiva, cos\u00ec si cominci\u00f2 a costruire fuori dalle mura. Questi nuovi quartieri erano indicati come le case fuori dal muro: nacque, in questo modo, la citt\u00e0 di Muro. Nel 1863, dopo l\u2019unit\u00e0 d\u2019Italia del 1861, al nome Muro fu aggiunto il suffisso Lucano per distinguere la citt\u00e0 da Muro Leccese.\nCastello reale sotto Federico II di Svevia, la fortezza si \u00e8 poi espansa seguendo l'andamento della puntuta collina, con una seconda parte edificata per opera degli Angioini. Ad esso \u00e8 contigua la cattedrale di San Nicola, consacrata nel 1169. Nel 1382 si consum\u00f2, nel castello di Muro, l'omicidio di Giovanna I d'Angi\u00f2, Regina del Regno di Napoli, per ordine di Carlo di Durazzo.\nDopo l'epoca angioina il Castello vide una lunga infeudazione ad opera degli Orsini fino alla fine del feudalesimo (1806). Nel settecento, dopo il tremendo terremoto del 1694 gli Orsini apportarono profonde modifiche al maniero sopraelevando il pianterreno, abbattendo il ponte levatoio e costruendo un nuovo fabbricato appoggiato alle due torri. Il terremoto del 1980 ha reso necessario un esteso processo di consolidamento. La parte denominata appartamento del principe \u00e8 stata recentemente restaurata.\n1861 - Brigantaggio. Il 23 novembre 1861 Carmine Crocco e Jos\u00e9 Borjes, attaccarono Muro. Data la conformazione del paese, guardie nazionali, soldati e cittadini, schierati su posizioni naturalmente forti, accolsero gli uomini di Crocco a fucilate scompaginando le loro formazioni che furono costrette alla fuga dopo aver subito non poche perdite.\nIl terremoto.\nCentro culturale ed economico, ha risentito fortemente del terremoto dell'Irpinia, avvenuto il 23 novembre 1980. Gravemente danneggiate sono soprattutto le infrastrutture, i cui lavori di ristrutturazione, per oltre un ventennio, sono state al centro di una forte controversia. Le amministrazioni che si sono succedute fino ad oggi hanno ammesso il ritardo nelle opere di ristrutturazione, rappresentate in maniera particolare dallo stato delle scuole elementari nel comune.\nMonumenti e luoghi d'interesse.\nNei dintorni sono visibili avanzi di mura megalitiche e resti romani. Nelle vicinanze (un chilometro in linea d'aria, a nord-ovest) si trova il bacino del lago artificiale omonimo, la costruzione del quale inizi\u00f2 nel 1914; la centrale idroelettrica ha funzionato fino al 1970; l'invaso si \u00e8 successivamente svuotato, e il terreno ormai asciutto \u00e8 utilizzato come pascolo.\nCultura.\nArchivi e biblioteche.\nArchivio diocesano.\nL'Archivio Diocesano di Muro Lucano \u00e8 uno dei pi\u00f9 importanti archivi ecclesiastici della Basilicata recuperati dalle macerie dopo il terremoto del 23 novembre 1980. L'incendio del 1400 provoc\u00f2 la perdita di gran parte del materiale cartaceo. Le carte superstiti si possono reperire nel fondo delle cappelle e dei benefici. La documentazione pi\u00f9 consistente risale al Seicento. Nel 1893 un nuovo, disastroso incendio provoc\u00f2 la perdita dell'antico archivio capitolare, che era stato conservato per merito del vescovo Tommaso Antonio Gigli, il quale aveva stabilito che il capitolo cattedrale avesse un proprio archivio e lo custodisse fedelmente sotto pena di scomunica. La recente sistemazione dell'archivio\nha comportato la costituzione di sedici fondi, ordinati in 558 buste.\nSport.\nLe societ\u00e0 sportive a Muro Lucano sono:"}
{"id": "30479", "revid": "1728", "url": "https://it.wikipedia.org/wiki?curid=30479", "title": "Nemoli", "text": "N\u00e8moli \u00e8 un comune italiano di abitanti della provincia di Potenza in Basilicata.\nIl paese, posto tra i monti dell'appennino lucano, \u00e8 noto per l'artigianato tipico del legno e del rame.\nGeografia fisica.\nN\u00e8moli si trova nella zona pi\u00f9 a sud della provincia di Potenza. Il suo territorio si estende per . Posizionato al centro della valle del Noce \u00e8 circondato, oltre che da questo, dai fiumi Sonante, Torbido e Pulcino, le cui acque alimentano gli acquedotti di pi\u00f9 paesi della valle.\nVerso nord, nei pressi della vecchia stazione di Nemoli, a 788 metri sul livello del mare, si trova il lago Sirino (circa 5 ettari).\nNemoli \u00e8 circondata dai monti dell'Appennino Lucano: \"Serra Rotonda\", \"Serra Lunga\", il monte Coccovello (1505 metri), il \"Roccazzo\" (894 metri) e il monte Sirino (1907 metri) sono i rilievi principali.\nIl territorio del comune di Nemoli presenta una vegetazione varia, con alberi da frutto, di ulivo, viti e con una vegetazione ricca di felci, ginestre, radure erbose e faggi maestosi, tra i quali si nascondono volpi, lepri, tassi, faine, ricci e il raro moscardino (piccolo scoiattolo). Inoltre spesso si pu\u00f2 ammirare il volo di corvi imperiali, nibbi e poiane che sorvolano la vallata.\nNel nucleo principale del paese, dove si trovano le caratteristiche \"strettole\" e \"sopportici\", si possono ammirare alcuni pregevoli portali sparsi per i vicoli e il loggiato di stile napoletano, del \"palazzo Filizzola\" del XVIII secolo oltre al monumento dedicato ai caduti realizzato in bronzo.\nStoria.\nLe prime tracce di insediamenti umani sul territorio di Nemoli risalgono al V secolo a.C., come testimoniano alcune statuine di bronzo ritrovate sul territorio, rappresentanti guerrieri e animali, che fanno pensare alla passata esistenza di una stipe votiva e all'esistenza di una citt\u00e0 di origine fenicia chiamata \"Irie\", i cui abitanti veneravano una divinit\u00e0 maschile.\nIl primo nucleo abitativo certamente risale ai primi secoli dello scorso millennio.\nDurante il Medioevo Nemoli, allora chiamata \"Il Bosco\", dipese dapprima dalla citt\u00e0 di Lauria, quale grangia dell'abbazia di san Filippo. Poi venne accorpata al territorio di Rivello, di cui costituiva uno dei tre casali insieme a \"San Costantino\" e \"Rotale\". Nel 1650 vi si stabil\u00ec un folto gruppo di Valdesi, scacciati della vicina Calabria, che increment\u00f2 notevolmente la popolazione.\nDurante il breve governo della Repubblica Partenopea del 1799, divenne comune col nome de \"La Serra\", rientrando nell'ordinamento amministrativo del dipartimento del Crati e, a livello pi\u00f9 strettamente locale, del cantone di Lauria. Nel 1806, per volont\u00e0 di Giuseppe Bonaparte, si cominci\u00f2 a costruire la strada consolare detta \"delle Calabrie\": questa, che attraversava Bosco, port\u00f2 benessere economico ed incremento demografico. In questi periodo numerosi erano gli opifici quali ferriere, ramiere e mulini. Inoltre, Bosco divenne luogo di ristoro per i carrettieri che vi transitavano. A partire dal 1824, vi furono numerose petizioni e esposti, inoltrati alle autorit\u00e0 competenti e al ministro e segretario di stato degli affari interni, che rivendicavano l'autonomia e la costituzione di un comune autonomo e indipendente da Rivello, ma tutte ebbero risposta negativa, in parte dovuto al fatto che gli abitanti di Bosco e di Rivello costituivano un'unica e sola parrocchia. Al paese venne imposto il cambio del nome, da Bosco a Nemoli, con apposito decreto borbonico, appena dopo l'avvenuta distruzione dell'omonimo paese, Bosco del Cilento, incendiato e distrutto per essere insorto contro i Borbone di Napoli nel 1828. Gi\u00e0 in precedenza, approfittando di una visita del re di Napoli, Ferdinando II di Borbone, del 10 aprile 1833, una delegazione di boschesi aveva manifestato, sulle rive del lago Sirino, il suo desiderio di autonomia da Rivello. Il 6 giugno 1833 la richiesta di indipendenza fu espressa formalmente a Napoli, chiedendo anche di cambiare il nome del casale per non confonderlo con l'ormai distrutto Bosco del Cilento; tra le possibili alternative per il nome vi era anche quella di Nemoli (dal latino \"Nemus Olim\", ossia \"una volta Bosco\"). Col decreto dell'8 dicembre 1833 Ferdinando II di Borbone concesse a Bosco il diritto di costituirsi autonomamente come comune e rendersi finalmente indipendente da Rivello, col nome di Nemoli, a partire dal 1\u00ba gennaio 1834. Solo un secolo pi\u00f9 tardi, dopo che la commissione degli affari ecclesiastici aveva sottoposto al re il bisogno di avere una parrocchia separata e a seguito delle disposizioni vescovili per eliminare le tensioni tra i due abitati, gli abitanti di Nemoli ottennero finalmente, l'11 ottobre 1938, una propria parrocchia con l'erezione della Chiesa di santa Maria delle Grazie.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nSociet\u00e0.\nLingue e dialetti.\nLa popolazione parla un dialetto gallo-italico.\nTradizioni e folclore.\nSagra della Polenta.\nLa \"Sagra della Polenta\" \u00e8 una tradizione antichissima che si svolge il giorno di Carnevale, e che prende vita dalle offerte spontanee della popolazione che concorre alla sua organizzazione. Ogni anno occorrono circa 5 quintali di polenta, condita secondo una ricetta antica di secoli e con un sugo fatto con salsiccia, pancetta e pepe rosso macinato. La polenta viene offerta a tutti coloro che arrivano nel paese.\nIl tutto \u00e8 accompagnato da vino paesano offerto dai produttori nemolesi.\nFal\u00f2 di Natale.\n\u00c8 tipica usanza nemolese accendere un grande fuoco la sera della vigilia di Natale al centro della piazza Umberto I. Il fal\u00f2 viene ravvivato e fatto ardere dai vari abitanti fino all'Epifania, e diventa il punto di ritrovo per residenti e non, che scaldandosi chiacchierano in attesa della santa Messa.\nCultura.\nMusica.\nIn ambito musical-popolare, Nemoli ha una tradizione legata principalmente alla tarantella e a canti che rappresentano varie condizioni lavorative, eventi mondani, religiosi e, come nella maggior parte della zona Valnocina, l'organetto (\"o' mandacett)\" \u00e8 lo strumento pi\u00f9 comune. Ma la tradizione strumentale nemolese \u00e8 legata soprattutto ai riti del Carnevale e della Pasqua, per i quali nascono strumenti come \"O' Tricca'ballac\" e \"A' Trocc'l.\" Pur non essendo uno strumento di origini nemolesi, fa parte della tradizione musicale anche il \"Cupi Cupi\", costruito con la vescica del Maiale e suonato nel periodo Carnevalesco.\nSport.\nEsiste una squadra di calcio dilettantistica, l'ASD Nemoli, iscritta al campionato di 2\u00aa Categoria della Basilicata."}
{"id": "30480", "revid": "110157", "url": "https://it.wikipedia.org/wiki?curid=30480", "title": "Noepoli", "text": "Noepoli (\"Noja\" fino al 1863) \u00e8 un comune italiano di 840 abitanti della provincia di Potenza, in Basilicata.\nStoria.\nStando alle ricerche archeologiche effettuate sul territorio, le origini di Noepoli risalirebbero all'VIII\u2013VII secolo a.C., quando si form\u00f2 un abitato enotrio o lucano con annessa necropoli, i cui reperti sono oggi esposti al Museo archeologico nazionale della Siritide di Policoro.\nLa pi\u00f9 antica traccia del centro, allora chiamato Noja, \u00e8 un documento del 1133, dell'epoca in cui il feudo della cittadina apparteneva alla contea di Chiaromonte, di propriet\u00e0 della famiglia Sanseverino.\nDopo essere stata infeudata anche da Roberto il Guiscardo, nel XV secolo Noja divenne un centro strategico all'interno della valle del Sarmento.\nNel 1404, come premio alla sua neutralit\u00e0 nella rivolta feudale contro la corona, la citt\u00e0 entr\u00f2 nel \"demanio regio\" e l'abitato venne fortificato con l'erezione di un castello.\nMa la particolare condizione giuridica che la sottraeva al regime feudale dur\u00f2 fino al 1553, quando Noja fu venduta alla famiglia Pignatelli. Durante la signoria vennero annessi a Noja i casali di \"San Costantino\", \"Casalnuovo\", \"Terranovella di Noja\" e \"San Giorgio\".\nDopo l'abolizione del feudalesimo del 1806 e il regio assenso di Vittorio Emanuele II, nel 1863 Noja mut\u00f2 nome in Noepoli (\u00abcitt\u00e0 nuova\u00bb in greco).\nLa comunit\u00e0 noiese ha pagato un triste tributo ai fenomeni emigratori che interessarono l'Italia all'inizio del XX secolo: noiesi erano alcune delle numerose vittime lucane del pi\u00f9 grave incidente minerario che mai sia avvenuto negli Stati Uniti d'America, verificatosi il 6 dicembre 1907 a Monongah, nella Virginia Occidentale.\nGeografia antropica.\nIl nucleo di Noepoli si divide in due parti: la citt\u00e0 vecchia, intorno al castello (Torretta e Terra) e il borgo detto \"Casale\".\nIl primo, posto in alto di un colle, fortificato con due porte di accesso, ha un impianto urbano disegno lineare e presenta abitazioni di architettura massiccia. Caratteristica della abitazioni \u00e8 il forno familiare che talvolta fuoriesce dalle pareti esterne. La fitta viabilit\u00e0 si apre in un lungo corso centrale e in una strada perimetrale.\nIl secondo, ai piedi del colle, ha abitazioni pi\u00f9 piccole e prive di ornamenti.\nAmministrazione.\nA partire dalla nascita della Repubblica italiana, il Comune di Noepoli ha visto avvicendarsi i seguenti sindaci:\n- Giuseppe Covelli (1946-1956)\n- Vincenzo Carlomagno (1956-1960)\n- Federico Della Libera (1960-1964)\n- Salvatore Cirigliano (1964-1980)\n- Federico Della Libera (1980-1990)\n- Rosario Iannotta (1990-1995)\n- Salvatore Santo (1995-1999)\n- Antonio Rinaldi (1999-2009)\n- Domenico Esposito (2009-2019)\n- Francesco Antonio Calabrese (2019-oggi)"}
{"id": "30482", "revid": "22416", "url": "https://it.wikipedia.org/wiki?curid=30482", "title": "Calasetta", "text": "Calasetta (\"C\u00e2des\u00e9dda\" in ligure tabarchino, \"Cal 'e S\u00e8da\" in sardo) \u00e8 un comune italiano di abitanti della provincia del Sud Sardegna in Sardegna.\nSituato sulla punta settentrionale dell'isola di Sant'Antioco nell'arcipelago del Sulcis, \u00e8 inoltre un comune onorario della provincia di Genova. \u00c8 nota come \u00abla bianca\u00bb, per il colore prevalente delle abitazioni. Sono caratteristici il bianco calce, appunto, l'azzurro del cielo e del mare, e il verde dei ginepri sulle spiagge.\nGeografia fisica.\nTerritorio.\nGeologicamente il territorio calasettano deve la sua attuale struttura ad un grande sconvolgimento tellurico accaduto pi\u00f9 di un milione di anni fa, nell'era terziaria. Il territorio comunale costituisce la parte nord-occidentale dell'isola di Sant'Antioco, ed \u00e8 formato da basse colline con coste scoscese a falesie verso ovest, mentre ad est la costa \u00e8 bassa e caratterizzata da un golfo marino di bassa profondit\u00e0, che separa l'isola dalla Sardegna. Il comune di Calasetta ha un'altitudine media di 9 m s.l.m., la misura \u00e8 espressa in metri sopra il livello del mare dal punto in cui \u00e8 situata la casa comunale, (con l'indicazione della quota minima e massima sul territorio comunale, espressa rispettivamente in 0 m. e 142 m.).\nNella parte esterna (lato ovest), vi sono poche spiagge di ampie dimensioni (sebbene rinomate), soggette, soprattutto quelle esposte a maestrale, ad imponenti mareggiate invernali.\nClima.\nIl clima e la situazione geografica di Calasetta sono completamente comprese in un clima definibile come mediterraneo caldo, con inverni tiepidi o freschi, umidi e a volte ventosi, (vento prevalente il maestrale), e con estati molto calde, molto soleggiate e aride, con un intervento fortemente moderatore delle temperature massime recato dai venti marini.\nLa piovosit\u00e0 estiva \u00e8 ridottissima, fatto che limita la vegetazione estiva delle erbacee (abbondantissime e fiorite in inverno), e privilegia invece la vegetazione a macchia mediterranea, bassa sul lato ovest, a ginepro, mirto, lentisco, rosmarino, e palma di San Pietro.\nLa parte orientale ha una vegetazione a macchia pi\u00f9 alta ed \u00e8 quella che alloggia la maggior parte delle coltivazioni.\nCale, coste e spiagge del comune.\nNel litorale del comune di Calasetta, partendo da est verso ovest e poi da nord verso sud, si hanno le seguenti cale, coste e spiagge pi\u00f9 conosciute:\nOrigini del nome.\nL'etimologia del toponimo Calasetta \u00e8 ancora incerta. Secondo Giovanni Spano la denominazione deriverebbe da \"Calas\u00e8da\", o \"Calesg\u00e8dda\" oppure \"Calaxedda\" diminutivo di \"cala\" (\"piccola cala\" o \"piccolo porto\"). Dello stesso parere fu Emidio De Felice; mentre un'interpretazione diversa si riscontra in una \"Relazione\" del 1737, in lingua spagnola, sullo stato dell'Isola di Sant'Antioco. Secondo altri, invece, l'origine del nome sarebbe \"Cala de Sedda\" o \"Cal'e Sedda\", \"Sedda\", in lingua sarda significa \"sella\" o \"sella di cavallo\", infatti esaminata l'orografia del territorio nella zona della torre sabauda, quale punto pi\u00f9 alto del borgo, si pu\u00f2 dire che si configura una specie di sella posta alla sommit\u00e0 di due lati discendenti dalla stessa: un lato occupa il versante diretto alla marina e al porticciolo; l'altro lato invade la zona attigua alla spiaggia di sotto la torre. Cos\u00ec possono essere visti come due lati, tali da raffigurare una sella di cavallo da cui forse il nome del paese. Altri ancora (Maria Cabras, ricercatrice storica locale), al contrario, attribuiscono l'origine della denominazione in sardo campidanese alla contrazione di \"Cala de Seda\", cio\u00e8 \"Cal'e Seda\", o anche \"Cala Seda\", cio\u00e8 \"Cal'e Sera\", ossia \"Cala della Seta\". Infatti, nel sardo campidanese \"seda\" o \"sera\" significa \"seta\", perch\u00e9 pare che il mare dell'arcipelago sulcitano abbondasse di particolari molluschi, da cui si ricavava la \"seta di mare\", cio\u00e8 una sorta di \"seta naturale marina\" ottenuta dai filamenti che secerne una specie di molluschi bivalvi marini (\"Pinna nobilis\"), endemica del Mediterraneo, volgarmente noti come \"nacchere\" o \"penne\" (\"pinnae margaritiferae\"), dal cui interno i filamenti ricavati venivano utilizzati per la tessitura del bisso.. Si confermerebbe quest'ultima interpretazione in un documento del 1754, riguardante un progetto di colonizzazione dell'Isola di Sant'Antioco. In questo documento si alternano le denominazioni in dialetto sulcitano di \"Calasera\" o \"Calesera\" oppure nella parlata dei commercianti liguri \"Calasetta\" o anche \"Cala di Seta\", traduzione dal dialetto sardo locale operata dai piemontesi, organizzatori del progetto di colonizzazione. Diversamente in un pi\u00f9 antico documento del secolo XIII la \"Cala\" \u00e8 indicata come \"Porto Barla\".\nStoria.\nPreistoria e storia antica.\nIl territorio calasettano ha origini molto antiche. Nella zona di Calasetta \u00e8 attestata la presenza dell'uomo primitivo con la sua attivit\u00e0 e cultura, come si rileva nella presenza del sito archeologico delle Domus de janas di \"Tupei\", (in lingua sarda \"Domus de Janas\" significa \"Case delle Fate\"), sono grotte scavate nella roccia adibite a funzioni sepolcrali, di epoca prenuragica, \nPer il periodo successivo, nelle campagne di Calasetta si riscontra l'esistenza di alcuni nuraghi e resti nuragici. Si segnala per importanza i seguenti nuraghi, posti su un'altura o cumulo (in dialetto calasettano: \"bricco\"): \"Bricco Le Piane\" o \"Bricco delle Piane\" (su una collinetta alta 24 m.); \"Bricco Scarperino\" (alto 48 m.) e \"Bricco Sisineddu\" o \"Poggio Sisineddu\" (alto 40 m.).\nSono presenti nelle campagne del paese anche successivi insediamenti fenici, punici e romani, come testimoniano alcuni rinvenimenti. In localit\u00e0 \"Tupei\" si sono rilevate presenze fenicie diverse incisioni su una roccia trachitica, denominata \"Sedda de Antiogu Selis\", e altre incisioni rupestri su una sommit\u00e0 rocciosa (alta 49 m.) in localit\u00e0 \"Sisineddu\". A 50 metri da \"Bricco Scarperino\" fu rinvenuto un mezzo sarcofago di origine punica o romana (dimensioni: 1 m. x 0,50 m. x 0,50 m.). In localit\u00e0 \"Campu Scia Ma\u00ecn\" sono stati rinvenuti i seguenti reperti romani (tutti in ossidiana nera): perforatori, punta di lancia, raschiatoi e numerosi coltellini, con frammenti di vasi in terracotta. A 15 metri dal \"Rio Tupei\" sono stati rinvenuti i resti di un'antica costruzione romana, con un muro maestro (lungo 10 m.), due tronconi di muri laterali e un muro di tramezzo. Queste strutture murarie sono costruiti in piccoli blocchi di tufo uniti con malta e spessi 50\u00a0cm. Altri resti simili su una collinetta vicina.\nStoria medievale e moderna.\nNel periodo medioevale, nello specifico giudicale, non \u00e8 attestata alcuna presenza abitativa permanente nel territorio calasettano, compreso nella curatoria del Sulcis, nel giudicato di Cagliari.\nDurante il dominio spagnolo, si segnala il sopralluogo, nell'anno 1572, lungo le coste e il litorale calasettano da parte del Capitano di Iglesias, don Marco Antonio Camos, descrivendo nella sua \"Rela\u00e7ion de todas las costas maritimas de lo Reyno de Cerde\u00f1a\", i siti ottimali per l'edificazione di torri costiere per la guardia e la vedetta, con sentinelle armate, secondo le prescrizioni ordinate nel 1572-73 dal re Filippo II di Spagna per la perlustrazione delle coste sarde.\nL'insediamento tabarchino.\nLa popolazione di Calasetta \u00e8 un'isola linguistica tabarchina (variante della lingua ligure), come la prospiciente Carloforte sulla vicina isola di San Pietro; questa peculiarit\u00e0 culturale \u00e8 dovuta alla colonizzazione e fondazione del paese da parte di coloni liguri provenienti dalle coste tunisine. Per il comune passaggio della comunit\u00e0 pegliese abitante nella piccola isola tunisina, ora promontorio e sobborgo della cittadina di Tabarca, la popolazione di Calasetta, in analogia con quella della vicina Carloforte, definisce s\u00e9 stessa come tabarchina, e l'idioma ligure parlato a Calasetta \u00e8 detto tabarchino.\nAlla met\u00e0 del 1500 un gruppo di liguri, partiti da Pegli (sobborgo della metropoli di Genova) partirono per la piccola isola di Tabarka vicina alla costa della Tunisia, al seguito dei Lomellini, cospicuo casato genovese, che aveva avuto una concessione sul posto, per praticare commerci e la pesca del corallo.\nAlla met\u00e0 del 1700, essendo divenuta meno redditizia la pesca del corallo, ed essendo peggiorati i rapporti con i tunisini, i coloni abbandonarono la Tunisia e ottennero dal re di Sardegna le concessioni a costituire due insediamenti; il primo, nel 1738, nell'isola di San Pietro, dove venne costituita Carloforte, ed il secondo, quello di Calasetta, in una parte pressoch\u00e9 disabitata dell'isola di Sant'Antioco.\nIl Re, Carlo Emanuele III di Savoia, affid\u00f2 cos\u00ec all'Ordine dei Santi Maurizio e Lazzaro, che nel 1758 aveva ottenuto in feudo la parte nord-occidentale del territorio dell'Isola di Sant'Antioco, il compito di guidare l'insediamento di Calasetta. L'insediamento fu deciso formalmente nel 1770. Tra il 1770 e il 1771 fu elaborato un piano urbanistico per Calasetta che venne poi realizzato presso l'insenatura denominata \"Cala de Seda\" che influ\u00ec sulla denominazione di Calasetta del nuovo borgo. L'erigendo nucleo abitato fu popolato nell'ottobre 1770 dai primi 130 coloni (38 famiglie), di origine ligure, che furono trasportati dal capitano e armatore Giovanni Porcile, sulla nave \"Ancilla Domini\" verso l'isola di Sant'Antioco. Ai primi coloni, provenienti da centri della Tunisia: Tabarca e Tunisi, furono assegnati alloggi e terreni, beneficiando di esenzioni fiscali e di concessioni gratuite di terre coltivabili, ma a loro fu imposto anche il divietato di abbandonare la zona di Calasetta per alcuni anni. L'ubicazione del nuovo borgo fu attentamente studiato dai funzionari governativi del Re Carlo Emanuele III di Savoia, con la realizzazione dell'insediamento sulla sponda contrapposta al nuovo centro urbano di Carloforte, proprio in posizione strategica lungo le coste vicino al transito dei tonni.\nTra il 1773 e il 1774 si ebbe una successiva immigrazione di alcuni coloni piemontesi, la maggior parte originaria di Carignano (in Provincia di Torino), che termin\u00f2 con un sostanziale fallimento, in una situazione sanitaria durissima (il paese fu decimato nei primi anni da ripetute terribili epidemie), ma produsse comunque un prezioso afflusso di tecniche culturali di coltivazione della vite, sviluppando cos\u00ec un'autonoma e pregevole capacit\u00e0 nella produzione agricola, e in particolare nella produzione del vino di alta qualit\u00e0: il famoso Carignano del Sulcis. Le poche persone di origine piemontese che riuscirono a resistere e a sopravvivere, furono comunque rapidamente e completamente assorbite dalla comunit\u00e0 tabarchina, assumendone la parlata ligure ma mantenendo l'abbigliamento tradizionale piemontese, come si evidenzia ancora nelle sfilate folcloristiche con il costume tipico di Calasetta esibito in diverse manifestazioni.\nLa costruzione dell'abitato, su progetto dell'ingegnere militare piemontese Pietro Belly, inizi\u00f2 su due assi portanti viari ortagonali, corrispondenti alla via Roma (gi\u00e0 via Grande) e via Guglielmo Marconi, ai lati delle quali furono costituiti i primi lotti con abitazione e superficie coltivabile, con tipologie abitative prescelte a difesa delle possibili incursioni piratesche. L'insediamento iniziale, che riproduce il \"castro romano\", ebbe le seguenti dimensioni: in direzione est-ovest (corrispondente al \"decumano\") si sarebbe sviluppato nelle strade principali per una lunghezza di 120 trabucchi piemontesi (uguali a 370 metri), e in direzione nord-sud (corrispondente al \"cardo\" o \"cardine\") per 60 trabucchi (uguali a 185 metri); invece nelle vie secondarie la lunghezza fu di 36 trabucchi (uguali a 111 metri). L'agglomerato cos\u00ec progettato ebbe un impianto cartesiano caratterizzato da isolati regolari e spazi rettangolari o quadrati, seguendo i dettami dei piani urbanistici sabaudi allora in voga, dove il fulcro principale (in coincidenza dell'incrocio tra i due assi portanti viari ortagonali) era costituito dall'area di piazza Municipio (una specie di \"foro\" del \"pretorio\"), successivamente intitolata a Pietro Belly. Successivamente, l'ingegnere sabaudo Giovanni Francesco Daristo dispose nel 1773 l'ampliamento del nuovo abitato, sviluppando l'impianto matrice dell'ingegnere Belly, che si caratterizza per gli elementi dell'architettura domestica della costa ligure tipicamente sette-ottocentesca.\nIn un accordo formale, gi\u00e0 sottoscritto a Torino il 29 novembre 1767, tra un gruppo di capi-famiglia dei primi abitanti di Calasetta e rappresentanti governativi, si stabilirono in una specie di concordato i primi regolamenti civici per la popolazione calasettana. Inoltre, si decise che in presenza di un podest\u00e0 governativo i coloni di Calasetta avrebbero eletto su base censuaria tre rappresentanti per la carica di un sindaco, di primo e secondo consigliere, con un mandato di durata annuale.\nSociet\u00e0 e comunit\u00e0 calasettana dalla fine del Settecento ad oggi.\nDalla fine del 1700 ad oggi la comunit\u00e0 calasettana ha mantenuto, quasi costantemente, sistemi di organizzazione sociale di origine tabarchina (linguaggio e tradizioni marinaresche), come Carloforte, ma con la differenza di subire anche l'influenza della cultura sarda proveniente dalla vicina cittadina di Sant'Antioco. Tutto ci\u00f2 \u00e8 stato favorito dal fatto che a Calasetta, non essendo isolata come Carloforte, si combinano e si intrecciano spesso tradizioni culturali tabarchine con quelle sarde e sulcitane, nonostante la manifestata e orgogliosa appartenenza derivante dai legami con il territorio ligure e genovese in particolare. L'originaria cultura piemontese \u00e8 rimasta solo in modo notevole nelle tecniche di coltivazione della vite e della produzione del pregevole vino Carignano del Sulcis, che viene commercializzato da un'importante cantina sociale. La pesca, con le connesse attivit\u00e0 marinare e marittime, e l'agricoltura, in particolare la coltivazione di pregiate uve per la produzione del vino, costituiscono l'economia prevalente del paese affiancate da importanti servizi turistici per la permanenza e la ristorazione che stanno caratterizzando sempre di pi\u00f9 Calasetta, diventata e affermatasi come notevole e rilevante centro balneare e di soggiorno nel territorio e in Sardegna.\nIl 27 maggio 2006 Calasetta \u00e8 stato riconosciuto come comune onorario dalla Provincia di Genova in virt\u00f9 dei legami storici, economici e culturali con il capoluogo ligure. \u00c8 inoltre gemellata con Genova Pegli dal 2006.\nMonumenti e luoghi d'interesse.\nSiti archeologici.\nNuraghi.\nNel territorio comunale di Calasetta sono presenti i seguenti nuraghi (con indicazione dell'altezza del sito):\nSociet\u00e0.\nLingue e dialetti.\nIl tabarchino \u00e8 un dialetto del ligure.\nAd effetto della cultura sviluppata, maggiormente di tipo contadino piuttosto che pescatore, e per il contatto in una pi\u00f9 stretta contiguit\u00e0 geografica con la popolazione di lingua sarda, con cui condivide l'Isola di Sant'Antioco, la lingua di Calasetta ha acquisito in misura maggiore rispetto a Carloforte diversi termini linguistici sardi.\nPeraltro la minore apertura ai traffici marittimi rispetto a Carloforte, e la peculiare caratteristica conservatrice della cultura contadina, ha permesso un migliore mantenimento, rispetto a Carloforte (oggetto di maggiori contatti con l'evoluzione del linguaggio della Liguria) anche di alcune particolari notazioni del dialetto ligure nella forma arcaica.\n\u00c8 da sottolineare tuttavia che la coesistenza con le popolazioni di origine sarda e le diverse assunzioni linguistiche dal sardo hanno determinato che il dialetto tabarchino parlato a Calasetta \u00e8 sostanzialmente diverso nella pronuncia e in alcuni tratti semantici rispetto a quello utilizzato a Carloforte, dove si \u00e8 mantenuto invece globalmente in una forma pi\u00f9 aderente al pegliese di origine.\nAd un esperto osservatore esterno la lingua appare per diversi aspetti analoga, ma non uguale, a quelle ad oggi usate nel genovesato e nella prima Riviera di Ponente ligure, con alcune forme linguistiche liguri antiche.\nCultura.\nMedia.\nTelevisione.\nLa scogliera di Calasetta, le sue spiagge in particolare Spiaggia Grande, oltre alla chiesa di San Maurizio, sono state scelte come location durante le riprese della serie televisiva \"L'isola di Pietro\", con Gianni Morandi, trasmessa su Canale 5 nel 2017.\nGeografia antropica.\nUrbanistica.\nIl centro comunale di Calasetta, lo storico \"Borgo\" (in tabarchino \"Borgu\" e in sardo \"Brugu\"), \u00e8 costituito da due vasti isolati urbani o piccoli \"Rioni\" (in tabarchino \"Ri\u00f9n\" e in sardo \"Parti\"): \"Marina\" (in tabarchino \"M\u00e0ina\" e in sardo \"Marina\"), dove gli abitanti sono denominati in tabarchino \"marr\u00e0ixi\", e \"Torre\" (in tabarchino \"Ture\" e in sardo \"Turri\"), nel quale i residenti sono chiamati in tabarchino \"turr\u00e0ixi\". La Via Roma (gi\u00e0 Via Grande) divide i due Rioni sunnominati.\nNella parte sud-occidentale del centro storico si trova il pi\u00f9 recente rione residenziale di \"Sottotorre\" o \"Sotto Torre\" (in tabarchino \"Sutta Ture\" e in sardo \"Sutta Turri\"), abitato, e molto frequentato, soprattutto nel periodo estivo; mentre nella parte meridionale vi \u00e8 una zona di espansione abitativa denominata \"La Costiera\" (in tabarchino \"A Custea\" e in sardo \"Sa Costera\"), sorta anch'essa successivamente al borgo originario.\nFrazioni.\nFanno parte del comune anche la frazione di Cussorgia (64 abitanti al 2001); e le localit\u00e0 e casali di \"Cascinole U V\u00e8giu Magas\u00ecn\" (\"casale vecchio magazzino\"), \"Mangiabarche\", \"Mercureddu\", \"Mercuri\", \"Salina\" (o Saline), \"Sisineddu\", \"Tonnara\" e \"Tupei\".\nEconomia.\nIl turismo \u00e8 forse l'attivit\u00e0 economica pi\u00f9 rilevante nel Comune di Calasetta con servizi di soggiorno e ristorazione, ma anche con la presenza di numerose seconde case lungo la costa. Le tradizionali attivit\u00e0 marinare della pesca sono presenti con servizi marittimi; cos\u00ec anche l'agricoltura come la coltura della vite con ottime produzione di vino Carignano.\nInfrastrutture e trasporti.\nStrade.\nLa principale arteria viaria che raggiunge Calasetta \u00e8 la SS 126 dir, che collega il comune con Sant'Antioco, passando sulla parte nord-est dell'isola omonima. Il collegamento con il centro antiochense (alla cui periferia \u00e8 presente il ponte stradale che collega l'isola di Sant'Antioco alla Sardegna) dal 2006 \u00e8 possibile anche attraverso la strada provinciale 76, che si sviluppa lungo la costa ovest dell'isola (rendendo cos\u00ec possibile il giro completo dell'isola lungo la costa).\nPorti.\nCalasetta \u00e8 dotata di un porto turistico e per pescherecci, oltre che commerciale. Il sito portuale non ha alti fondali (\u00e8 poco profondo) e quindi \u00e8 limitato a natanti di piccola stazza: il porto ha un'ottima esposizione meteomarina, essendo ridossato da maestrale, che localmente \u00e8 il vento di massima traversia, ma anche alquanto da scirocco, il secondo per rilevanza; e perfettamente riparato a libeccio.\nDalle banchine dello scalo \u00e8 possibile raggiungere Carloforte, unico centro abitato dell'isola di San Pietro, tramite collegamenti giornalieri espletati dalla Delcomar, operativa anche nelle ore notturne: data la posizione naturalmente sicura del porto, l'approdo di Calasetta \u00e8 sempre ben agibile in tutte le condizioni meteomarine.\nMobilit\u00e0 urbana.\nCalasetta \u00e8 collegata con Sant'Antioco e col Sulcis-Iglesiente dagli autobus extraurbani dell'ARST, la quale in periodo estivo attiva anche delle corse per collegare l'abitato con le sue spiagge principali. L'ARST gestisce anche le relazioni che sino al 1974 erano espletate attraverso la ferrovia Siliqua-San Giovanni Suergiu-Calasetta, di cui l'ex stazione capolinea \u00e8 fermata terminale delle autocorse nel centro.\nAmministrazione.\nDall'insediamento dell'abitato e della comunit\u00e0, anno 1770, Calasetta ha avuto le seguenti amministrazioni municipali con i titolari delle cariche istituzionali:"}
{"id": "30484", "revid": "239497", "url": "https://it.wikipedia.org/wiki?curid=30484", "title": "Castiadas", "text": "Castiadas \u00e8 un comune italiano sparso di abitanti della provincia del Sud Sardegna.\nStoria.\nIl territorio di Castiadas \u00e8 abitato dall'uomo sin dal periodo prenuragico e nuragico. Alcune testimonianze dimostrano una frequentazione anche nel periodo punico e romano.\nNel medioevo fece parte del giudicato di Cagliari, nella curatoria di Colostrai, poi passata al giudicato di Gallura, Pisa e infine alla Corona d'Aragona.\nLe prime tracce dell'odierno abitato risalgono al XIV secolo, quando fu fondato il villaggio di Villanova Castiadas, abbandonato per\u00f2 nel Cinquecento per via delle frequenti pestilenze e dei casi di malaria tipici di quei tempi.\nNell'Ottocento, dopo oltre tre secoli di completo abbandono, la zona venne bonificata col fine di erigere una colonia agricola penale, chiusa in seguito negli anni cinquanta e da qualche anno riconvertita a museo.\nNel secondo dopoguerra Castiadas, all'epoca appartenente al comune di Muravera, visse una fase di espansione, su spinta dell\"'ETFAS\" (Ente di Trasformazione Fondiaria e Agraria della Sardegna), che port\u00f2 alla nascita delle borgate dell'Annunziata e di Olia Speciosa, oltre alla valorizzazione di quelle di Sabadi, Ortedusu e San Pietro. Molti dei nuovi abitanti provenivano dai centri circostanti di Villasimius, Muravera ecc. ma importante fu anche il contributo degli italo-tunisini i quali avevano lasciato per sempre il paese nord-africano.\nCon la Legge Regionale numero 24 dell'11 marzo 1986 infine Castiadas divenne comune autonomo.\nSociet\u00e0.\nEtnie e minoranze straniere.\nAl 31 dicembre 2015 gli stranieri residenti nel comune di Castiadas sono 49, pari al 3% circa della popolazione totale. Tra le nazionalit\u00e0 pi\u00f9 rappresentate troviamo:\nLingue e dialetti.\nLa variante del sardo parlata a Castiadas \u00e8 il campidanese occidentale.\nTradizioni e folclore.\nIl patrono del paese \u00e8 san Giovanni Battista, che si festeggia durante l'ultimo fine settimana di giugno. Altra ricorrenza \u00e8, il 15 agosto, la festa dell'Assunta.\nGeografia antropica.\nIl comune di Castiadas presenta caratteristiche di comune sparso, con le seguenti borgate:\nEconomia.\nL'economia del comune, per decenni basata su agricoltura e pastorizia, oggi si basa in buona parte anche sul turismo, grazie ai vari insediamenti presenti lungo la costa.\nInfrastrutture e trasporti.\nAviosuperficie.\nIn localit\u00e0 Maloccu si trova un'aviosuperficie che viene usata per voli turistici. Inoltre in questa \u00e8 ospitata anche una scuola di paracadutismo."}
{"id": "30485", "revid": "57872", "url": "https://it.wikipedia.org/wiki?curid=30485", "title": "Collinas", "text": "Collinas (\"Forru\" in sardo, gi\u00e0 Forru fino al 1863) \u00e8 un comune italiano di 807 abitanti della provincia del Sud Sardegna, nella sub-regione storica della Marmilla.\nOrigini del nome.\nIl villaggio originariamente si chiamava Forru, e solo il 24 gennaio 1863 il sindaco di allora, che era il giurista, filosofo e parlamentare Giovanni Battista Tuveri, propose di modificare il nome a causa di disguidi postali con il paese vicino, chiamato Villanovaforru. Furono fatte diverse proposte e alla fine si scelse Collinas per via delle colline che circondano il paese.\nIl nome Forru a sua volta veniva dal latino \"forum\" (perch\u00e9 appunto sorgeva in una piccola valle tra le colline), oppure da termini che indicavano i forni col\u00e0 utilizzati per preparare le terrecotte o fondere i metalli.\nStoria.\nLa zona era abitata gi\u00e0 in epoca prenuragica, come testimoniano resti di abitazioni di legno e frasche, in epoca nuragica, per la presenza di numerosi nuraghi, e in epoca romana, per la presenza di ruderi di una stazione termale.\nIn epoca medioevale appartenne al Giudicato di Arborea e fece parte della curatoria di Marmilla. Alla caduta del giudicato (1410) entr\u00f2 a far parte del Marchesato di Oristano.\nIn seguito al fallimento della rivolta antiaragonese di Leonardo Alagon, ultimo marchese di Oristano, dopo la battaglia di Macomer (1478) tutta l'area pass\u00f2 sotto il dominio aragonese. In epoca aragonese fece parte dell'Incontrada di Parte Montis, appartenente alla contea di Quirra, feudo dei Carroz. Nel 1603 la contea divenne un marchesato, feudo dei Centelles. In periodo sabaudo, nel 1798, pass\u00f2 agli Osorio de la Cueva, in possesso dei quali rimase fino al 1839 quando fu riscattato in seguito alla soppressione del sistema feudale.\nNella prima met\u00e0 del XIX secolo, con la fusione tra il Regno di Sardegna e il territorio di terraferma piemontese, Forru venne incorporata alla provincia di Cagliari. In epoca fascista venne aggregato il comune di Villanovaforru (poi ricostituito). Nel 2005 pass\u00f2 alla provincia del Medio Campidano e nel 2016 alla provincia del Sud Sardegna.\nMonumenti e luoghi d'interesse.\nArchitetture religiose.\nChiesa di San Rocco.\nEsiste una chiesa dedicata a san Rocco fin dal 1654 quando si form\u00f2 nell'allora Forru un comitato di uomini delle principali famiglie del paese, rappresentanti i due terzi della popolazione, che dal gran tempo nutriva una devozione particolare per il santo, che il 13 giugno 1654 fecero un contratto nel quale si impegnarono ad edificare una chiesa col titolo e con l'invocazione di detto santo, affinch\u00e9 il suo culto maggiormente si diffondesse. Perci\u00f2 col permesso del vescovo Antonio Manunta e col consenso del reverendo Cirronis, canonico prebendato di Forru, in collaborazione con l'amministratore e procuratore della Parrocchia, si impegnarono ad edificare detta chiesa di san Rocco entro il termine di due anni. La chiesa doveva essere, per grandezza e forma di stile, uguale a quella di san Pietro, la quale si trovava nelle vicinanze di Forru (dove ora c'\u00e8 l'edificio delle scuole elementari) col suo campaniletto, porta e serratura. Si obbligarono a provvedere un quadro di san Rocco, tovaglie all'altare, paramenti, calice d'argento con patena dorata per la celebrazione della Santa Messa, senza che avesse da spendere nulla la parrocchia. Quell'atto fu stipulato davanti ai testimoni Giacomo Manca notaio di Sardara, mastro Angelo Piras da Isili domiciliato a Cagliari e Sebastiano Usai da Forru. Estensore di questo atto fu il notaio Giovanni Battista Salis, notaio pubblico di Ales e segretario della Curia e Mensa Vescovile. Negli anni 1851 e 1852 al tempo del prebendato canonico Nocco furono compiuti grandi restauri nella Chiesa ci San Rocco. Nel 1855 imperversava in Forru il colera, che in 50 giorni tra il 17 ottobre e il 7 dicembre caus\u00f2 120 morti tra i 960 abitanti che il paese contava, riducendoli a 780. Il giorno dell'Immacolata il flagello cess\u00f2. I superstiti furono riconoscenti a san Rocco, del quale restaurarono il simulacro, dotandolo di un bastone d'argento con la seguente scritta: \"Dal 17 ottobre al 12 dicembre 1855, 120 colerosi perirono in Forru che contava circa 960 abitanti. D'essi 32 resero l'anima a Dio nel 15 novembre. I superstiti a san Rocco grati e riconoscenti\". Nel 1997 la chiesa \u00e8 stata restaurata, dopo circa trent'anni di completo abbandono. La campana del campaniletto della Chiesa di San Rocco \u00e8 datata 1688.\nChiesa di Santa Maria Angiargia.\nA circa tre chilometri dal paese, in una rigogliosa vallata di pioppi, olivastri e lentischi, esiste una chiesetta campestre dedicata alla Nativit\u00e0 della Madre di Dio ed invocata col titolo di S. Maria Angiargia o anche Bagnaria.\nCultura.\nEventi.\nFesta di Santa Maria Angiargia.\nLa festa di santa Maria Angiargia si celebra a Collinas nei giorni 7,8, e 9 settembre.\nRicorda la nascita della Madonna, appunto l'8 settembre ed \u00e8 la festa pi\u00f9 importante del paese. Ha inizio il pomeriggio del 7 settembre col trasporto processionale del simulacro di Maria Bambina alla chiesa campestre situata in mezzo ad un bosco sacro. Il giorno 8 la festa si svolge principalmente nel boschetto.\nAl mattino verso le 11 si svolge la processione all'interno del boschetto, seguita dalla santa Messa solenne con panegirico. Molte persone, sia di Collinas, che dei paesi vicini, tempo permettendo, preparano il pranzo, a base di maialetto arrosto, che si cuoce sul posto, e altre succulente vivande, che viene consumato nel boschetto. Al pomeriggio si svolgono balli accompagnati da una fisarmonica e dalle launeddas. La sera del 7, dell'8 e del 9 nella piazza del paese c'\u00e8 l'esibizione vari complessi di musica leggera ed etnica. Il giorno 9 lo svolgimento della festa e pressoch\u00e9 uguale al giorno 8. La sera del giorno 9 c'\u00e8 il rientro del simulacro di Maria Bambina in paese.\nVerso le 19:15 circa, la processione parte dal boschetto per arrivare a Collinas all'imbrunire. All'ingresso del paese ci sono i fuochi artificiali, in piazza di chiesa, solenne conclusione con la predica e la benedizione eucaristica\nFesta di San Sebastiano.\nA Collinas esiste una chiesa dedicata a san Sebastiano, che si presume fosse la prima chiesa parrocchiale. Viene festeggiato la domenica successiva al 21 gennaio. I festeggiamenti iniziano la sera del sabato con l'accensione di un fal\u00f2 in onore del santo e l'accensione di fuochi artificiali. Durante il fal\u00f2 viene offerto pane, formaggio, vino dolce di Collinas e fatti fritti. La domenica mattina si svolge la processione per le vie del paese, seguita dalla santa Messa con panegirico\nFesta di Sant'Isidoro.\nLa sua festa \u00e8 il 15 maggio, ma a Collinas si festeggia la domenica successiva a questa data. La mattina si svolge la solenne processione per le vie del paese, con la partecipazione di gruppi in costume, cavalli e trattori addobbati con fiori e tappeti sardi. Dopo la processione la santa messa. La sera precedente in piazza si tengono balli pubblici. Per la festa di sant'Isidoro, si svolge una mostra di pittura e scultura estemporanea organizzata dal Comitato con la collaborazione della Pro Loco e dell'Amministrazione Comunale. Verso le ore 13 degustazione in piazza di prodotti tipici di Collinas. Al pomeriggio si possono visitare varie case tipiche del paese con la rappresentazione di antichi mestieri con l'assaggio di dolci tipici e de famoso \"binu druci de Forru\" (\"vino dolce di Collinas\").\nFesta di San Rocco.\nCollinas \u00e8 forse uno dei pochi, se non l'unico paese in Sardegna che venera questo santo. La festa si svolge solennemente il 16 agosto. Verso le ore 18 si svolge la processione per le vie del paese, seguita dalla messa solenne con panegirico. La sera del 15 e del 16 agosto nella piazza del Municipio c'\u00e8 un intrattenimento musicale con musica leggera ed etnica."}
{"id": "30487", "revid": "1543377", "url": "https://it.wikipedia.org/wiki?curid=30487", "title": "Decimoputzu", "text": "Decimoputzu (\"Deximuputzu\" in sardo) \u00e8 un comune italiano di abitanti della provincia del Sud Sardegna.\nGeografia fisica.\nTerritorio.\nIl paese \u00e8 sito nella piana del Campidano di Cagliari, attraversato dal fiume Flumini Mannu.\nStoria.\nIl territorio di Decimoputzu era gi\u00e0 abitato in epoca prenuragica e nuragica. Testimonianze pi\u00f9 importanti di quel periodo sono i nuraghi di \"Monte Idda\" e \"Casteddu de Fanaris\" e la domus de janas in localit\u00e0 Sant'Iroxi, nota come \"Tomba dei guerrieri\", dove sono state rinvenute 19 lame di spade e pugnali in rame arsenicale, risalenti alla pi\u00f9 antica fase nuragica (Cultura di Bonnanaro, 1600 a.C. circa); sempre all'epoca nuragica si riferisce la testa in avorio di una statuetta di soldato miceneo (che confermerebbe gli scambi con le civilt\u00e0 dell'Egeo) proveniente dalla localit\u00e0 di Mitza Purdia , nonch\u00e9 il ripostiglio sul Monte Idda nelle vicinanze del nuraghe, dove furono scoperti vari oggetti in bronzo tra i quali diverse spade.\nSuccessivamente l'area venne frequentata da fenicio-punici, romani, vandali e bizantini. Le prime notizie dell'esistenza del borgo risalgono al 1089 come testimonianza della donazione da parte del giudice di Cagliari Orzocco Torchitorio I della chiesa di \"S. Georgii de Decimo\" all'Ordine di San Vittore di Marsiglia. Il toponimo Decimoputzu viene per la prima volta citato nel 1414 nelle forme di \"\"Decimopozzo\" o \"Decimo Pupussi\"\" quando il territorio era parte integrante della curatoria di Gippi che fece parte del giudicato di Cagliari prima e del Regno di Sardegna in seguito, durante il dominio aragonese-spagnolo, ove fu incorporato come feudo nell'Incontrada di Parte Gippi. Fece poi parte del marchesato di Villasor, feudo degli Alagon. Venne riscattato ai Da Silva - Alagon nel 1839 con la soppressione del sistema feudale.\nSociet\u00e0.\nEtnie e minoranze straniere.\nAl 31-12-2015 i cittadini di nazionalit\u00e0 straniera costituivano il 3,1% della popolazione totale. Le nazionalit\u00e0 pi\u00f9 rappresentate erano:\nLingue e dialetti.\nLa variante del sardo parlata a Decimoputzu \u00e8 il campidanese occidentale."}
{"id": "30488", "revid": "22416", "url": "https://it.wikipedia.org/wiki?curid=30488", "title": "Dolianova", "text": "Dolianova (\"Patiolla\" in sardo) \u00e8 un comune italiano di abitanti della provincia del Sud Sardegna, ex sede dell'Unione dei comuni del Parteolla e del Basso Campidano.\nGeografia fisica.\nTerritorio.\nDolianova si trova nel territorio del Parte\u00f2lla, nella zona sud-orientale della Sardegna, la cui conformazione si presenta in parte montuosa e in parte pianeggiante e coltivabile.Il territorio e il clima tipicamente mediterraneo hanno permesso nella zona lo sviluppo di una fiorente economia agricola e pastorale.\nStoria.\nI ritrovamenti archeologici testimoniano la presenza di insediamenti umani sin dalla preistoria, specie nella parte montuosa, dove era facile trovare rifugio e dedicarsi alla caccia. In epoca romana si ebbe lo stanziamento dei \"Patulcenses Campani\", provenienti presumibilmente dalla Campania, citati nella Tavola di Esterzili e secondo alcuni autori localizzabili nell'attuale agro di Dolianova.\nI primi documenti su Dolia risalgono per\u00f2 al 1089, quando il vescovo Virgilio firm\u00f2 l'atto di fondazione dei monasteri dei santi Giorgio e Genesio, creati per volont\u00e0 di Costantino I Salusio II, giudice di Cagliari.\nL'attuale centro \u00e8 formato da due paesi, San Pantaleo e Sicci San Biagio, risalenti al periodo giudicale. Entrambi i paesi appartenevano al Giudicato di Cagliari e facevano parte della curatoria di Parte Olla. Alla caduta del giudicato (1258), in epoca prima pisana poi aragonese, San Pantaleo divenne un feudo del vescovo di Suelli e successivamente del vescovo di Cagliari, mentre Sicci form\u00f2 nel 1355 una baronia, concessa in feudo a Raimondo de Amburra; dopo varie vicissitudini pass\u00f2 sotto la signoria dei Tellez - Giron. Nel 1503 la diocesi di Dolia fu unita all'arcidiocesi di Cagliari. Entrambi i paesi furono riscattati ai rispettivi feudatari nel 1839 con la soppressione del sistema feudale.\nIl comune attuale nasce il 25 giugno 1905 dalla fusione dei due centri Sicci San Biagio e San Pantaleo, villaggio natio del pittore e scultore sardo Giovanni Angelo Puxeddu. Come testimonianza dei due precedenti comuni, ancora oggi Dolianova mantiene i due vecchi patroni san Biagio e san Pantaleo.\nMonumenti e luoghi d'interesse.\nArchitetture religiose.\nA Dolianova \u00e8 sita la chiesa di San Pantaleo, edificio romanico-pisano di notevole interesse artistico, risalente al XII secolo. Essa rappresenta uno degli esempi meglio conservati dell'intero patrimonio di stile romanico-pisano della Sardegna (nella chiesa vengono normalmente officiati i riti ecclesiastici), nonch\u00e9 uno dei pi\u00f9 imponenti. Risulta particolarmente interessante la ricchezza delle decorazioni interne ed esterne, e la presenza all'interno della chiesa di un fonte battesimale del tipo a immersione, testimonianza certa della presenza di un luogo di culto di epoca paleocristiana La particolarit\u00e0 della pietra di costruzione utilizzata (arenaria) ha consentito infatti di poter realizzare motivi particolarmente complessi, anche se soggetti all'usura del tempo. Il monumento \u00e8 circondato da un sagrato che nella stagione estiva costituisce uno splendido scenario per numerose rappresentazioni musicali e culturali.\nSono degni di visita inoltre le altre quattro chiese: San Biagio (co-patrono di Dolianova insieme a San Pantaleo), Santa Maria, una graziosa chiesetta totalmente restaurata, con interessanti sculture lignee, San Sebastiano, nel cuore del centro storico dell'antico borgo costitutivo di San Pantaleo, e santa Lucia, una piccola chiesetta in cui i cappellani di San Biagio battezzano le palme o da cui prendono le candele per le processioni.\nArchitetture civili.\nAltro luogo di interesse \u00e8 rappresentato da Villa de Villa, una casa padronale risalente ai primi anni dell'Ottocento, andato quasi in totale rovina agli inizi degli anni sessanta del Novecento, acquisita dal Comune negli anni ottanta e oggi totalmente recuperata. Viene normalmente utilizzata per la realizzazione di mostre ed esposizioni, nonch\u00e9 per manifestazioni musicali e convegnistiche. Una parte dell'edificio potrebbe in futuro essere utilizzata per l'esposizione permanente di parte dei reperti archeologici del territorio, sotto la direzione del Museo archeologico di Cagliari.\nSiti archeologici.\nNel territorio del comune sono rintracciabili numerose testimonianze del passato, tra cui i resti delle terme romane di Sa Cora, il Nuraghe sa dom'e S'Orcu (presso la punta Bruncu Salamu), la tomba dei giganti di Su Tiriaxiu, e il pi\u00f9 esteso complesso nuragico in localit\u00e0 Sant'Uanni, le cui fortezze si trovano ancora in massima parte coperte da terra e vegetazione. Risultano censiti nel territorio oltre 120 siti risalenti al periodo nuragico e pre nuragico, presso i quali sono stati rinvenuti numerosissimi reperti attualmente custoditi presso il Museo archeologico di Cagliari.\nLuoghi di interesse naturalistico.\nFuori dall'abitato, percorrendo solo pochi chilometri, ci si pu\u00f2 immergere in un ambiente che richiama in maniera quasi didattica un esempio concreto di ruralit\u00e0 evoluta, con una sequenza di coltivazioni ordinate di olivi (in molti casi plurisecolari) e vigneti, che pur registrando una cura particolarmente evidente conservano i tratti, nell'impianto delle metodologie di allevamento pi\u00f9 tradizionali.\nNelle parti pi\u00f9 elevate del territorio collinare, si incontrano le parti ambientalmente pi\u00f9 pregiate dell'intero territorio, che trovano in localit\u00e0 come San Giorgio-Sa mitz'e sa Figu e Sa Colonia i due riferimenti pi\u00f9 classici per l'intera collettivit\u00e0 locale.\nSociet\u00e0.\nLingue e dialetti.\nLa variante del sardo parlata a Dolianova \u00e8 il campidanese occidentale.\nTradizioni e folclore.\nA partire dagli anni settanta anche a Dolianova si \u00e8 assistito ad un progressivo impoverimento della valorizzazione delle tradizioni culturali pi\u00f9 antiche, che sono andate incontro ad un conseguente abbandono. Con molta fatica e altrettanto impegno dai primi anni 2000 la comunit\u00e0 locale, attraverso diverse associazioni di volontariato e comitati spontanei, sta lentamente ma progressivamente riproponendo vecchie e nuove iniziative, che oggi sono in grado di offrire ai residenti e ai visitatori occasioni di svago, approfondimento culturale, impegno sociale.\nTra le manifestazioni pi\u00f9 significative a larga partecipazione popolare, oltre i festeggiamenti dei due santi patroni (san Pantaleo e san Biagio) si possono segnalare:\nNel settembre 2008 \u00e8 stato avviato il Centro di promozione turismo culturale, una struttura pubblica gestita da una cooperativa, con finalit\u00e0 di assistenza e informazione turistica, valorizzazione delle tradizioni locali, di sostegno allo sviluppo delle strutture ricettive locali e alla diffusione delle produzioni locali di qualit\u00e0.\nEconomia.\nDolianova \u00e8 un centro importante per la coltura della vite e dell'olivo, nonch\u00e9 per la trasformazione dei detti prodotti ad opera soprattutto della cantina sociale e della COPAR (Cooperativa olivicoltori del Parteolla), aziende esportatrici a livello nazionale e internazionale.\nUn'altra importante attivit\u00e0 economica \u00e8 la produzione dei formaggi ovi-caprini, in quanto Dolianova \u00e8 sede dell'Argiolas Formaggi, uno dei pi\u00f9 grandi caseifici della Sardegna, che esporta i propri prodotti in gran parte dell'Italia e ha alle proprie dipendenze pi\u00f9 di 60 lavoratori.\nIl centro rappresenta inoltre un punto di riferimento per i paesi circostanti per quanto riguarda il commercio e i servizi, anche grazie a una zona artigianale e industriale in forte espansione.\nInfrastrutture e trasporti.\nFerrovie.\nAlla periferia ovest dell'abitato si sviluppa la ferrovia Cagliari-Isili: Dolianova \u00e8 quindi dotata di una stazione, collegata dai treni dell'ARST aventi capolinea a Monserrato ed Isili. Presente nella parte sud-occidentale del paese anche un secondo scalo ferroviario, attivo come fermata a richiesta.\nSport.\nA Dolianova vi sono diverse societ\u00e0 di calcio, basket, pallanuoto e pallavolo.\nPer il calcio vi sono due societ\u00e0. La prima \u00e8 la societ\u00e0 \"US Dolianova\" che milita attualmente nel campionato di Seconda Categoria.\nL'US Dolianova \u00e8 stato fondato nel 1967, militando per tanti anni nel campionato di promozione, vincendo anche recentemente una Coppa Italia di categoria, negli ultimi anni invece veleggia fra la seconda e la Prima Categoria. La seconda squadra, costituita nell'estate 2013, \u00e8 l'\"Accademia Calcio\", squadra che nella stagione 2014/2015 militer\u00e0 nel campionato di terza categoria.\nPer quanto riguarda il basket importante \u00e8 l'attivit\u00e0 esercitata sin dal 1965 dalla societ\u00e0 \"Jolly Basket\". Attualmente oltre al settore giovanile ha la squadra maschile che milita nel campionato di prima divisione e la squadra femminile che milita nel campionato di promozione. \nDal 2010 a Dolianova si \u00e8 aggiunta una seconda squadra di basket, ci chiama la \"DTower Basket\" che milita nel campionato di prima divisione.\nLa societ\u00e0 di nuoto e pallanuoto locale era la Acquasprint, attualmente \u00e8 la \"Nuotomania Dolianova\" (dall'anno 2013/2014), che utilizza la piscina semiolimpionica del comune, mentre per il volley invece c'\u00e8 la societ\u00e0 \"Vega Volley\"."}
{"id": "30489", "revid": "1516566", "url": "https://it.wikipedia.org/wiki?curid=30489", "title": "Domus de Maria", "text": "Domus de Maria \u00e8 un comune italiano di abitanti della provincia del Sud Sardegna.\nStoria.\nNel territorio di Domus de Maria sono presenti numerosi testimonianze dell'et\u00e0 fenicio-punica e romana tra cui le rovine della citt\u00e0 di Bithia. Sono presenti inoltre tracce di frequentazione risalenti all'et\u00e0 del bronzo con il Nuraghe Chia e i betili in localit\u00e0 \"Punta Su Sensu\".\nL'attuale paese ha origine nel XVIII secolo grazie all'insediamento dei padri Scolopi e ad un gruppo di famiglie provenienti dai territori limitrofi che si stabilirono nella zona per sfuggire alle continue incursioni barbaresche. L'abitato che si svilupp\u00f2 fu incorporato nella baronia di Pula, dipendente dal marchesato di Quirra, feudo prima dei Centelles e poi degli Osorio, ai quali fu riscattato nel 1839 con la soppressione del sistema feudale.\nSimboli.\nLo stemma e il gonfalone del comune di Domus De Maria sono stati concessi con decreto del presidente della Repubblica del 25 marzo 1993.\nIl gonfalone municipale \u00e8 costituito da un drappo troncato di azzurro e di rosso.\nMonumenti e luoghi d'interesse.\nMiniere.\nNel territorio comunale di Domus de Maria sono presenti le seguenti miniere dismesse:\nSociet\u00e0.\nLingue e dialetti.\nLa variante del sardo parlata a Domus de Maria \u00e8 il campidanese comune.\nGeografia antropica.\nIl territorio comunale comprende anche l'isola amministrativa di \"Piscin\u00ec\", avente una superficie di 6,17\u00a0km\u00b2.\nEconomia.\nTurismo.\nIl comune di Domus de Maria \u00e8 noto per la rinomata localit\u00e0 turistica di Chia e per i suoi 7\u00a0km di spiagge incontaminate.\nSport.\nCalcio a 5.\nL'A.S.D. Domus Chia Calcio a 5 \u00e8 la principale societ\u00e0 cittadina. La squadra nelle ultime stagioni \u00e8 sprofondata nelle categorie regionali ma tra il 2005 e il 2011 disput\u00f2 sei campionati consecutivi in serie A2."}
{"id": "30490", "revid": "124212417", "url": "https://it.wikipedia.org/wiki?curid=30490", "title": "Domusnovas", "text": "Domusnovas (\"Domun\u00f2as\" in sardo) \u00e8 un comune italiano di abitanti della provincia del Sud Sardegna.\nNota per le grotte di San Giovanni \u00e8 perci\u00f2 spesso conosciuta come il paese delle grotte. Numerose sono le feste civili e religiose che si svolgono durante l'anno.\nGeografia fisica.\nTerritorio.\nDomusnovas \u00e8 situata nella zona sud-occidentale della Sardegna, nella regione del Sulcis-Iglesiente, al centro della valle del rio Cixerri, adagiata ai piedi del massiccio della punta San Michele (906\u00a0m s.l.m.)\nIl territorio comunale, di natura calcarea, \u00e8 prevalentemente montano. Alle spalle delle grotte di San Giovanni si apre la valle d'Oridda, ricoperta dalla foresta del Marganai e ricca di miniere abbandonate.\nIl suo territorio \u00e8 ricco anche di numerose grotte come:\nClima.\nDal punto di vista climatico, Domusnovas si trova in una posizione fra le pi\u00f9 favorevoli, avendo a nord un riparo offerto dal massiccio del Marganai.\nOrigini del nome.\nIl nome Domusnovas viene dal latino \"domus\" (case) e \"novae\" (nuove).\nStoria.\nDomusnovas \u00e8 stata abitata fin dai tempi pi\u00f9 remoti. Ancora oggi, infatti, troviamo le tracce di insediamenti risalenti al neolitico, come i resti delle due mura ciclopiche che chiudevano l'ingresso della grotta di San Giovanni e che vennero demolite nel XIX secolo.\nPeriodo nuragico.\nL'et\u00e0 nuragica ha lasciato segni evidenti, il pi\u00f9 importante dei quali \u00e8 il nuraghe Sa Domu 'e s'Orcu che sorge poco distante dal Rio San Giovanni. Questo nuraghe \u00e8 costituito da una torre centrale circondata da un bastione di figura irregolare con al suo interno un cortile, circondato all'esterno da una muraglia intercalata da cinque poderose torri.\nPeriodo romano.\nDurante la dominazione romana Domusnovas era situata lungo la strada della Kalaris-Sulki e si trovava nel distretto della vicina Metalla, sfruttato intensamente perch\u00e9 ricco di piombo argentifero, dalla quale riceveva il minerale da lavorare nelle sue fonderie, situate lungo il corso del rio San Giovanni.\nPeriodo giudicale e medievale.\nL'origine dell'odierno centro abitato \u00e8 forse da ricercare nel periodo giudicale quando si ebbe la fondazione di nuovi insediamenti detti appunto \"villenove\" e \"domusnovas\".\nNel 1257 il giudicato di Cagliari venne occupato dalle truppe di Pisa e la curatoria del Cixerri venne concessa al conte di Donoratico, Ugolino della Gherardesca.\nIl conte Ugolino, giunto nei suoi territori sardi, non essendo ancora sorta \"Villa di Chiesa\" (oggi Iglesias), si stabil\u00ec a Domusnovas, all'epoca cinta da mura, dove costru\u00ec una rocca.\nDomusnovas venne dotata di un \"Breve\" e di una propria autonomia, incentivando l'attivit\u00e0 mineraria, regolamentandone le diverse fasi lavorative e promuovendo la nascita di nuove fonderie..\nNel 1288 il Conte fu fatto prigioniero dai Pisani e mor\u00ec in carcere. Il figlio Guelfo, con la popolazione di Domusnovas e Villa di Chiesa, si ribell\u00f2 a Pisa, scatenando l'immediata reazione della citt\u00e0 toscana che invi\u00f2 le truppe sotto il comando di Ranieri e del giudice di Arborea, Mariano II. Guelfo perdette e Domusnovas venne occupata dagli Arboresi, i quali smantellarono la rocca. Guelfo ritorn\u00f2 all'assalto, aiutato dal fratello Lotto, e riprese, ma solo per poco tempo, il potere. I due fratelli furono poi definitivamente sconfitti e messi in fuga. Domusnovas pass\u00f2 poi dal 1301 sotto l'amministrazione diretta della Repubblica di Pisa. Dante nel De Vulgari Eloquentia (1303-1305) fa forse riferimento a Domusnovas quando scrive che i sardi: \"nam domus nova et dominus meus locuntur\" (\"dicono infatti domus nova e dominus meus\").\nIl dominio pisano dur\u00f2 poco: nel 1324 si ebbe l'occupazione aragonese ad opera dell'Infante Alfonso ed entr\u00f2 a far parte del Regno di Sardegna.\nDurante questo periodo Domusnovas fu amministrata da un Vicario inviato dal Re in persona e nel 1355 invi\u00f2 due rappresentanti all'assemblea per la costituzione del primo parlamento sardo.\nNel 1432 il re Alfonso affid\u00f2 Domusnovas a Luigi D'Aragal, suo luogotenente. Gli Aragal furono i feudatari fino al 1510, quando -estinta la famiglia- il feudo pass\u00f2 a Ludovico Bellit e ai suoi eredi, ai quali nel 1605 subentr\u00f2 Ludovico Gualbes. Nel 1627 il feudo pass\u00f2 ad Antonio Brondo e ai suoi eredi fino al 1730, quando pass\u00f2 a Cristoforo Bou Crespi di Valdaura e ai suoi eredi fino all'anno 1839, nel quale i feudi furono aboliti.\nEt\u00e0 contemporanea.\nNel XIX secolo l'economia fu concentrata quasi esclusivamente sull'attivit\u00e0 mineraria, abbandonando l'attivit\u00e0 agricola e pastorale che aveva caratterizzato la pi\u00f9 importante economia dell'Iglesiente nei periodi precedenti. Questa tendenza prosegu\u00ec fino agli anni cinquanta del XX secolo, quando il comparto minerario entr\u00f2 in crisi in tutta la Regione.\nSimboli.\nStemma.\nConcesso con D.P.R. 13 agosto 1964\n\"D'azzurro, al monte di lavagna, aperto del campo accostato da una muraglia d'argento, merlata, murata di nero, uscente dal fianco destro; il tutto sostenuto da terrazzo di verde su campagna di rosso caricata da una lanterna accesa d'argento. Ornamenti esteriori da Comune\".\nGonfalone.\n\"Drappo partito di rosso e d'azzurro...\"\nMonumenti e luoghi d'interesse.\nMiniere.\nNel territorio comunale di Domusnovas sono presenti le seguenti miniere dismesse:\nAltri siti minerari (concessioni, esplorazioni, permessi, ricerche):\nSociet\u00e0.\nEtnie e minoranze straniere.\nAl 31 dicembre 2016 a Domusnovas risultano residenti 45 cittadini stranieri, pari al 0,7% della popolazione totale. Le nazionalit\u00e0 pi\u00f9 rappresentate sono:\nLingue e dialetti.\nLa variante del sardo parlata a Domusnovas \u00e8 il campidanese comune.\nTradizioni e folclore.\nLa Settimana Santa.\nLe dominazioni pisana prima, e spagnola poi, hanno lasciato un segno indelebile sulle tradizioni religiose di Domusnovas, in particolare sui Riti della Settimana Santa.\nNon esistono fonti scritte che permettano di datare precisamente quando iniziaro a celebrarsi i Riti della Settimana Santa a Domusnovas; certo \u00e8 che i Simulacri da sempre utilizzati per le funzioni religiose risalgono al XIV-XV secolo.\nAttualmente i Riti della Settimana Santa sono organizzati e presieduti dalla Confraternita della Madonna Addolorata.\nIn tutte le processioni della Settimana Santa compare la figura del \"baballottis\". I baballottis ricordano gli antichi penitenti che in periodo medioevale andavano per le strade flagellandosi e battendosi il petto coperti dal cappuccio. L'abito dei babballottis \u00e8 costituito da una tunica bianca, legata in vita da un cingolo rosso, e da un ampio cappuccio.\nLa Confraternita affida alle mani delle componenti dell'Associazione del SS. Rosario la statua della Vergine. La Presidente e le socie rivestono la Vergine con gli abiti neri del lutto di foggia spagnoleggiante.\nSi svolge la processione con il simulacro della Vergine Addolorata. Scortata dai baballottis con gli stendardi dei Misteri Dolorosi e dalla Confraternita, il simulacro \u00e8 portato per le strade del paese alla ricerca del Figlio. Questa processione, interrotta per alcuni decenni, \u00e8 stata reintrodotta dalla Confraternita nel 1997.\n\"Il mattino\", alle 09:00, i simulacri dell'Ecce Homo e della Vergine Addolorata, scortati dalla Confraternita, raggiungono la chiesa di S. Barbara. Qui, dopo una piccola liturgia, inizia la processione del \"Crocifero\". Il Cristo, che porta il solo asse orizzontale della Croce, seguito dalla Vergine, percorre, portato in spalla da 16 uomini, le vie del centro. Giunti nella chiesa della B.V. Assunta viene scoperta la scena del calvario. Su una croce di quattro metri si trova il Cristo Crocifisso, splendida opera del XV secolo.\n\"La sera\", alle ore 21:00, avviene il rito pi\u00f9 antico e pi\u00f9 suggestivo: \"Su Scravamentu\" (Il dischiodamento di Ges\u00f9 dalla Croce).\nNella chiesa della B.V. Assunta fanno il loro ingresso i babballottis con le matraccas, il tamburo e la loro croce, seguiti dalla Veronica, le guardie romane, i giudei, il San Giovanni e la Maddalena, la Confraternita e infine la Vergine Addolorata. Dopo l'omelia i giudei silenziosamente compiono il rito. Segue poi la processione con il Cristo Morto per le vie del centro illuminate da piccole candele.\nAlle ore 11:00, si compie l'ultimo dei riti paraliturgici pasquali: \"S'Incontru\" (l'incontro tra il Cristo Risorto e la Madonna).\nNella piazza Matteotti la Madonna, che indossa ancora il velo nero, corre incontro al Cristo Risorto. Dopo che i simulacri si sono salutati con tre inchini, mentre suonano le campane a festa, alla Vergine viene fatto indossare il velo azzurro della festa. Segue poi la processione per le vie del paese.\nFesta di Santa Maria Assunta e Su Carru 'e sa Linna.\nNei primi giorni di agosto, Domusnovas si prepara per la festa pi\u00f9 importante, dove accoglie tantissimi turisti e gli abitanti dei comuni limitrofi.\nDurante i giorni della festa le serate sono animati da concerti e serate volute dal Comune e dallo stesso comitato che organizza i festeggiamenti.\nIl giorno pi\u00f9 intenso e bello della festa \u00e8 sicuramente il 15 agosto, quando dalla mattina si susseguono nella parrocchia le Messe, e la sera dopo la Messa solenne si svolge la fiaccolata.\nIl simulacro dell'Assunta (raffigurata mentre in piedi ascende al cielo, contrariamente alla raffigurazione \"Dormiente\"), adornato dagli ex voto e dalla corona, viene issato su un carro trainato da buoi e portata in processione per le vie del paese. Caratteristica di questa suggestiva processione \u00e8 la partecipazione dei trattori addobbati con le strade profumate di erbe aromatiche e petali di fiori.\nA partecipare vi sono inoltre i gruppi folk, la Banda Musicale e i suonatori di launeddas\nAl ritorno nella piazza la Vergine con tre inchini saluta e benedice i fedeli che l'hanno accompagnata lungo il pellegrinaggio.\nLa manifestazione prevede anche dopo la benedizione, uno spettacolo pirotecnico.\nDurante i festeggiamenti della festa patronale di \"Santa Maria Assunta\" che si protraggono per circa 15 giorni, si svolge la particolare usanza de \"Su carru'e sa Linna\".\nL'origine di questa usanza \u00e8 legata a dei voti che i \"Bagadius\" (gli scapoli) facevano in onore della Madonna.\nI primi giorni dei festeggiamenti, il Comitato della festa con dei volontari, partono verso le montagne del Marganai per raccogliere la legna. La sera del giorno dopo faranno rientro nel paese, collocando la legna racconta, in un antico carro per buoi collocato nella piazza antistante alla Chiesa. Questo carro sar\u00e0 il primo premio della lotteria che si svolge per finanziare i festeggiamenti.\nInfrastrutture e trasporti.\nMobilit\u00e0 urbana.\nIl trasporto pubblico \u00e8 effettuato dall'ARST.\nSport.\nArrampicata.\nGrazie al rilevante numero di pareti che consentono un'arrampicata di diverse caratteristiche, Domusnovas \u00e8 uno dei principali centri per questo sport.\nKick Boxing.\nSociet\u00e0 agonistica che vanta diversi risultati importanti a livello Regionale, Nazionale e Mondiale."}
{"id": "30491", "revid": "22416", "url": "https://it.wikipedia.org/wiki?curid=30491", "title": "Donori", "text": "Donori \u00e8 un comune italiano di abitanti della provincia del Sud Sardegna, nella antica subregione del Parte\u00f2lla, situato a circa 30 chilometri da Cagliari.\nStoria.\nIl territorio di Donori \u00e8 abitato sin dalla preistoria. Vari reperti di et\u00e0 nuragica, tra cui i nuraghi di \"Sa Domu e S'Orcu Mannu\" e \"Guntuxius\" testimoniano l'occupazione di queste terre nell'et\u00e0 del bronzo.\nPass\u00f2 poi sotto il dominio di Roma (sono stati rinvenuti resti di necropoli e ville). In periodo medioevale questo territorio era parte del giudicato di Cagliari, nella curatoria di Parte Olla; in quest'epoca venne fondato il villaggio di Donori. Alla caduta del giudicato (1258) pass\u00f2 sotto il dominio pisano e poi (1325) aragonese, sotto il quale divenne un feudo, incorporato successivamente nel marchesato di San Saverio. Il paese venne tuttavia progressivamente abbandonato e fu ripopolato solo nel 1619 dal feudatario del luogo e da famiglie provenienti da Serrenti. Nel 1839, con la soppressione del sistema feudale, venne riscattato ai Brunengo, ultimi feudatari.\nMonumenti e luoghi d'interesse.\nArchitetture religiose.\nSi trova a Donori la chiesa di San Giorgio vescovo, risalente al Cinquecento, di stile romanico, con tre navate e le cappelle affrescate con particolari dipinti. A San Giorgio primo Vescovo della Dioecesis Suellensis deceduto il 23.04 1117, viene dedicata l'omonima festa, nella terza settimana di aprile.\nOltre alla chiesa cittadina, a Donori \u00e8 presente anche la chiesetta campestre dedicata a \"Sa Madonna de sa Defenza\" (letteralmente Madonna della difesa).\nCodesta chiesetta \u00e8 circondata da oliveti e da una campagna, che ne fa una meta ambita dove svolgere la funzione del matrimonio, cosa che negli ultimi anni \u00e8 stata sempre pi\u00f9 utilizzata dai donoresi e non.\nArchitetture civili.\nAl centro del paese si pu\u00f2 visitare il tipico monte granatico, ristrutturato ed utilizzato per mostre fotografiche ed esposizioni nel periodo delle feste paesane o altre ricorrenze particolari.\nLuoghi di interesse naturalistico.\nAll'ingresso del paese \u00e8 presente una pineta. Un'altra area di interesse naturalistico \u00e8 la zona circostante la ex miniera Monteponi che si trova ai piedi del monte Andria, in localit\u00e0 S'Ortu Becciu. Qui si possono vedere alcuni resti della miniera (non ancora aperta al pubblico) circondati da una natura intatta e vergine.\nAltra area naturalistica di rilevante interesse \u00e8 Sa Rocca de Is Piccionisi, che si trova leggermente pi\u00f9 a nord rispetto a S'Ortu Becciu. La particolarit\u00e0 di quest'ultima \u00e8 che si trova tra due piccoli monti ed \u00e8 ricca di gole, natura incontaminata e rigogliosa. Tra le rocce scorre un fiume il cui tratto si insinua tra i monti che fanno parte della catena montuosa del Gerrei e che andr\u00e0 a scorrere fino al paese.\nDirigendosi verso Sant'Andrea Frius percorrendo la strada statale 387 si pu\u00f2 vedere l'area di Sa Rocca de Is Piccionisi dall'alto, in un panorama naturalistico di notevole pregio. Entrambe queste zone si possono facilmente raggiungere attraverso delle strade secondarie che partono dalla S.S 387, strada che collega il paese di Donori con la citt\u00e0 di Monserrato e altri paesi del Gerrei.\nCultura.\nFeste e tradizioni.\nAd aprile si svolge, la terza Domenica del mese, la festa dedicata a San Giorgio Vescovo, a cui \u00e8 dedicata la chiesa principale del paese, nel centro abitato. Il simulacro del Santo viene portato per le vie del paese seguito da una folta processione ed accompagnata con dei canti in lingua Sarda. La festa, in passato, veniva santificata anche perch\u00e9 anticamente serviva a benedire i futuri raccolti primaverili.\nIn settembre, il terzo fine settimana del mese, si svolge invece la festa pi\u00f9 importante e pi\u00f9 seguita dalla popolazione di Donori, dedicata alla Madonna De Sa Defenza, nella omonima chiesetta campestre.\nI questo caso il simulacro della santa, viene portato nella chiesetta a 2\u00a0km del centro abitato, in direzione Ussana, il sabato pomeriggio. Viene pertanto effettuata la tipica messa la Domenica mattina nella chiesetta campestre, con il particolare coro polifonico in lingua Sarda, che rende codesta funzione veramente particolare ed interessante.\nLa Domenica sera, al tramonto, la statua viene riportata in paese, seguita da una sfilata di persone vestite con il folcloristico costume donorese, e dalle \"traccas\", carri costruiti in legna e canne, addobbati con delle foglie di mirto, dove i devoti in costume effettuano tutta la sfilata.\nNel paese vengono effettuate alcune fermate della processione nelle zone pi\u00f9 importanti, dove vengono azionati alcuni giochi pirotecnici, che rendono l'atmosfera davvero particolare, prima di riportare il simulacro della Madonna nella chiesa di San Giorgio Vescovo, al centro del paese.\nSi svolge invece alla fine del mese di luglio, la Sagra dell'Emigrato, dedicata ai donoresi che si sono trasferiti al di fuori del territorio paesano, e che vogliono tornare a visitare il loro paese natio. La sagra \u00e8 organizzata e promossa dalla Pro Loco di Donori, che fornisce una cena tipica donorese nella piazza ai Caduti, la piazza per gli eventi del paese.\nEconomia.\nZona collinosa, gi\u00e0 importante zona mineraria, e ricca di antichi vigneti dove vengono coltivate vitigni autoctoni come il Cannonau ed il Bovale sardo. La zona \u00e8 nota anche per la produzione casearia. A Donori \u00e8 presente anche una sviluppata zona industriale attiva dalla fine degli anni novanta, comprendente circa 20 aziende che danno lavoro a circa 150 persone.\nInfrastrutture e trasporti.\nFerrovie.\nA sud ovest dell'abitato si trova la stazione di Donori, posta lungo la ferrovia Cagliari-Isili. I treni dell'ARST (che \u00e8 anche il gestore della linea e della stazione) effettuano collegamenti che dallo scalo hanno termine a Mandas ed Isili a nord ed a Monserrato a sud.\nSport.\nLa squadra di calcio di Donori, ha militato nella Prima Categoria del sud Sardegna per parecchi anni.\nDi rilievo \u00e8 sempre stato il settore giovanile della Polisportiva Donori, che ha sempre avuto un buon seguito nella comunit\u00e0 donorese."}
{"id": "30492", "revid": "22416", "url": "https://it.wikipedia.org/wiki?curid=30492", "title": "Elmas", "text": "Elmas (\"Su Masu\" in sardo) \u00e8 un comune italiano di abitanti della citt\u00e0 metropolitana di Cagliari in Sardegna. Il comune fu soppresso nel 1937, ritornando una frazione di Cagliari. Nel 1989 acquist\u00f2 nuovamente la propria autonomia.\nNel suo territorio si trova l'aeroporto di Cagliari Elmas.\nStoria.\nIl territorio dove sorge Elmas fu abitato sin dall'epoca preistorica. I rinvenimenti risalgono al neolitico recente e alla civilt\u00e0 nuragica. L'area mostra il successivo insediamento punico e in seguito quello dei romani che qui vi edificarono una mansio. \nNel medioevo assunse importanza il villaggio di \"Semelia\", parte del giudicato di Cagliari, nella curatoria del Campidano di C\u00e0lari, dove venne edificata la chiesa di Santa Caterina, citata in una bolla papale di Gregorio VII del luglio 1079. Nel 1258 con la fine del giudicato cagliaritano, la zona pass\u00f2 prima alla repubblica di Pisa e poi, dopo la battaglia di Lucocisterna (1324), svoltasi nei pressi dell'odierno aeroporto, alla corona d'Aragona che la affid\u00f2 a varie famiglie di feudatari. Da quanto si apprende nell'atto del 1528 in cui Carlo V donava a Isabella Sanjust questo territorio, Semelia si era spopolata mentre un altro villaggio vicino, \"Villa del Mas\" risultava popolato.\nElmas divenne comune autonomo nel 1839 per venire aggregato a Cagliari nel 1937 e poi riconquistare l'autonomia nel 1989.\nSociet\u00e0.\nEvoluzione demografica.\nEtnie e minoranze straniere\nAl 31 dicembre 2019 a Elmas risiedevano 385 cittadini stranieri, pari al 4% della popolazione totale. Le nazionalit\u00e0 straniere pi\u00f9 numerose sono:\nLingue e dialetti.\nA Elmas si parla la lingua italiana e la parlata locale ovvero il campidanese-cagliaritano.\nInfrastrutture e trasporti.\nStrade.\nLa principale via d'accesso all'abitato di Elmas \u00e8 la SS 130, che si sviluppa immediatamente a nord del perimetro urbano e che collega il comune con Cagliari e il suo hinterland. Sempre a nord del borgo la SP8 permette i collegamenti con Sestu e con la SS 131.\nFerrovie.\nNel comune, attraversato a sud dalla ferrovia Cagliari-Golfo Aranci, vi sono la stazione di Cagliari Elmas e la stazione di Elmas Aeroporto. Entrambi gli impianti sono serviti sia dai treni del servizio ferroviario metropolitano di Cagliari, sia dai treni regionali (nel caso di Elmas Aeroporto anche regionali veloci), di Trenitalia. La fermata dell'aeroporto interessa tutti i treni in transito.\nAeroporti.\nL'aeroporto di Cagliari-Elmas \u00e8 il principale scalo aereo della Sardegna per passeggeri movimentati, attivo sia per voli nazionali che internazionali.\nMobilit\u00e0 urbana.\nI servizi del CTM e ARST collegano Elmas con Cagliari e coi comuni limitrofi."}
{"id": "30495", "revid": "110157", "url": "https://it.wikipedia.org/wiki?curid=30495", "title": "Genuri", "text": "Genuri (\"Giauni\" o \"Jauni\" in sardo) \u00e8 un comune italiano di 312 abitanti della provincia del Sud Sardegna, nella sub-regione storica della Marmilla.\nGeografia fisica.\nTerritorio.\nSi trova ai piedi dell'altopiano della Giara, confina con la provincia di Oristano (a ovest) e quella di Nuoro (a nord) dista circa 63\u00a0km da Cagliari e 45 da Oristano.\nStoria.\nArea gi\u00e0 abitata in epoca nuragica per la presenza di alcuni resti di nuraghi, durante il medioevo appartenne al giudicato di Arborea e fece parte della curatoria di Marmilla. Alla caduta del giudicato (1420) fece parte del Marchesato di Oristano. Sconfitti definitivamente gli arborensi (1478) pass\u00f2 sotto il dominio aragonese entrando a far parte del Marchesato di Quirra, feudo prima dei Centelles e poi, dal 1798, degli Osorio de la Cueva. Venne riscattato a questi ultimi nel 1839 con la soppressione del sistema feudale.\nDal 1928 al 1958 fu unito al comune di Tuili.\nMonumenti e luoghi d'interesse.\nDi notevole interesse storico \u00e8 il nuraghe San Marco (oggetto d'interessanti scavi archeologici) e l'omonima chiesa campestre.\nSociet\u00e0.\nLingue e dialetti.\nLa variante del sardo parlata a Genuri \u00e8 il campidanese occidentale.\nEconomia.\nL'economia di Genuri \u00e8 incentrata prevalente sull'agricoltura in genere, olio d'oliva e l'allevamento ovino e caprino."}
{"id": "30496", "revid": "110157", "url": "https://it.wikipedia.org/wiki?curid=30496", "title": "Gesico", "text": "Gesico (\"G\u00e8sigu\" in sardo) \u00e8 un comune italiano di 780 abitanti della provincia del Sud Sardegna, nella subregione della Trexenta.\nStoria.\nArea abitata fin dall'epoca nuragica per la presenza nel territorio di alcuni nuraghi, nel medioevo appartenne al Giudicato di Cagliari e fece parte della curatoria di Siurgus. Alla caduta del giudicato (1258) fu conquistato dai pisani sotto il dominio della famiglia dei conti della Gherardesca, e poi, intorno al 1324, pass\u00f2 agli aragonesi. La villa, che aveva inviato i suoi rappresentanti al parlamento convocato dal re d'Aragona Pietro IV \"il cerimonioso\" a Cagliari nel 1355, divenne sotto gli aragonesi un feudo e per un certo tempo fu posseduto dalla famiglia Carroz. Nel 1368 fu feudo dei Puyalt, quindi dei d\u2019Eril e dei Sanna e, nel XVIII secolo, venne compresa nel marchesato di San Tomaso, feudo prima dei Cervellon, e poi dei Nin Zatrillas, ai quali fu riscattato nel 1839 con la soppressione del sistema feudale.\nMonumenti e luoghi d'interesse.\nArchitetture religiose.\nTra i luoghi di interesse presenti nel territorio di Gesico si segnalano:\nSociet\u00e0.\nLingue e dialetti.\nLa variante del sardo parlata a Gesico \u00e8 il campidanese occidentale.\nInfrastrutture e trasporti.\nFerrovie.\nA circa tre chilometri a sud-est del centro abitato \u00e8 presente la stazione di Gesico, situata lungo il tracciato della ferrovia Cagliari-Isili: lo scalo \u00e8 collegato da relazioni (espletate dall'ARST) aventi termine a Monserrato a sud ed a Mandas e Isili a nord."}
{"id": "30497", "revid": "290023", "url": "https://it.wikipedia.org/wiki?curid=30497", "title": "Gesturi", "text": "Gesturi \u00e8 un comune italiano di abitanti, che si estende per circa 4.500 ettari, nella provincia del Sud Sardegna.\nIl comune \u00e8 situato all'altitudine di 320 metri sul livello del mare, nella regione storica della Marmilla, confinante a nord col Barigadu, a est col Sarcidano e a sud est con la Trexenta. \u00c8 il paese pi\u00f9 a nord dell'alta Marmilla, famoso per la presenza dell'altopiano della Giara che lo sovrasta e per aver dato i natali al beato cappuccino fra Nicola. Risulta essere un luogo di rilievo non solo da un punto di vista paesaggistico, ma \u00e8 anche un importante centro religioso che presenta inoltre interessanti aspetti archeologici.\nGeografia fisica.\nTerritorio.\nIl territorio di Gesturi \u00e8 prevalentemente collinare. Adagiato ai piedi dell'altopiano della Giara, da un punto di vista morfologico \u00e8 caratterizzato dalla presenza di rocce basaltiche di origine vulcanica, data la presenza, in epoche remote, nell'attuale altopiano, di un vulcano attivo. In quest'ambiente domina la macchia mediterranea; imperversano, tra colli e vallate, cisti, lentischi, corbezzoli e rovi. Lungo tutto il costone dell'altopiano vi sono boschi di querce e pioppi, al di sopra questo \u00e8 caratterizzato dalla presenza di immense distese di querce da sughero.\nNumerosi sono gli uliveti e i vigneti presenti su tutto il territorio. La vite e l'ulivo vengono coltivati da tempi antichissimi nella zona. Oggi, il vino e l'olio prodotti nel paese di Gesturi risultano essere di ottima qualit\u00e0. Gran parte del territorio \u00e8 adibito, oltre che al pascolo, anche alla coltura del grano, dell'orzo e dell'avena.\nStoria.\nIl suo toponimo \u00e8 forse di origine preromana ed il suo territorio fu intensamente frequentato in et\u00e0 nuragica, come testimonia l'insediamento di Bruncu Madugui, nella Giara di Gesturi. Esso \u00e8 un protonuraghe, la cui camera a differenza dei nuraghi veri e propri successivi, \u00e8 priva della copertura a pseudocupola ogivale. Il protonuraghe \u00e8 stato eretto in posizione elevata a protezione dell'altopiano della Giara.\nPer lungo tempo, fin dal medioevo il paese appartenne alla \"curador\u00eca\" di Marmilla, nel regno giudicale di Arborea. Per un breve periodo entr\u00f2 a far parte anche del Regno di C\u00e0lari, per poi tornare, dopo qualche anno all'interno del Giudicato d'Arborea. Decurtato per guerra il Regno di Arborea, nel 1409 divenne un villaggio del Regno Catalano-Aragonese e fu concesso al barone Gherardo Dedoni che lo amministr\u00f2 fino al 1480. Il feudo rimase in possesso dei Dedoni fino all'estinzione della casata, avvenuta nel 1590. Negli anni successivi Gesturi fu ereditata da diverse famiglie. Ricordiamo la famiglia dei Zitrillas, quella dei Vico, dei Torrellas e infine dei Zonza-Vico. Nel 1772 il feudo fu incamerato dal demanio regio. Verso l'inizio del 1800 fu ceduto alla famiglia Orr\u00f9 di San Raimondo che ancora oggi mantiene alcune propriet\u00e0 nel comune di gesturi e limitrofi. Il paese venne riscattato agli ultimi feudatari nel 1839 con la soppressione del sistema feudale.\nMonumenti e luoghi d'interesse.\nArchitetture religiose.\nGesturi, oltre a essere famoso per l'altopiano della Giara, che presenta caratteristiche morfologiche uniche, sia per quanto concerne la flora, che la fauna \u00e8 anche un famoso centro religioso.\nLa figura centrale del paese \u00e8 infatti il beato fra Nicola da Gesturi, nato proprio in una modesta abitazione al centro del paesino nel lontano 1882, casa che oggi \u00e8 stata adibita a museo. Oltre a questo luogo di interesse il paese presenta una connotazione fortemente religiosa, per il fatto che nel suo territorio sono presenti sei diverse chiese, quasi tutte in buono stato di conservazione ed alcune recentemente ristrutturate.\nSi ricordano:\nIl centro storico.\nPer la sua integrit\u00e0 e conservazione merita un trattamento a parte il centro storico. Ricco di svariati elementi architettonici, il centro storico del paese simboleggia la rappresentazione pi\u00f9 alta della cultura contadina, attraverso la presenza di numerosi archi e antichi portali e ingressi magnificamente conservati.\nLe vie strettissime e le abitazioni con verande archivoltate sono l'elemento che pi\u00f9 colpisce, che pi\u00f9 di ogni altro impersonifica il paese nella sua cultura secolare agro-pastorale.\nSiti archeologici.\nOltre alle chiese il territorio di Gesturi \u00e8 contraddistinto dalla presenza di numerosi siti nuragici. \u00c8 infatti impressionante il quantitativo di testimonianze prenuragiche (menhir, domus de janas), nuragiche come i nuraghi e le tombe dei giganti, e punico-romane presenti sul territorio. Come citato prima, vari studi e ricerche hanno reso possibile stimare la presenza di circa trenta siti nuragici e archeologici. Oltre al gi\u00e0 citato protonuraghe \"Bruncu Madugui\", si trovano altri 32 siti, quasi tutti situati sull'altopiano della Giara, e sono:\nAree naturali.\nLa Giara.\nQuello che un tempo fu un imponente vulcano, oggi \u00e8 un'incontaminata oasi naturale che da un punto di vista naturalistico non ha eguali in Sardegna e nell'intero bacino del Mediterraneo. Il tavolato della Giara sovrasta il centro di Gesturi e alcuni altri piccoli centri limitrofi (Genoni, Tuili, Setzu) che se ne spartiscono i quasi 4000 ettari di territorio. Quasi la met\u00e0 dell'intero territorio della Giara appartiene a Gesturi.\nL'altopiano raggiunge quasi i 600 m d'altezza e racchiude in un fascino antico, un luogo ricco di storia. La prima carta corografica dell'altopiano risalente al 1840 ad opera del generale piemontese Alberto Ferrero individu\u00f2 in tutta la zona addirittura diciannove nuraghi. Numero che poi fu corretto nel 1924, quando il primo elenco degli edifici monumentali nazionali, curato dalla Direzione Generale delle Belle Arti del Ministero della Pubblica Istruzione individu\u00f2 nel territorio di Gesturi ben ventotto siti nuragici/archeologici. Tra essi il pi\u00f9 importante risulto essere proprio il nuraghe Bruncu Madugui. Studi successivi che trovarono epilogo nel 1962 presso l'Istituto di Antichit\u00e0 Sarde dell'Universit\u00e0 di Cagliari stabilirono che proprio il nuraghe Bruncu Madugui risulta essere il monumento nuragico pi\u00f9 antico della Sardegna, il padre di tutti i nuraghi.\nLa Giara oltre a conservare il suo patrimonio storico, racchiude un importante patrimonio faunistico. Numerosissime specie botaniche trovano asilo nella vegetazione incontaminata. Fiori e piante rare si adattano perfettamente al clima e alla morfologia del territorio. A rendere ancora pi\u00f9 incantevole il paesaggio c'\u00e8 anche la massiccia presenza dell'acqua, sotto forma di \"paulis\": enormi pozze d'acqua profonde anche quattro metri presenti un po' su tutto l'altopiano. Altre caratteristica unica sono le capanne: i ricoveri di animali ma anche di pastori, costruite con blocchi basaltici tenuti uniti dalla malta e dal fango, con il tetto costruito con il cisto, \"mulgegu\", in dialetto gesturese, arbusto presente in notevole quantit\u00e0 su tutta la Giara.\nTutto questo ambiente \u00e8 dominato dalle querce da sughero. Caratteristica unica di questi alberi \u00e8 la loro \"storta postura\". Quasi tutti infatti, risultano essere inclinati per via della forza del vento che soffia impetuoso e indisturbato per quasi tutto l'anno riuscendo a piegare le piante, fin da piccole e adagiandole con gli anni ad una posizione quasi obliqua.\nSimbolo della Giara e di Gesturi e vero padrone dell'altopiano \u00e8 senza dubbio il famoso \"cavallino della Giara\". Specie pi\u00f9 unica che rara, questo cavallo baio selvatico \u00e8 riuscito ad adattarsi alla perfezione e a fare della Giara il suo habitat naturale ideale. \u00c8 presente solo qui, non c'\u00e8 nessun altro esemplare simile in tutta Europa. Le sue caratteristiche oltre al colore scuro, sono le dimensioni alquanto ridotte, un metro e venti circa al garrese e i grandi occhi a mandorla. Vivono in piccoli gruppi, ognuno dei quali ha un maschio dominante. Attualmente il numero dei cavallini si aggira intorno ai 500 esemplari. La Regione Sardegna, attraverso i suoi organi competenti ha attribuito al cavallino della Giara lo status di specie particolarmente protetta con coinvolgimento di tutti gli organi preposti, tra cui il corpo forestale, per la sua tutela e salvaguardia.\nSociet\u00e0.\nLingue e dialetti.\nLa variante della lingua sarda parlata a Gesturi \u00e8 il campidanese occidentale.\nTradizioni e folclore.\nGrazie al ritrovamento di alcune lettere del 1840-50, alle corrispondenze con il Dizionario geografico storico-statistico-commerciale degli Stati di S. M. il Re di Sardegna di Angius-Casalis, alle foto pi\u00f9 antiche e alle testimonianze degli anziani, si \u00e8 arrivati a ricostruire abiti che abbracciano un secolo,dal 1840 al 1950, quando gli abiti sono stati dismessi.\nL'abito pi\u00f9 antico presenta la benda di lino bianca stretta attorno al viso, un giacchino di panno verde di lana, la camicia di tela bianca, un grembiule di panno verde e orlato di seta viola, la gonna di orbace color rosso scuro.\nNei decenni successivi, smesso l'orbace, i tessuti predominanti sono l'indiana (cotone stampato) di vari fondi e colori per le gonne e le giacche, la seta ed il cotone per i fazzoletti di varia foggia.\nVariegate sono le tipologie di giacchini, gonne e grembiuli, in base alla classe sociale di appartenenza e allo stato civile della donna e dell'uomo che li indossavano.\nL'abbigliamento maschile \u00e8 quello classico, e praticamente universale, caratterizzato dalla berrita, dal corpetto, la camicia, is ragas, is cratzonis, is brutzighittus, e per finire la giacca ed il cappotto.\nCultura.\nEventi.\nGrazie alla sua vocazione fortemente religiosa il comune annovera varie festivit\u00e0 e nel tempo \u00e8 riuscito a conservare anche delle interessanti tradizioni agro-gastronomiche come le sagra della pecora e dell'asparago.\nFesta di fra Nicola da Gesturi (prima domenica di agosto).\nLa festivit\u00e0 pi\u00f9 importante \u00e8 senza dubbio quella che riguarda la ricorrenza della morte di fra Nicola, beatificato il 3 ottobre del 1999 da san Giovanni Paolo II.\nFesta molto sentita da un punto di vista religioso che offre due giorni di intense celebrazioni che hanno l'apice nella processione in onore del beato al quale partecipano numerosi fedeli a cavallo, gruppi folk, e tanti altri fedeli, e la Santa Messa celebrata il giorno dopo dall'Arcivescovo con la partecipazione di numerosi sacerdoti.\nFesta della Beata Vergine d'Itria.\nQuesta festivit\u00e0 ha origini antichissime. I documenti sacri originano il culto come influenza della cultura bizantina nell'isola. In onore della vergine nel 1620 \u00e8 stata eretta una chiesa che dista circa 4\u00a0km dal paese, immersa in una delle zone pi\u00f9 suggestive dell'agro gesturese, ricca di sorgenti e attorniato da una vegetazione lussureggiante rappresentata in prevalenza da pioppi e querce. L'edificio \u00e8 un vero e proprio santuario che presenta una struttura a forma di croce latina, con altare principale in pietra e legno.\nOgni anno il rito dedicato alla Vergine si celebra con le novene, che hanno inizio dopo la Pasqua. Al termine del periodo settenario, che dura sette marted\u00ec, i fedeli guidati da parroco partono dal paese e giungono alla in solenne processione alla chiesa campestre, dove per quattro giorni il simulacro della Vergine verr\u00e0 custodito e vegliato dai numerosi devoti con il canto del santo rosario in sardo, de is coggius e di antichi canti devozionali. Il giorno vero e proprio della festa \u00e8 il marted\u00ec di Pentecoste, giorno nel quale il simulacro della Vergine Santissima processionalmente fa ritorno alla chiesa Parrocchiale dove \u00e8 meta continua di devozione del popolo gesturese.\nAlla manifestazione religiosa si \u00e8 aggiunto nel corso degli anni anche una festivit\u00e0 laica che si sviluppa nella \"Sagra della pecora\" servita con patate lesse e fave. L'intreccio intimo del culto religioso con la tradizione della prevalente attivit\u00e0 agropastorale hanno dato luogo, con il tempo, ad un rito unico.\nFesta di Sant'Isidoro e di San Giovanni.\nLa festa di Sant Isidoro di Madrid patrono degli agricoltori, cade il 15 maggio e per tale occasione venivano addobbati i gioghi dei buoi con i fiori selvatici e poi fatti sfilare in processione, buoi ormai sostituiti dai trattori nella vita lavorativa di chi cura i campi e anche i trattori vengono fatti sfilare in processione coperti da tappeti e coperte antiche.\nIl 24 giugno i pastori e tutti i devoti onorano il loro santo patrono san Giovanni Battista, in tale occasione si facevano delle promesse e si poteva diventare \"goppais de froris\" scambiando dei garofani davanti alla statua del santo ci si impegnava a rispettarsi come veri e propri compari.\nFesta di Santa Vitalia, Maria Vergine del Rosario e Santa Teresa.\nChiamata dai gesturesi \"sa festa nosta\" cade la prima domenica di ottobre, mente qualche giorno dopo, esattamente il 15 ottobre si festeggia santa Teresa d'Avila, patrona del paese alla quale \u00e8 dedicata la parrocchia principale.\nSu Scravamentu.\nParticolare rilevanza hanno assunto negli ultimi anni i riti in occasione della settimana santa. Su tutti il solenne atto de su \"scravamentu\" (il dischiodamento). Il venerd\u00ec santo infatti, una delle giornate di pi\u00f9 profondo significato cristiano, si svolge l'atto del dischiodamento di Cristo dalla croce, celebrato con grande solennit\u00e0 e partecipazione da parte dei fedeli.\nSu foghidoni.\nIl 20 gennaio un'altra caratteristica tappa della tradizione gesturese \u00e8 senza dubbio la ricorrenza de \"su foghidoni\", ovvero il fal\u00f2 in onore di San Sebastiano. Grande \u00e8 la partecipazione, tant'\u00e8 che l'usanza ha assunto i connotati di una vera e propria festa. La raccolta della legna e la preparazione del fal\u00f2, rappresentano un momento di festa che culminano, tra una partita a \"sa murra\" e un ballo sardo, con la degustazione di vini e carni locali."}
{"id": "30499", "revid": "439868", "url": "https://it.wikipedia.org/wiki?curid=30499", "title": "Goni", "text": "Goni \u00e8 un comune italiano di 466 abitanti della provincia del Sud Sardegna.\nStoria.\nArea abitata gi\u00e0 nel IV - III millennio a.C. per la presenza nel territorio di importanti aree archeologice, e poi in epoca nuragica, nel medioevo appartenne al giudicato di Cagliari e fece parte della curatoria di Siurgus. Alla caduta del giudicato (1258) pass\u00f2 ai pisani, e successivamente (1324) agli aragonesi, sotto i quali divenne un feudo. Nel 1348, il re d'Aragona Pietro IV \"il Cerimonioso\" la trasform\u00f2 in feudo e la assegn\u00f2 a Guglielmo de Torres, giurisperito e assessore del governo di Cagliari. Nel 1552 appartenne a Tiberio Sanna, membro di una delle pi\u00f9 antiche famiglie sarde legate da sempre alla causa aragonese. Incorporato successivamente (1747) nel marchesato di San Tommaso, fu un feudo dei Cervellon e successivamente dei Nin. A questi ultimi fu riscattato nel 1839 con la soppressione del sistema feudale.\nMonumenti e luoghi d'interesse.\nSiti archeologici.\nNel territorio del paese si trova l'importante sito archeologico di Pranu Muttedu."}
{"id": "30500", "revid": "239497", "url": "https://it.wikipedia.org/wiki?curid=30500", "title": "Gonnesa", "text": "Gonnesa (\"Gonnesa\" in sardo) \u00e8 un comune italiano di 4 775 abitanti della provincia del Sud Sardegna. Si trova nella Sardegna sud-occidentale nella regione dell'Iglesiente.\nGeografia fisica.\nCale, coste e spiagge del Comune.\nNel litorale del Comune di Gonnesa, partendo da nord verso sud, si hanno le seguenti cale, coste e spiagge pi\u00f9 conosciute:\nOrigini del nome.\nIl suo nome \u00e8 stato modificato nel tempo, dal primo termine \"Connesium\", sostituito poi da \"Connese\" e \"Connesa\", fino ad arrivare alla forma attuale. Il nome del paese fa, probabilmente, riferimento ad una base prelatina, \"Gon\", con il significato di colle, altura, monte, e starebbe ad indicare un luogo situato tra i colli.\nStoria.\nL'area fu abitata fin dall'epoca prenuragica e nuragica come testimoniato dal complesso di Seruci e dagli altri nuraghi sparsi nel territorio (S'Erbex\u00ec, Serra'e Nuraxi, Murru Moi, Serra Maverru, Ghilotta, Maiorkina, Genna'e Rej, Mureci, Campu'e mari).\nCome attestano numerosi reperti, l'area fu abitata anche in epoca Fenicia-Punica e Romana: le popolazioni lo occuparono per lunghi periodi, attratte dalla ricchezza dei minerali presenti nel sottosuolo del paese (zinco, rame, piombo, argento).\nNel medioevo l'abitato Conesium e Conesa o Conesi, il villaggio veniva registrato come domus o domestica, cio\u00e8 centro di aggregati rurali e sino al 1257 appartenne al Giudicato di Cagliari, nella curatoria del Cixerri. La locale chiesa in stile romanico dedicata a Sant'Andrea Apostolo , \u00e8 datata tra il XI e il XIII secolo.\nGonnesa compare Citata anche nel breve di Villa di Chiesa, \"La Villa di Conesi \", nel 4 capitolo dove si parla delle Argentiere di questa villa.\nGonnesa pass\u00f2 poi ai della Gherardesca e successivamente al Regno di Sardegna. Il centro fu quindi sotto la tutela amministrativa di Iglesias e poi, dal 1421, fu feudo dei Gessa. Col tempo il paese era stato progressivamente abbandonato e ai primi decenni del XV secolo risulta essere spopolato. Come riportato nei censimenti tale situazione durer\u00e0 fino alla fine del XVIII secolo.\nNel suo territorio vi si crearono diversi \"Furriadroxius\" del piccoli centri di case coloniche costruite nelle campagne dove abitavano poche famiglie dedite alla pastorizia e all'agricoltura.\nSegno che il villaggio non era del tutto spopolato \u00e8 anche una reliquia dedicata a Sant'Andrea e conservata nella parrocchiale che porta incisa una data \"1748\", donata al villaggio dal canonico Antioco Sulas in cambio delle decime del raccolto di quell'anno.\nNel 1774 la famiglia Asquer, i nuovi gestori del feudo succeduti ai Gessa, rifondarono l'antico paese di Villa Conesi, liberando le terre e le case occupate e portandosi con atto ufficiale firmato davanti al notaio 15 nuove famiglie concedendo loro terre case e mezzi per poter coltivare e vivere. Il villaggio da subito segui uno schema di sviluppo geometrico rettilineo, con strade diritte e ben allineate. Nel censimento del 1821 a Gonnesa risultavano 567 abitanti.\nNel corso della seconda met\u00e0 del XIX secolo, grazie alla ripresa dell'attivit\u00e0 mineraria, il territorio fu interessato da una notevole crescita demografica e ai primi del XX secolo il paese contava oltre 3000 abitanti. Nel maggio del 1906 a Gonnesa si verificarono gravi scontri tra minatori e forze dell'ordine che provocarono vari morti e feriti.\nAccorpato a Carbonia nel 1940, il comune riacquis\u00ec la propria autonomia nel 1945. A partire dal secondo dopoguerra Gonnesa, cos\u00ec come il territorio circostante, sub\u00ec la crisi del comparto minerario con la chiusura di numerose miniere.\nDagli anni novanta l'economia del comune \u00e8 stata fortemente legata al vicino comparto industriale di Portovesme, che nel decennio successivo ha tuttavia affrontato una forte crisi che si \u00e8 espansa su tutto il territorio Iglesiente. Il paese gode comunque di una buona attrazione turistica durante il periodo estivo, favorita dalla vicinanza a numerose spiagge e a i due comuni principali della provincia.\nSimboli.\nLo stemma e il gonfalone sono stati concessi con l'apposito Decreto del Presidente della Repubblica datato al 26 gennaio 1986\nMonumenti e luoghi d'interesse.\nLe attrattive turistiche del territorio sono il mare e le spiagge, la flora e la fauna locale, villaggi minerari dismessi, e importanti siti archeologici tra i quali la villaggio e reggia nuragica di Seruci.\nSociet\u00e0.\nEtnie e minoranze straniere.\nGli stranieri residenti a Gonnesa al 1 gennaio 2019 sono 75 e rappresentano l'1,5% della popolazione residente.\nLingue e dialetti.\nLa variante del sardo parlata a Gonnesa \u00e8 il campidanese comune.\nCultura.\nScuole.\nNel comune sono presenti due scuole dell'infanzia, una pubblica e una privata, una scuola primaria e una scuola secondaria di primo grado.\nGeografia antropica.\nFrazioni.\nIl comune si estende per molti chilometri, molti dei quali disabitati. Le zone abitate compongono invece diverse frazioni. La frazione con maggior popolazione \u00e8 quella di Nuraxi Figus che dista 7\u00a0km dal comune e dove \u00e8 situata la Miniera di Monte Sinni, fino al 2018 (anno della sua dismissione) unica miniera carbonifera attiva in Italia. Altre frazioni, composte perlopi\u00f9 da poche case, sono Fontanamare, sede anche dell'omonima spiaggia, Normann, ex villaggio minerario posto sulla collina San Giovanni e raggiungibile attraverso la Strada statale 126 Sud Occidentale Sarda in direzione Iglesias, e i villaggi San Giovanni, Seruci (sede del complesso nuragico), Stazione Monteponi, Terras Collu e Porto Paglia (sede di una antica tonnara ormai dismessa).\nEconomia.\nMiniere.\nSin dagli ultimi decenni dell'XIX secolo nel territorio di Gonnesa, che all'epoca comprendeva anche Bacu Abis, erano presenti numerose miniere per l'estrazione di una grande quantit\u00e0 di materiali, che hanno portato a un rapido popolamento del comune e delle zone limitrofe. A inizio novecento, con la fondazione di Carbonia da parte di Benito Mussolini, l'attivit\u00e0 di estrazione mineraria \u00e8 stata potenziata, fino al secondo dopoguerra, quando questo tipo di attivit\u00e0 ha subito una flessione e ha portato alla chiusura in sequenza della maggior parte delle miniere del comune. La maggior parte di esse sono tuttavia ancora presenti, seppure in condizioni di degrado, e vengono visitate da numerosi appassionati:\nInfrastrutture e trasporti.\nStrade.\nGonnesa \u00e8 raggiungibile solamente attraverso la Strada statale 126 Sud Occidentale Sarda che la collega in direzione sud con Carbonia e il resto del Sulcis e in direzione Nord con Iglesias e alla Strada statale 130 Iglesiente. Il comune ha un facile collegamento anche con la Strada provinciale 83, che attraversa la frazione di Fontanamare e permette di raggiungere le localit\u00e0 marittime di Nebida e Masua, e con la Strada provinciale 108 che permette di raggiungere le frazioni di Seruci e Nuraxi Figus oltre che il comune di Portoscuso e il relativo porto.\nTrasporto pubblico.\nIl servizio di autolinee extraurbane \u00e8 gestito dall'ARST, le cui corse permettono il collegamento col resto del territorio del Sulcis-Iglesiente e con Cagliari, oltre che durante la stagione estiva, con la localit\u00e0 marittima di Plagemesu.\nSino agli anni settanta Gonnesa era dotata di una stazione ferroviaria, posta lungo la linea San Giovanni Suergiu-Iglesias delle Ferrovie Meridionali Sarde, che permetteva di raggiungere in treno sia Iglesias che le frazioni minerarie (Monteponi, Bindua), oltre che Bacu Abis, Carbonia, San Giovanni Suergiu e i comuni dell'isola di Sant'Antioco. Tali collegamenti sono oggi serviti esclusivamente con autobus e la stazione \u00e8 stata chiusa nel 1974 con successiva riconversione ad usi residenziali.\nSport.\nCalcio.\nA Gonnesa \u00e8 presente una societ\u00e0 dilettantistica, il \"Gonnesa Calcio\" (nata nel 1964) che milita attualmente in Seconda Categoria, ma che ha militato in passato anche in Serie D. A livello puramente giovanile pratica attivit\u00e0 l\"'A.S.D. Sport Time Gonnesa\".\nCalcio a 5.\nNel paese sono attive due societ\u00e0 di calcio a 5, una nota come \"Calcioa5 Gonnesa\" e l'altra che \u00e8 una sezione apposita del Gonnesa Calcio.\nAltri sport.\n\u00c8 presente una squadra di pallavolo, Pallavolo Gonnesa (prima erano due: \"Sant'Andrea\" e \"Gadok Volley\") entrambe hanno avuto un passato florido, giocando anche in serie maggiori.\nHa sede a Gonnesa una societ\u00e0 di atletica, l\"'Atletica Gonnesa\", fondata nel 1985. Organizzava nel luglio di ogni anno, fino alla fine degli anni 2000, la gara di atletica di rilevanza nazionale e internazionale \"Gonnesa Corre\".\nNel territorio comunale \u00e8 presente un crossodromo gestito dal \"Mcm Motoclub Gonnesa\" in cui si svolgono spesso gare di rilevanza nazionale."}
{"id": "30501", "revid": "124971762", "url": "https://it.wikipedia.org/wiki?curid=30501", "title": "Gonnosfanadiga", "text": "Gonnosfanadiga (\"Gonnos\" in sardo) \u00e8 un comune italiano di abitanti della provincia del Sud Sardegna.\nGeografia fisica.\nTerritorio.\nIl suo territorio si estende in proporzioni simili tra la pianura del Medio Campidano a nord est, le colline attorno al paese e il massiccio del monte Linas a sud ovest. Comprende inoltre una frazione, Pardu Atzei, che si sviluppa lungo le pendici est del monte Arcuentu, tra i territori di Arbus e Guspini.\nLa pianura \u00e8 di tipo vulcanico-alluvionale, a zone paludose nella stagione invernale, mentre le colline e le montagne, ricche di giacimenti minerari, hanno una composizione variabile con prevalenza di granito, scisto e in generale con alto tasso di rocciosit\u00e0 e limitata profondit\u00e0 dello strato attivo; la vetta pi\u00f9 alta \u00e8 Punta Perda de sa Mesa con i suoi .\nIl centro abitato \u00e8 situato alle pendici della montagna ed \u00e8 attraversato e caratterizzato dal Rio Piras, corso d'acqua a carattere torrentizio che ha sicuramente svolto un ruolo importantissimo nella nascita e nel successivo sviluppo del paese.\nStoria.\nPreistoria e storia antica.\nIl territorio risulta essere abitato sin dalla preistoria, gli studi fanno risalire al Neolitico antico le prime frequentazioni certe, avvenute tra il VI e il IV millennio a.C. nel territorio di Terra 'e Seddari e con almeno altri nove insediamenti di cui sono state ritrovate tracce. In regione Pal'\u2018e Pardu, \u00e8 ancora presente qualche resto di uno dei nuraghi pi\u00f9 antichi dell'isola, o meglio di un Protonuraghe. Vista la tipologia poco conosciuta (il protonuraghe era praticamente uno scavo, all'interno del quale venivano posizionati dei massi a sostegno delle pareti su cui veniva poi costruita una copertura composta per lo pi\u00f9 da terragno) , venne erroneamente ritenuto un nuraghe a torre crollato, e durante la costruzione della strada adiacente venne smembrato per utilizzare i massi nei lavori.\nSi hanno rilevanti evidenze del periodo nuragico che comprendono diversi resti di nuraghi e tombe dei giganti, di cui una, quella di San Cosimo (riportata alla luce dagli scavi nei primi anni ottanta), tra le pi\u00f9 grandi della Sardegna.\nNon si hanno attestazioni certe del periodo fenicio, ma la zona \u00e8 abbastanza vicina sia al mare, da cui arrivavano gli abili navigatori mediorientali, sia a una colonia da loro fondata, Nabui (Santa Maria Neapolis in territorio di Guspini) che ad altre zone certamente frequentate dai Fenici come Antas in territorio di Fluminimaggiore da poter supporre quantomeno dei contatti.\nCirca due secoli prima di Cristo in Sardegna arrivano i Romani e anche il territorio di Gonnosfanadiga \u00e8 ricco di testimonianze che vanno dai numerosi ritrovamenti di monete, suppellettili e armi, all'individuazione di resti di fortificazioni, accampamenti, tombe e ben quattro cimiteri.\nIntorno al VI secolo d.C., in concomitanza con l'arrivo dei bizantini nell'isola, cominci\u00f2 l'opera di evangelizzazione dei monaci greci, testimoniata dai toponimi e dai resti di numerosi luoghi di culto, alcuni dei quali quasi totalmente scomparsi, e uno di cui rimane mirabile esempio: la chiesa campestre di Santa Severa.\nStoria medievale.\nIn epoca medievale nel territorio di Gonnosfanadiga \u00e8 testimoniata l'esistenza di diversi villaggi: Bidda Atzei (o Zei), Gonnos Fanadiga, Gonnos de Montangia,Aqua de Gonnos, come centri che pagavano le decime alla Chiesa negli anni tra il 1341 e il 1359. L'elenco comunque non \u00e8 completo, essendo ancora abitato in quell'epoca il centro di Serru.\nGonnosfanadiga, o meglio il suo territorio faceva parte del giudicato di Arborea, compreso nella curatoria di Bonorzuli e nella circoscrizione della diocesi di Terralba. Alla caduta del giudicato (1420) entr\u00f2 a far parte del Marchesato di Oristano. Sconfitti definitivamente gli arborensi nel 1478, pass\u00f2 sotto la dominazione aragonese.\nStoria moderna e contemporanea.\nCirca la nascita dell'odierno comune le notizie sono un po' incerte. Sicuramente in epoca moderna esiste gi\u00e0 con questo nome e come centro organico.\nInfatti solo con la dominazione spagnola (1479-1714) si hanno documenti che descrivono la vita del paese: appartiene in questo periodo alla contea di Quirra e poi, dal 1603, al marchesato di Quirra. In questo periodo, grazie al fortunato e ricco territorio e alla laboriosit\u00e0 degli abitanti, Gonnosfanadiga, diversamente da tanti altri centri, visse un periodo florido e sereno. Ne sia prova il fatto che quasi tutte le famiglie erano ancora nell'800 proprietarie di estensioni pi\u00f9 o meno grandi di terreni: su 700 famiglie, solo 35 non erano proprietarie. Diverse le attivit\u00e0, oltre a quelle certamente preponderanti di agricoltura e allevamento erano molto diffuse quelle artigianali, con esportazione dei prodotti (formaggi, carni, frutta, lino, tessuti...). Insomma mentre numerosi altri centri all'epoca andarono scomparendo, Gonnosfanadiga viveva invece un momento davvero florido e invidiabile.\nDagli Osorio, marchesi di Qirra, la signoria del paese pass\u00f2 ai Centelles, ai quali fu riscattato nel 1839 con l'abolizione del sistema feudale.\nIl 17 febbraio 1943, durante la seconda guerra mondiale, il paese sub\u00ec un pesante bombardamento ad opera degli americani nei confronti della popolazione civile. Il drammatico evento, di cui tuttora non si \u00e8 avuta ancora una doverosa giustificazione, con oltre cento civili uccisi e decine di feriti, mutilati e dilaniati, lasci\u00f2 una forte impressione nell'immaginario dei gonnesi, uno shock collettivo che ne continua a turbare la memoria.\nMonumenti e luoghi d'interesse.\nArchitetture civili.\nI pozzi pubblici.\nI pozzi pubblici sono davvero numerosi, a tutt'oggi se ne contano circa una cinquantina, ma molti di pi\u00f9 erano in passato. Rivestivano una grande importanza sia per il loro scopo principale di approvvigionamento idrico per il paese che per la non trascurabile funzione di punto di incontro e riunione della popolazione dei vari rioni. Tuttora numerose vie e rioni portano il nome derivato dal pozzo che insisteva nella zona.\nOggi hanno perso entrambe queste funzioni, di risorsa d'acqua e di ritrovo sociale (anche se nelle calde serate estive non \u00e8 raro trovarci gruppetti di vicini di casa, seduti a chiacchierare e cercar refrigerio), ma ancora per i Gonnesi sono un importante punto di riferimento topografico e di memoria storica, oltre che essere un motivo di interesse architettonico e turistico.\nSiti archeologici.\nTomba dei giganti di San Cosimo.\nLa tomba di san Cosimo I, situata in localit\u00e0 San Cosimo, \u00e8 detta anche \"Sa Grutta de Santu Giuanni\".\nLa costruzione megalitica viene datata intorno al 1500 a.C. Presenta una facciata a esedra semicircolare di 26 m, nella quale si apre l'ingresso alla camera tombale, che nel complesso raggiunge circa i 20 metri, facendone una delle pi\u00f9 grandi in Sardegna. La zona su cui insiste la tomba \u00e8 fortemente caratterizzata da resti di insediamenti nuragici.\nDurante gli scavi archeologici condotti nel 1981 furono rinvenuti numerosi oggetti tra cui manufatti in vasellame (ciotole e olle) e una collana in pasta vitrea e vetro. \u00c8 stata inoltre documentata una frequentazione in et\u00e0 romana.\nIl sito \u00e8 facilmente raggiungibile dalla provinciale che da Gonnosfanadiga porta ad Arbus.\nArchitetture religiose.\nChiesa di Santa Severa.\nSituata su una collina a poche centinaia di metri dal centro abitato, alcuni studiosi ne fanno risalire l'origine al periodo paleocristiano (IV-V secolo). Sorge sull'area di un'antica necropoli romana, \u00e8 perci\u00f2 verosimile che la devozione a questa santa risalga a quei primi abitatori del luogo. Ha subito successivi restauri a partire dal 1797.\nIl monumento \u00e8 un edificio con pianta a croce latina, con gli ambienti voltati a botte a tutto sesto. La navata (lunga 10 m e larga 4,2 m) \u00e8 ripartita in tre specchiature da due lesene su cui si impostano i sottarchi della volta; in origine le volte erano estradossate con doppia curva, come si vede osservando i prospetti laterali e il retro. Il tetto \u00e8 a travatura lignea.\nA destra e a sinistra della porta principale sono presenti dei cardini, che reggevano delle transenne. In seguito i monaci greci realizzarono la volta a botte. Lo spazio quadrato nato dall'incontro dei bracci della croce \u00e8 delimitato da archi su cui poggia una cupola semisferica di embrici a squame di 4 metri di circonferenza.\nChiesa di Santa Barbara.\nEdificata nel periodo giudicale dove sorgeva precedentemente la chiesa di Sant'Antonio abate, di cui conserva ancora la campana datata 1388.\nSi tratta della chiesa parrocchiale conosciuta meglio come \"cresia manna\" (chiesa maggiore), poich\u00e9 prima e unica chiesa presente nel paese sino ai primi decenni del '900. Interessante la statua di santa Barbara del 1500cc, santa a cui la chiesa \u00e8 stata dedicata nel 1700.\nChiese scomparse.\nLa chiesa di \"Sant'Antonio Abate\" sorgeva nel villaggio medievale di Gonnos de Montanya, e fu la prima parrocchiale del paese. Sorgeva sull'area dell'attuale chiesa di s. Barbara che la sostitu\u00ec nel ruolo di parrocchiale.\nL'impianto originario era a navata unica con cappelle laterali; oggi si conserva solo una con volta a crociera costolonata su peducci fitoformi.\nNel territorio di Serru si trovano ancora le rovine della chiesa parrocchiale intitolata a san Pietro, lunga 8 metri e mezzo.\n\u00c8 presente anche un'altra chiesa intitolata a \"san Lorenzo\": le sue dimensioni sono 4,10 X 10,45 m pi\u00f9 l'abside, che presenta una lunghezza di 2,40 m con orientamento a est. \u00c8 possibile studiarne l'alzato grazie ad alcuni conci accostati all'interno appartenenti al catino absidale e ad alcuni muri laterali che hanno subito modifiche costruttive.\nLa chiesa di \"Sant'Elia\", antichissima ma gi\u00e0 decadente nel '700 e attiva fino al 1903, crollata il 13 aprile del 1908.\nNel territorio erano presenti anche altre chiese: \"Santa Maria di Monserrato\", \"Santa Maria d'Itria\", \"Sant'Elena\", demolite nel 1761 per ordine generale del Papa, per impedire che vi si rifugiassero i malfattori.\nAltre chiese presenti erano quelle di \"San Giovanni\", \"San Bartolomeo\", \"San Luca\", \"Sant'Anastasia\", \"San Simeone\", \"San Michele\" (di cui sono ancora visibili le mura perimetrali), \"San Domenico\".\nAree naturali.\nParco Perd'e Pibara.\nIl parco Perd'e Pibara \u00e8 situato a sud di Gonnosfanadiga, e per la maggior parte \u00e8 caratterizzato da una fitta e secolare foresta di lecci accompagnata da un tipico sottobosco mediterraneo: filirea, corbezzolo, cisto, erica.\nAltre zone del parco, quelle pi\u00f9 a sud dove le condizioni pedo-morfologiche si inaspriscono, vedono prevalere il cisto, l'elicriso, il timo, la ginestra; \u00e8 presente anche un'ampia zona di rimboschimenti misti: sughere, latifoglie, pini, lecci.\n\u00c8 anche un ambiente ideale per il proliferare di svariate specie di funghi che ne fanno una meta ambita per gli appassionati di micologia.\nAnche la fauna \u00e8 varia e numerosa: cinghiali, volpi, lepri, capre, ricci, donnole, diversi rapaci diurni e notturni, ghiandaie, pernici, piccoli roditori, rettili e gli enormi pesci rossi che vivono in un grande vascone costantemente alimentato dall'abbondanza di acque sorgive.\nAll'interno del parco trova collocazione anche una miniera dismessa di molibdenite, interessante esempio di archeologia industriale.\nIl parco \u00e8 facilmente raggiungibile e attrezzato con diversi punti sosta, tavoli e panchine, e alcuni edifici della miniera, ora restaurati, vengono utilizzati per convegni, mostre, e spesso vi si svolgono manifestazioni naturalistiche, escursionistiche e sportive.\nMiniere.\nUn tempo, probabilmente dalla preistoria e sino agli anni '70, l'attivit\u00e0 mineraria era une delle principali occupazioni in questa zona. Lo sfruttamento industriale arriv\u00f2, tra la fine dell'Ottocento e la met\u00e0 del Novecento, a un'organizzazione tecnica e professionale evolutissima e molto remunerativa per l'intera comunit\u00e0. Ormai il settore \u00e8 stato del tutto abbandonato ma restano le affascinanti e emotivamente coinvolgenti architetture industriali che aveva prodotto.\nNel territorio comunale di Gonnosfanadiga sono presenti le seguenti miniere dismesse:\nSociet\u00e0.\nLingue e dialetti.\nLa variante del sardo parlata a Gonnosfanadiga \u00e8 il campidanese occidentale.\nCultura.\nEventi.\nSagra delle olive.\n\"La sagra delle olive, dell'agroalimentare e dei mestieri locali\" \u00e8 l'appuntamento meglio preparato dai cittadini di Gonnosfanadiga per mettere in mostra le produzioni pi\u00f9 tipiche del paese.\n\u00c8 la pi\u00f9 importante vetrina regionale a tema olivicolo, sia per la sua longevit\u00e0 sia perch\u00e9 si svolge in uno dei territori pi\u00f9 produttivi e rinomati per la qualit\u00e0 della produzione di extravergine e di olive da mensa.\nSi svolge alla fine di novembre, nel pieno della campagna olivicola, e coinvolge piccoli e grandi produttori locali, artigiani e commercianti che operano nella filiera paesana.\nDivenuta meta fissa, sin dalla met\u00e0 degli anni '80, di numerosi intransigenti turisti del gusto, lo \u00e8 ora anche di appassionati di storia, tradizioni e natura, da quando alla sagra si affiancano iniziative che mirano a facilitare la conoscenza e la fruizione del patrimonio culturale e del territorio.\nDurante l'evento \u00e8 possibile assistere tanto al ciclo di produzione dell'olio di oliva extravergine in frantoio\nquanto a mostre, ricostruzioni ambientali e percorsi storici inerenti Gonnosfanadiga e le sue attivit\u00e0.\nFesta della Madonna della Salute.\n\"La festa della Madonna della Salute,\" avviene ogni 2 giugno, il paese si riunisce in festa per celebrare una processione religiosa composta da cavalli e trattori e le traccas abbinati a festa e ornati di fiori, spighe di grano e varie decorazioni, sono seguiti dai gruppi folk provenienti non solo dal nostro comune ma anche da comuni limitrofi, vestiti con abiti rappresentanti l'antichit\u00e0 sarda e i costumi tradizionali dell'antichit\u00e0 gonnese. Segue poi il carro della statua della Madonna della Salute che viene trainata da due buoi ornati da fiori, e campanelle. A suon di launeddas e preghiere il carro trainato dai buoi che trasporta la statua della Madonna della Salute viene seguita dalla folla di fedeli e gonnesi. Le strade si colorano di verde dato dalle foglie di menta e varie erbe che vengono gettate per terra insieme a petali di rose e fiori prima dell'arrivo della Madonna nelle diverse vie del paese.\nLa festa della Madonna della Salute prevede anche un programma civile, dove la via principale del paese (via Porru Bonelli) viene in parte chiusa al traffico per permettere la libera circolazione dei passanti e l'allestimento di varie bancarelle. Nella notte del giorno della processione non mancano mai i classici fuochi pirotecnici che rappresentano un elemento principale che caratterizza la festa della Madonna della Salute.\nGeografia antropica.\nIl territorio comunale comprende anche l'isola amministrativa di \"Pardu Atzei\", avente una superficie di 15,12\u00a0km\u00b2.\nEconomia.\nL'economia di Gonnosfanadiga si basa principalmente sul settore agropastorale e della trasformazione dei prodotti della terra, animato da piccole realt\u00e0 imprenditoriali spesso a conduzione familiare.\nLe sue produzioni di eccellenza sono quelle olivicole, olio e olive da mensa della cultivar Nera di Gonnos (da sempre famose in tutta l'isola e oggi anche oltre i suoi confini vista l'altissima qualit\u00e0 che le distingue dalle produzioni industriali), il pane tipico e l'artigianato dolciario, carni e insaccati derivati dal diffuso allevamento di ovicaprini e suini, il miele, nonch\u00e9 una discreta produzione, anche se in sensibile calo rispetto al passato, di ortofrutticoli di alta qualit\u00e0.\nA proposito di pane tipico, nel tessuto produttivo di Gonnosfanadiga \u00e8 ancora diffusissima la cultura del Lievito Naturale (Fromentu), si consta la presenza di ceppi di 100 anni.\nNe consegue che molti gonnesi si dedicano anche al commercio di tali prodotti, in particolare sono parecchie le macellerie e molte le attivit\u00e0 che commerciano ortofrutta, latte e derivati.\nDa rilevare anche una limitata produzione florovivaistica, forestale (sughero e legna) e tessile.\nMolti dei residenti trovano occupazione nei servizi e nelle industrie del circondario, anche perch\u00e9 nel paese \u00e8 praticamente inesistente l'industria e poco sviluppati i servizi, anche se ultimamente sta crescendo l'impegno nel settore turistico, che potrebbe dare un notevole aiuto a un'economia che in generale stenta a causa sia della forte crisi dell'agroalimentare, sia dell'ormai definitiva chiusura delle miniere, un tempo fonte di benessere del paese, che del quasi definitivo fallimento del polo industriale di Villacidro, dove molti trovavano lavoro come operai o come piccoli imprenditori nell'indotto.\nMolto praticato a livello hobbistico l'artigianato, che per\u00f2 non persegue grosse finalit\u00e0 commerciali.\nTra le varie produzioni hobbiste notiamo la lavorazione del legno e del sughero, della ceramica, di tessuti tradizionali, ma soprattutto spicca la bravura dei maestri coltellinai che da secoli operano a Gonnosfanadiga, la cui arte del coltello vede spesso i suoi gioielli esposti e citati a livello internazionale.\nSport.\nCalcio.\nLa squadra di calcio della citt\u00e0 \u00e8 l\"U.S.D. Gonnosfanadiga\" che milita nel girone A del campionato sardo di Promozione e che gioca le partite nel campo Comunale di via Foscolo.\nI colori sociali sono il bianco e il verde.\nPallavolo.\nLa squadra di pallavolo del paese \u00e8 la \"Polisportiva Primavera\"."}
{"id": "30502", "revid": "22416", "url": "https://it.wikipedia.org/wiki?curid=30502", "title": "Guamaggiore", "text": "Guamaggiore (\"Gomaj\u00f2ri\" in sardo) \u00e8 un comune italiano di 948 abitanti della provincia del Sud Sardegna, nella subregione della Trexenta.\nStoria.\nL'area fu abitata in epoca prenuragica (fin dal IV millennio a.C.), nuragica, punica e romana, per la presenza nel territorio di diverse testimonianze archeologiche.\nDurante il medioevo appartenne al Giudicato di Cagliari e fece parte della curatoria della Trexenta. Alla caduta del giudicato (1258) il territorio pass\u00f2 per breve tempo al giudicato di Arborea; il giudice Mariano II nel 1295 lasci\u00f2 in eredit\u00e0 i territori dell'ex giudicato di Cagliari alla repubblica di Pisa, feudo dei Visconti. Nel 1324 il paese pass\u00f2 agli aragonesi insieme a tutti i centri delle ex curatorie di Trexenta e di Gippi; nel 1421 il villaggio, con tutti gli altri paesi della ex curador\u00eca d\u00ec Trexenta, fu dato in amministrazione a Giacomo de Besora che nel 1434 ne ottenne la concessione feudale. Nel 1497 il paese fu unito alla contea di Villasor, feudo di Giacomo de Alag\u00f3n. Nel 1594 la contea fu trasformata in marchesato.\nIl paese fu abbandonato in seguito alle epidemie d\u00ec peste del 1651-55 e del 1681. I sopravvissuti si trasferirono un po' pi\u00f9 a nord, dove sorge il paese attuale.\nNel 1703 il feudo venne donato da Artale de Alag\u00f3n alla figlia Isabella sposata con Giuseppe da Silva. Ai Da Silva - Alagon fu riscattato nel 1839 con l'abolizione del sistema feudale.\nDal 1928 al 1946 fu aggregato, insieme ad Ortacesus, al comune di Selegas.\nSociet\u00e0.\nLingue e dialetti.\nLa variante di sardo parlata a Guamaggiore \u00e8 il campidanese occidentale"}
{"id": "30505", "revid": "15756", "url": "https://it.wikipedia.org/wiki?curid=30505", "title": "Las Plassas", "text": "Las Plassas (\"Is Pratzas\" in sardo) \u00e8 un comune italiano di 223 abitanti della provincia del Sud Sardegna.\nGeografia fisica.\nTerritorio.\nSorge nella regione storica della Marmilla, nel fondovalle del corso del Flumini Mannu, e, insieme a Baradili, Nureci, Setzu e Bidon\u00ec, \u00e8 uno dei comuni pi\u00f9 piccoli della Sardegna.\nStoria.\nIl paese ha origini antiche, il suo territorio venne popolato fin dalle epoche preistoriche. In epoca romana venne a far parte del territorio della \"Colonia Augusta Uselis\" e vi venne edificato un maestoso tempio a Giove da parte dei suoi abitanti, chiamati allora \"Uneritani \"; lo testimonia un'epigrafe attualmente esposta presso il MudA (Museo comunale multimediale del Regno di Arborea).\nNel medioevo il villaggio fece parte della \"curador\u00eca\" di Marmilla (circoscrizione amministrativa medievale) nel giudicato di Arborea e nel suo territorio venne edificato un castello che faceva parte della cortina meridionale del regno arborense.\nLe vicende trecentesche di questo villaggio e del castello sono raccontante in maniera avvincente ed immersiva nelle sale del MudA, Museo multimediale del regno d'Arborea.\nA partire dal 1410, con la caduta del giudicato, il suo territorio venne conquistato dagli aragonesi e venne a far parte del Regno di Sardegna e dal 1420 venne infeudato prima ai de Montcada, poi ai Royg; nel 1477 pass\u00f2 ai Besal\u00f9, sotto i quali venne costituito in Baron\u00eca di Las Plassas. Nel 1541 venne acquistato da A\u00e7or Zapata con diploma di Carlo V firmato a Ratisbona il 6 maggio 1541 (Archivio di Casa Zapata, d.f.1).\nDon A\u00e7or II Zapata Montpalau, primo barone di Las Plassas, gi\u00e0 maggiore del porto di Iglesias, alcalde del castello di Cagliari, cavaliere di Calatrava, ambasciatore dello Stamento Militare al re Filippo II nel 1560. La baronia comprendeva il castello, i cui ruderi sono ancora oggi visibili, e le ville annesse: Barumini, dove sorge il Museo Casa Zapata, e Villanovafranca. Da allora la famiglia Zapata (che si era altres\u00ec imparentata con gli Ingarao ed aveva assunto il nome del paese come predicato nobiliare, divenendo Ingarao Zapata di Las Plassas) mantenne il feudo fino al 1839, quando venne riscattato con l'abolizione del sistema feudale voluto dai Savoia. La famiglia Zapata dimor\u00f2 in Sardegna fino alla fine del XX secolo.\nSimboli.\nLo stemma del Comune \u00e8 stato concesso con Decreto del presidente della Repubblica del 18 aprile 2006, e si blasona:\nNello stemma sono rappresentati il castello di Las Plassas e l'albero arborense, simbolo storico del Giudicato di Arborea ed oggi della provincia di Oristano.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2010 la popolazione straniera residente era di 4 persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nMarocco 3 1,13%\nLingue e dialetti.\nLa variante del sardo parlata a Las Plassas \u00e8 il campidanese occidentale."}
{"id": "30506", "revid": "57872", "url": "https://it.wikipedia.org/wiki?curid=30506", "title": "Lunamatrona", "text": "Lunamatrona (\"Lunamatr\u00f2na\" in sardo) \u00e8 un comune italiano di abitanti della provincia del Sud Sardegna. Dista 56\u00a0km da Cagliari.\nGeografia fisica.\nTerritorio.\n\u00c8 situato a 180 metri sul livello del mare, nella piana interna della Marmilla tra il fiume Mannu e la zona collinare della Trexenta.\nOrigini del nome.\nL'origine del nome ha pi\u00f9 interpretazioni. C'\u00e8 chi lo fa derivare da \"Juno\", Giunone, accompagnato dall'attributo \"matrona\", chi invece preferisce rifarsi al termine \"luna\", che identifica la divinit\u00e0 notturna Diana, la romana Proserpina dea delle tenebre. In questo caso Lunamatrona acquista il significato di Luna Regina.\nStoria.\nLa zona era abitata gi\u00e0 in epoca nuragica, per la presenza di numerosi nuraghi, e in epoca romana, per la presenza di alcune tombe con vari reperti archeologici.\nIn epoca medioevale appartenne al Giudicato di Arborea e fece parte della curatoria di Marmilla. Alla caduta del giudicato (1410) entr\u00f2 a far parte del Marchesato di Oristano.\nIn seguito al fallimento della rivolta antiaragonese di Leonardo Alagon, ultimo marchese di Oristano, dopo la battaglia di Macomer (1478) tutta l'area pass\u00f2 sotto il dominio aragonese. In epoca aragonese fece parte dell'Incontrada di Parte Montis, appartenente alla contea di Quirra, feudo dei Carroz. Nel 1603 la contea divenne un marchesato, feudo dei Centelles. In periodo sabaudo, nel 1798, pass\u00f2 agli Osorio de la Cueva, in possesso dei quali rimase fino al 1839 quando fu riscattato in seguito alla soppressione del sistema feudale.\nSociet\u00e0.\nLingue e dialetti.\nLa variante del sardo parlata a Lunamatrona \u00e8 il campidanese occidentale.\nCultura.\nMedia.\nIl paese ebbe negli anni ottanta (e fino al 1990) un'emittente radiofonica di un certo seguito: Radio Lunamatrona.\nFeste e sagre tradizionali.\nVi si tiene annualmente, ogni prima domenica di settembre, la sagra del melone coltivato in asciutto, della malvasia e della pecora in cappotto.\nSport.\nNel paese sono attive diverse societ\u00e0 sportive: l'Unione Sportiva Lunamatrona, nata nel 1977, gestisce la squadra locale di calcio, militante nel campionato di Seconda Categoria ma con dei trascorsi in Promozione, e tutto il settore giovanile; la Virtus Luna spazia nel campo della pallavolo femminile e del calcio a 5 maschile, la cui formazione nel 2008 ha conquistato il titolo di campione regionale Anspi; l'Associazione Sportiva Dilettantistica Sentieri Alternativi pratica il trekking."}
{"id": "30509", "revid": "239497", "url": "https://it.wikipedia.org/wiki?curid=30509", "title": "Masainas", "text": "Masainas (\"Masainas\" in sardo) \u00e8 un comune italiano di abitanti della provincia del Sud Sardegna, nella sub-regione del Sulcis.\nGeografia fisica.\nTerritorio.\nLa conformazione orografica \u00e8 caratterizzata dalle ultime propaggini dei monti del Sulcis in particolare il \"monte Floris\" , la \"Punta di Antiogu Sardara\" (391\u00a0m) e \"Sa Serra Manna\" (293\u00a0m), unici rilievi di una certa importanza ricchi di superfici arborate e cespugliate tipiche della flora spontanea locale e di superfici rimboschite con pini e altre specie arboree, oltrech\u00e9 di presenza faunistiche e minerarie; tanto \u00e8 vero che 1124 ettari di superficie del territorio sono stati inclusi dalla Regione Sarda nel \u201c\"Piano dei Parchi naturali\"\u201d con la L.R. n. 31/1989.\nDalle suddette alture il territorio digrada dolcemente verso il capoluogo di Masainas e poi fino al mare di Porto Botte (golfo di Palmas), il cui litorale, ancora incontaminato, \u00e8 caratterizzato da una striscia di fine sabbia bianca accompagnata da fitti ginepri fino alle colline di \"monte Sarri\" e \"monte Sa Perda\", prospicienti le acque dinanzi all'isola di Sant'Antioco. Il litorale \u00e8 composto di di dune sabbiose e circa di costa collinare e rocciosa.\nImportante \u00e8 l'attivit\u00e0 degli scavi minerari.\nCale, coste e spiagge del Comune.\nNel litorale del Comune di Masainas, partendo da nord verso sud, si hanno le seguenti cale, coste e spiagge pi\u00f9 conosciute:\nStoria.\nMasainas ha origini antiche risalenti al Neolitico, nella zona di \"Is Solinas\"', infatti, sono stati rilevati insediamenti umani. \nNelle epoche successive il territorio di Masainas \u00e8 stato interessato da insediamenti nuragici, da infiltrazioni fenicio-puniche e, tra il III e il II secolo a.C., dalla penetrazione romana, in seguito alla conquista di Solki, l'odierna Sant'Antioco.\nSono stati infatti ritrovati tra Masainas e Giba dei resti che fanno pensare ad una fabbrica di utensili di terracotta risalenti al periodo della penetrazione romana nell'entroterra sarda. Da scavi fortuiti sono stati ritrovati dei sarcofaghi di pietra risalenti all'et\u00e0 romana, la cui particolarit\u00e0 \u00e8 che queste sepolture sono state fatte nel terreno sabbioso e per questo uniche in Sardegna. Sempre in localit\u00e0 \u201c\"Is Manigas\"\u201d sono state trovate delle monete presumibilmente indicanti la presenza di un sito romano. In localit\u00e0 \u201c\"Serra lepuris\"\u201d sono state trovate due tombe scavate nella roccia, fatte a sepolcro e chiuse da una grossa pietra. Gran parte dei reperti ritrovati nel territorio comunale si trova ora al museo archeologico di Cagliari.\nNel 1200 circa Masainas (come pure Villarios e Giba, ville appartenenti al giudicato di Cagliari, nella curatoria del Sulcis) fu terra di predicazione da parte di monaci Benedettini che costruirono dei monasteri (guventus) a cui ancor oggi si riferisce la denominazione di territorio comunale (Su Guventu).\nLa chiesa di San Giovanni Battista \u00e8 l'unico monumento di particolare rilievo e il primo nucleo \u00e8 oggi trasformato in \u201c\"cappella interna\"\u201d. Sembra chiaro l'influsso gotico-aragonese e in questo caso risalirebbe al 1500 o 1600. Qualche studioso, per\u00f2, parla addirittura dell'anno 1000 o poco pi\u00f9 tardi. In questo caso ci sarebbe l'influsso del tardo romanico.\nL'odierno centro abitato, inizialmente un \"medau\" (casale), poi divenuto \"boddeu\" (insieme di casali), si svilupp\u00f2 attorno alla chiesetta, verso la fine del XVIII secolo . Nel 1820 Masainas era un centro piuttosto attivo e ricco per la sua florida agricoltura e pastorizia. Infatti, grazie al vasto territorio pianeggiante e fertile, si contava una grossa presenza di agricoltori e pastori, anche provenienti dal Nuorese e dall'Iglesiente.\nNel 1839 Masainas era il pi\u00f9 grosso centro abitato della zona contando 447 famiglie e 1806 abitanti e che segu\u00ec le sorti del marchesato di Palmas affidato a Gioacchino Bon Crespi di Valdura, ultimo a fregiarsi di titolo nobiliare su queste terre.\nSimboli.\nLo stemma del Comune di Masainas \u00e8 stato concesso con il Decreto del presidente della Repubblica del 21 settembre 2004.\nMonumenti e luoghi d'interesse.\nIl territorio comunale di Masainas \u00e8 ricco di presenze archeologiche in particolare di numerosi resti dell'antica civilt\u00e0 nuragica. Sono presenti pi\u00f9 di dieci nuraghi di cui ricordiamo il nuraghe Is Fais. Il complesso nuragico di Is Fais \u00e8 costituito da quattro torri disposte a croce.\nInoltre vanno ricordati:\nSociet\u00e0.\nLingue e dialetti.\nLa variante del sardo parlata a Masainas \u00e8 il campidanese sulcitano.\nGeografia antropica.\nFrazioni.\nIl Comune di Masainas comprende le seguenti frazioni:"}
{"id": "30510", "revid": "22416", "url": "https://it.wikipedia.org/wiki?curid=30510", "title": "Monastir (Italia)", "text": "Monastir (\"Murist\u00e8ni\" in sardo) \u00e8 un comune italiano di abitanti della provincia del Sud Sardegna.\nStoria.\nIl primo insediamento umano risale al Neolitico (3000 a.C.). Vari rinvenimenti archeologici nuragici, punici e romani testimoniano che il territorio continu\u00f2 ad essere popolato anche nei millenni successivi.\nNel Medioevo sorse l'abitato attuale, ad opera di monaci Camaldolesi. Il nome \"Monastir\" sembra che derivi dalla parola catalana che indica un monastero. Un'altra teoria riporta invece al termine sardo, \"murist\u00e8ni\", che indica i posti dedicati alla sosta e al rifornimento dei viveri per i viandanti. Cosa avallata anche dal fatto che Monastir \u00e8 sempre stato un punto importante per chi viaggiava lungo l'asse Sud/Nord.\nMonastir in epoca giudicale fece parte del Giudicato di Cagliari, nella curatoria di Parte Olla, e, in seguito alla scomparsa manu-militari di quest'ultimo nel 1258, di quello di Arborea. Dopo il periodo di appartenenza pisana (essendo stato ceduto alla repubblica di Pisa da Mariano II di Arborea nel 1295) pass\u00f2 nel 1324 al Regno di Sardegna, dominio degli Aragonesi. In epoca aragonese la villa fu venduta (1455) al mercante Pietro Bellit, e un suo discendente, Lodovico Bellit, fu creato barone: Monastir ebbe da allora il titolo di baronia.\nIl paese fu riscattato nel 1839 a Joaqu\u00edn Bou Cresp\u00ed de Valldaura y Carvajal, Conde de Orgaz, Castrillo y Sumac\u00e1rcer, Marqu\u00e9s de Villasidro y Palmas, Conde de Serramagna, ultimo feudatari, con la soppressione del sistema feudale.\nSociet\u00e0.\nLingue e dialetti.\nLa variante del sardo parlata a Monastir \u00e8 il campidanese occidentale."}
{"id": "30516", "revid": "2015336", "url": "https://it.wikipedia.org/wiki?curid=30516", "title": "Cales", "text": "Cales era la pi\u00f9 importante citt\u00e0 dell'antico popolo italico degli Ausoni.\nSi trovava sulla via Latina (l'attuale via Casilina), vicino alle montagne sannitiche, pochi chilometri a nord di Casilinum (l'attuale Capua) e poco a sud di Teanum Sidicinum (l'odierna Teano), a non molta distanza dalla moderna Calvi Risorta nel cui comune si trova il sito archeologico.\nStoria.\nNell'ambito della penetrazione in Campania, nel 335 a.C. i Romani conquistarono la citt\u00e0 sotto la guida del console Marco Valerio Corvo.\nL'anno successivo venne dedotta una colonia di diritto latino, la prima colonia romana nella zona. In seguito furono dedotte le colonie di Suessa (l'odierna Sessa Aurunca), Acerra ed altre.\nLa citt\u00e0 era economicamente fiorente, giacch\u00e9, come afferma Livio \"praeda capta ingens est\".\nImportante e famoso era il vino caleno. Altrettanto famose erano le ceramiche calene, stampate in rilievo e decorate in modo da sembrare stoviglie di bronzo."}
{"id": "30517", "revid": "124815255", "url": "https://it.wikipedia.org/wiki?curid=30517", "title": "Aiello del Sabato", "text": "Aiello del Sabato (, \"Ajello d'o Sabbato\" in dialetto irpino) \u00e8 un comune italiano di abitanti della provincia di Avellino in Campania.\nOrigine del nome.\nIl termine deriva dal latino \"agellus\", diminutivo di ager (campo). L'aggiunta del nome \"Sabato\" \u00e8 dovuta alla presenza di diversi comuni e frazioni omonimi e deriva dal fiume Sabato, che percorre la bassa Irpinia in direzione nord congiungendosi poi al Calore Irpino all'altezza di Benevento, ma che curiosamente non attraversa n\u00e9 lambisce il territorio comunale, scorrendo poco pi\u00f9 di 1\u00a0km ad est dello stesso.\nGeografia fisica.\nIl territorio comunale si colloca in una zona collinare, ricca di vegetazione e sorgenti d'acqua, immediatamente a sudest del capoluogo, dal cui centro cittadino dista circa 4\u00a0km; in particolare, il centro storico occupa una collina di circa 440 metri d'altitudine, che domina da un lato l'intero Sistema Urbano di Avellino, di cui il comune stesso fa parte, e dall'altro l'alta valle del fiume Sabato.\nStoria.\nAlcuni scavi archeologici lasciano pensare che la fondazione delle citt\u00e0 abbia origine in epoca romana se non addirittura nel Paleolitico. Tutte le abitazioni delle colline circostanti furono delle ville romane o case dove gli abitanti si rifugiarono durante il periodo di invasione da parte dei Longobardi. I primi documenti scritti risalgono al 1045.\nSociet\u00e0.\nEtnie e minoranze straniere.\nAl 1\u00ba gennaio 2010 nel territorio di Aiello del Sabato risultano residenti 76 cittadini stranieri. I gruppi pi\u00f9 numerosi sono quelli di:\n\"fonte Istat\"\nLingue e dialetti.\nAccanto alla lingua italiana, nel territorio di Aiello del Sabato \u00e8 in uso il dialetto irpino.\nCultura.\nEventi.\nFavolarte.\nDal 2008, solitamente nella prima settimana di agosto, si svolge nel centro storico del paese il reality show medievale \"Favolarte\". Lo spettacolo, che vede le quattro principesse (rappresentanti delle quattro contrade aiellesi) rinchiuse dalla regina tra le mura di un castello per 72 ore, prende spunto dalla visita della Regina Giovanna I di Napoli, la quale, secondo la tradizione, dimor\u00f2 ad Aiello per 25 giorni nel Palazzo Ricciardelli.\nFiano Music Festival.\nDal 2003, il primo weekend di settembre si svolge il \"Fiano Music Festival\", evento enogastronomico che abbina alla degustazione dei vini tipici della tradizione irpina (Fiano di Avellino DOCG in primis) prodotti dalle migliori cantine della zona, concerti swing-jazz e manifestazioni artistiche di vario genere. Il festival, svolto in collaborazione con Slow Food e numerose associazioni locali, dall'ottava edizione (2010) viene ospitato nelle ampie sale del nuovo centro sociale. Fino al 2009 l'evento si \u00e8 svolto nell'elegante location di Villa Preziosi, nella frazione di Tavernola San Felice.\nGeografia antropica.\nUrbanistica.\nIl centro storico \u00e8 andato progressivamente espandendosi, principalmente in direzione Cesinali, in seguito al continuo afflusso di nuovi abitanti, provenienti per lo pi\u00f9 dal vicino capoluogo. Il comune inoltre comprende le frazioni Tavernola San Felice, un tempo comune autonomo, e Sabina, quest'ultima a ridosso del comune di Atripalda e separata dal resto della cittadina dal nucleo urbano di Cesinali, che pure per diversi anni (1927-1950) ha fatto parte del comune di Aiello del Sabato."}
{"id": "30518", "revid": "124815409", "url": "https://it.wikipedia.org/wiki?curid=30518", "title": "Altavilla Irpina", "text": "Altavilla Irpina (\"A'tav\u00ecll\" in dialetto irpino) \u00e8 un comune italiano di abitanti della provincia di Avellino in Campania.\nGeografia fisica.\nIl territorio comunale si estende su tre colli (Torone, Ripa e Foresta) dominanti la Valle del Vellola e del torrente San Giulio (conosciuta anche come media valle del Sabato) ed \u00e8 ben protetto alle spalle dalla cresta montuosa di Toro, San Mango e Sassano.\nL'abitato resta comunque bene interconnesso in quanto si sviluppa uniformemente verso sud e verso est a partire dal centro storico.\nStoria.\nLe origini di Altavilla sono certamente antiche: addirittura, vi \u00e8 chi ritiene che Virgilio l'abbia menzionata nell\"'Eneide\", col nome di \"Poetilia\". Certamente, molto pi\u00f9 tardi, nel 1882 Giovanni Verga vi ci ambient\u00f2 il romanzo \"Il marito di Elena\".\nLe prime evidenze storiche risalgono invece al castello, denominato di \"Altacauda\", che in epoca longobarda esisteva nell'attuale territorio comunale. Si arriv\u00f2 poi, dopo alterne vicende, nel XII secolo alla dominazione dei Normanni.\nSuccessivamente il feudo contenente tale nucleo abitato pass\u00f2 alla famiglia De Capua e solo allora si giunse al nome di \"Altavilla\" per mezzo del quale Luigi De Capua cos\u00ec ricordava il proprio casato nonch\u00e9 la sua provenienza dall'omonima citt\u00e0 in Normandia\n\u00c8 conosciuto come il paese dello zolfo per la presenza di uno dei pi\u00f9 importanti giacimenti della Campania rinvenuto alla fine del XIX secolo.\nGli ulteriori passi della storia del comune seguiranno quelli del resto del territorio circostante e poi della storia nazionale.\nSociet\u00e0.\nEtnie e minoranze straniere.\nAl 31 dicembre 2017 nel comune di Altavilla Irpina risultano residenti 102 stranieri. I gruppi pi\u00f9 numerosi sono quelli di:\nLingue e dialetti.\nAccanto alla lingua italiana, nell'ambito del territorio comunale di Altavilla \u00e8 in uso una variet\u00e0 del dialetto irpino.\nEmigrazione.\nCome nel resto della Campania l'emigrazione anche da Altavilla Irpina pu\u00f2 dirsi cominciata con l'Unit\u00e0 d'Italia, quando in tutto il Sud Italia vennero difatti importate le regole sociali ed economiche di uno Stato (quello piemontese unificatore) che poteva dirsi straniero, dando inizio a quelle problematiche storicamente poi rese con la locuzione di questione meridionale\nLa prima ondata migratoria a partire dagli anni settanta del XIX secolo \u00e8 stata poi arrestata dalla prima guerra mondiale: gli emigranti di questi anni non riuscivano a mantenere facilmente i rapporti con le famiglie e le terre di origine e per di pi\u00f9 se ne \u00e8 persa traccia.\nTra le due Guerre Mondiali i principali paesi di accoglienza per gli emigranti altavillesi furono: Francia, Svizzera, Germania, e Belgio, Stati Uniti d'America, Argentina, Canada, Venezuela e Australia.\nL'emigrazione nel Secondo Dopoguerra in Altavilla ha toccato il suo culmine nel decennio 1960-1969, i paesi destinatari sono stati Svizzera, Germania e Belgio in Europa, Australia, Stati Uniti e marginalmente altri Paesi dell'America Meridionale. In particolare si segnala che la maggior parte degli emigrati altavillesi in Australia si sono stabiliti nei dintorni della citt\u00e0 di Adelaide dove ancora oggi \u00e8 grossa la comunit\u00e0 altavillese, dotata di forte uno spirito di identit\u00e0 con il comune di origine, e dove non \u00e8 inverosimile per strada ascoltare 70enni esprimersi in dialetto irpino.\nGli emigranti di questo periodo sono quelli che grazie ai mezzi di comunicazione sempre pi\u00f9 accessibili sono rimasti meglio in contatto con le loro famiglie di origine, spesso facendo s\u00ec che, dopo essersi definitivamente stabiliti nello Stato che li aveva accolti, abbiano chiamato a s\u00e9 i propri familiari (fratelli, genitori) restati in Italia. In altri casi il legame con i loro parenti ancora in Italia - e ad Altavilla in particolare - diviene per essi motivo di tornarvi oggi annualmente durante il periodo estivo.\nL'emigrazione quasi arrestata a partire negli anni settanta \u00e8 poi ripresa negli Anni 2000 con motivazioni diverse. Oggi vanno via per lo pi\u00f9 giovani laureati o diplomati che, proprio a motivo della propria specializzazione e del percorso formativo seguito, non trovano in zona possibilit\u00e0 di impiego in linea con le proprie ambizioni o necessit\u00e0. In questo caso le mete sono per lo pi\u00f9 nazionali, quali le citt\u00e0 di Roma e Milano e relative conurbazioni urbane.\nInfrastrutture e trasporti.\nIl comune dispone di una propria stazione ferroviaria, sita nei pressi delle vecchie miniere di zolfo, sulla direttrice non elettrificata ed a binario unico Benevento-Avellino. La stazione cittadina si colloca a met\u00e0 strada fra i due capoluoghi con cui \u00e8 collegata (15\u00a0km circa da ciascuno).\nIl traffico passeggeri da tale stazione ferroviaria in arrivo, destinazione o pendolare dal comune di Altavilla \u00e8 molto scarso data la posizione della stessa diversi chilometri fuori dal centro abitato ed ai piedi di questo. Tale considerazione del resto vale per la maggior parte delle stazioni della linea.\nI convogli sono formati da automotrici diesel Aln 668 per lo pi\u00f9 in composizione singola (68 posti) o pi\u00f9 moderni treni Minuetto da 122 posti.\nMolto pi\u00f9 sviluppati ed utilizzati in zona sono i collegamenti via pullman.\nAltavilla \u00e8 capolinea di diverse linee di bus. \u00c8 collegata con frequenza con il proprio capoluogo di provincia Avellino, mentre diverse altre autocorse, utilizzate per di pi\u00f9 da studenti universitari, permettono di giungere a Benevento.\nDi recente istituzione (2011) \u00e8 un collegamento di bus diretto verso la citt\u00e0 di Roma, i cui orari variano in funzione dei giorni della settimana.\nDal punto di vista stradale il comune \u00e8 lambito dalla ex Strada statale 88 dei Due Principati che permette di raggiungere direttamente i capoluoghi di Avellino e Benevento; si dipartono inoltre diverse strade provinciali che la collegano ai comuni confinanti."}
{"id": "30523", "revid": "15756", "url": "https://it.wikipedia.org/wiki?curid=30523", "title": "Bagnoli Irpino", "text": "Bagnoli Irpino (\"Vagnulo\" in dialetto irpino) \u00e8 un comune italiano di abitanti della provincia di Avellino in Campania.\nBagnoli \u00e8 nota per il lago Laceno, compreso nel suo territorio, \nGeografia fisica.\nBagnoli Irpino sorge a ridosso dei monti Picentini, nell'alta valle del Calore. Le vette pi\u00f9 alte che appartengono al territorio comunale sono il monte Cervialto (), il \"Rajamagra\" ed il \"monte Cervarolo\". L'altopiano di Laceno \u00e8 sito tra questi ultimi; sul piano sono presenti un lago di origine carsica, le \"Grotte del Caliendo\" e piccole sorgenti che alimentano l'acquedotto comunale. \nStoria.\nIl comune fa parte della regione storica del Sannio Irpino, da quando (intorno all'anno 1000 a.C.) i Sanniti Hirpini giunsero alle sorgenti del Calore sotto la guida dell\"'hirpus\" (=lupo in lingua osca). Con la conquista del Sannio da parte dei romani e il suo smembramento, il paese rinacque sotto il dominio dei Longobardi e del loro castello intorno all'anno 870. L'arrivo dei Normanni, intorno all'anno 1000, serv\u00ec a ricomporre il paese, unendo tutti i suoi casali. Nel 1450 la venuta dei Cavaniglia, che comperarono la contea di Montella, diede nuovo impulso al paese non solo nell'artigianato (famosa la seta di Bagnoli), ma anche nelle arti.\nNell'archivio della biblioteca statale di Montevergine esiste una sezione dedicata alle \"Famiglie locali\", in cui sono conservati documenti appartenuti a famiglie \"notevoli per la storia dell'Irpinia\", tra cui figurano le seguenti di Bagnoli Irpino: Cione, De Rogatis, Dell'Osso, Pallante.\nSociet\u00e0.\nLingue e dialetti.\nAccanto alla lingua italiana, a Bagnoli \u00e8 in uso una variet\u00e0 del dialetto irpino.\nMonumenti e luoghi d'interesse.\nChiesa Madre Collegiata Santa Maria Assunta.\nLa chiesa si trova nel centro storico del paese. Databile intorno al 900, con l'arrivo dei Longobardi, \u00e8 a croce latina con tre navate. Un incendio divampato nel 1651 distrusse il vecchio impianto. La successiva ricostruzione, vede la lunghezza diventare larghezza, il resto come oggi si presenta. All'interno vi sono opere d'arte (quasi tutte fattura di artisti bagnolesi), tra quelle di rilievo possiamo elencare:\nComplesso monumentale di San Domenico.\nLa chiesa \u00e8 databile intorno al 1458, mentre il complesso del convento con studentato \u00e8 del Seicento, voluto da padre Ambrogio Salvio, confessore dell'imperatore Carlo V. Lo studentato fu molto importante per il comune per il suo sviluppo e cultura. Presenta un campanile alto 30 metri e all'interno vi sono opere di Marco dal Pino da Siena, tra cui \"Madonna col Bambino\" e \"Madonna del Rosario\".\nI castelli.\nNel paese sono presenti due castelli. Il primo \u00e8 di origine longobarda, eretto intorno all'870, quando il principato di Benevento fu diviso dando origine a quello di Salerno; il secondo \u00e8 di origine normanna, datato tra il 1050 e il 1100. Ne restano mura ben visibili e ben conservate (anche oggetto di restauro).\nPalazzo della Tenta.\nIl palazzo Tenta \u00e8 un palazzo storico, del Cinquecento, che in passato ha ospitato la sede del municipio. Il palazzo fu eretto per ospitare alcune fabbriche tessili del tempo, dato il fiorente allevamento del baco. Il nome, infatti, deriva dalla \"tenta\", ovvero la tingitura. \u00c8 sede di alcune associazioni culturali, della pinacoteca comunale in cui sono custodite molte opere dei pittori Michele Lenzi e Achille Martelli.\nFontana del Gavitone e Torre dell'orologio.\nLa fontana del Gavitone \u00e8 una fontana del 1400 circa, costruita al centro della citt\u00e0. Con il passare degli anni, sopra la fontana fu edificata una torre con orologio, presumibilmente intorno al 1600, modificata poi nell'Ottocento. A met\u00e0 del Novecento, la torre fu arricchita con quattro quadranti ed influenzata per stile dal razionalismo italiano. Recentemente, in questi anni, la torre ha subito un ulteriore restauro ed ammodernamento, con una copertura di cristallo ex novo e il rifacimento delle vecchie paraste e ornamenti dell'Ottocento.\nConvento dell'Ordine di Santa Caterina.\nIl convento fu eretto nel 1600, dalle monache dell'Ordine di Santa Caterina. Nel corso degli anni ha ospitato un educandato, un orfanotrofio, ed infine, dopo il restauro avvenuto in seguito al terremoto del 1980, ospita la sede del municipio.\nChiesa di Santa Margherita.\nLa chiesa si trova nella piazza principale. Edificata verso la fine del secolo XVI, prese il nome della pia contessa Margherita Orsini, madre del conte Troiano Cavaniglia. Venne poi ingrandita nel secolo successivo e completata alla fine del secolo XVIII. In principio fu sede dei Parlamenti pubblici, divenne in seguito la sede della congrega dei morti e di recente ha svolto la funzione di cappella funebre dove venivano celebrati i funerali. Negli ultimi anni ha subito dei restauri ed \u00e8 stata riaperta, ospita esposizioni culturali e mostre.\nCentro storico.\nIl centro storico del paese \u00e8 di impianto ottocentesco, con strade strette e scoscese. Il nucleo originale e pi\u00f9 antico, \u00e8 il \"Rione della Giudecca\" o \"Giudea\" di matrice ebraica, databile intorno al 1300/1400. Il centro offre parecchi scorci urbani di particolare rilievo, ospita molti palazzi gentilizi, soprattutto intorno alla piazza principale, dove abitavano gli antichi nobili.\nL'altopiano Laceno.\nL'altopiano Laceno \u00e8 una zona compresa nel parco dei monti Picentini, un'area naturalistica, in cui \u00e8 possibile praticare diversi sport sia invernali sia estivi. Esso ospita un lago di origine carsica, un comprensorio sciistico (inattivo dal 2017), vari sentieri per il trekking e diverse attivit\u00e0 all'aria aperta, nonch\u00e9 parecchi alberghi e punti di ristoro.\nCultura.\nEventi.\nLa sagra della castagna e del tartufo / Mostra mercato del tartufo nero di Bagnoli Irpino.\nOgni anno, nell'ultimo fine settimana di ottobre si svolge \"La sagra della castagna e del tartufo / Mostra Mercato del Tartufo nero di Bagnoli Irpino\", nel 2012 giunta alla 35\u00aa edizione, in competizione con l'evento analogo organizzato nel vicino comune di Montella. Nei tre/quattro giorni dell'evento si registrano affluenze dell'ordine di visitatori, con pi\u00f9 di 200 stand, spettacoli e mostre di artigianato.\nEconomia.\nTurismo.\nNel centro storico si nota la crescita di strutture ricettive, soprattutto del tipo bed &amp; breakfast. Le strutture ricettive si sviluppano soprattutto nella frazione di Laceno, dove \u00e8 presente un lago e vi si trova il comprensorio sciistico che spazia da quota a quota . Le piste, chiuse a tempo indeterminato dal 2017, sono 10 per un totale di , di cui quattro nere, quattro rosse, una azzurra e una verde. \u00c8 presente anche un campo scuola a metri e un anello per lo sci di fondo a quota metri. In fase di sviluppo \u00e8 anche il turismo naturalistico.\nInfrastrutture e trasporti.\nStrade.\nLe strade che attraversano il territorio comunale sono:\nAmministrazione.\nAltre informazioni amministrative.\nIl comune fa parte della comunit\u00e0 montana Terminio Cervialto.\nLe competenze in materia di difesa del suolo sono delegate dalla Campania all'autorit\u00e0 di bacino regionale Destra Sele.\nSport.\nLago Laceno \u00e8 stata sede d'arrivo di due tappe del Giro d'Italia. La 8\u00aa tappa della 59\u00aa edizione, tenutasi il 28 maggio 1976 con la vittoria del belga Roger De Vlaeminck e la 6\u00aa tappa della 81\u00aa edizione, del 22 maggio 1998, conclusasi con la vittoria dello svizzero Alex Z\u00fclle.\nLa stessa localit\u00e0 \u00e8 stata inserita nel Giro d'Italia 2012, con partenza da Sulmona ed arrivo a Laceno.\nNegli anni si sono susseguite gare di Sci alpino, manifestazioni sportive invernali (come \"Il Rossignol Demo Tour\" del 2010), manifestazioni automobilistiche dell'Automobile Club d'Italia (ACI)."}
{"id": "30525", "revid": "1564499", "url": "https://it.wikipedia.org/wiki?curid=30525", "title": "Bisaccia (Italia)", "text": "Bisaccia (IPA: , \"Vesazza\" in dialetto bisaccese) \u00e8 un comune italiano di abitanti della provincia di Avellino in Campania.\nHa origini medioevali, sebbene scavi archeologici abbiano rivelato che il luogo era gi\u00e0 abitato nel X secolo a.C..\nIl clima \u00e8 piuttosto rigido, a causa della sua altitudine (860 ) e della marcata continentalit\u00e0 tipica dell'altopiano irpino. I luoghi pi\u00f9 caratteristici del paese sono il Convento, il Castello Ducale, la Cattedrale in piazza Duomo e la chiesa dei Morti.\nGeografia fisica.\nSituata su una collina che si estende in verso nord-sud, definita in gergo geologico \"zatterone conglomerato roccioso con collante argilloso\", Bisaccia domina dal lato nord la vasta area del \"Calaggio\". Lo \"zatterone\" su cui insiste il paese \u00e8 incuneato nella zona \"Calli\" ed \u00e8 rasentato a est come ad ovest da due avvallamenti argillosi: \"Vallone dei corvi\" e \"Vallone dei Ferrelli\". Questi due valloni si sono formati nel tempo per lo scivolamento di masse di terreno argilloso composto da fango e detriti che hanno fatto scendere a valle, lungo il torrente \"Ischia\", il terreno sovrastante.\nAlla base dello zatterone a forma di cerchio, il terreno appare scavato da torrenti alimentati da sorgenti di acqua perenne e da acque piovane.\nStoria.\nEt\u00e0 antica.\nIl luogo dove sorge adesso Bisaccia era abitato fin dall'et\u00e0 del bronzo. In recenti scavi archeologici sono state rinvenute sulla collina del cimitero vecchio tracce di capanne databili al periodo del bronzo medio (circa 1400 a.C.), su cui si sono sovrapposte le case del periodo arcaico (VI-V secolo a.C.) a loro volta ricoperte dall'abitato del IV.\nNel IX secolo a.C. la civilt\u00e0 di Oliveto-Cairano, proveniente dalla sponda adriatica e approdate in Puglia presso l'Ofanto, risalendo il fiume, fond\u00f2 villaggi a Cairano e a Bisaccia. A Bisaccia e Lacedonia i nuovi abitanti ne sostituivano altri dell'et\u00e0 del bronzo. Qui vi costruirono una necropoli (IX-VIII secolo a.C.) con \"tombe a fossa\" e tombe dell'et\u00e0 del ferro.\nIn epoca preromana l'agro fu popolato dalla trib\u00f9 sannitica degli Irpini, anche se la vecchia ipotesi della presenza nel territorio di Bisaccia della citt\u00e0 sannitica di Romulea \u00e8 ritenuta improbabile dagli studiosi contemporanei. Nel I secolo, sotto Augusto, il territorio degli Irpini fu separato dal Sannio e aggregato alla Regio II Apulia et Calabria; nel tardo impero diverse citt\u00e0 irpine furono per\u00f2 aggregate alla provincia di Campania. In zona sono stati rinvenuti resti di ville rustiche di et\u00e0 romana;\ntuttavia fino all'arrivo dei Longobardi non si hanno notizie dirette di Bisaccia.\nEt\u00e0 medioevale.\nNel 591 i Longobardi conquistarono l'Irpinia e il territorio di Bisaccia entr\u00f2 a far parte del gastaldato di Conza.\nI Longobardi governarono Bisaccia fino all'arrivo dei Normanni che, guidati da Roberto d'Altavilla detto il Guiscardo (ovvero l'astuto), soggiog\u00f2 tra il 1076 e il 1079 l'intero gastaldato di Conza. Durante l'epoca normanna Bisaccia divenne un feudo e nel \"Catalogus Baronum\" era specificato che in caso di pace il feudatario di Bisaccia doveva fornire sei soldati a cavallo e dodici inservienti, ma in caso di guerra ne doveva fornire il doppio (dodici soldati a cavallo e ventiquattro inservienti). Considerando che ogni milite costava 20 once d'oro, si pu\u00f2 ricavare che la rendita minima del feudo di Bisaccia nel XII secolo era di 60 once d'oro all'anno, mentre quella massima il doppio. Proprio in questo periodo si hanno le prime testimonianze scritte dell'esistenza di questo borgo. Per quanto riguarda l'origine etimologica del nome \"Bisaccia\", sono state avanzate diverse ipotesi: secondo alcuni studiosi deriverebbe dal latino \"bis facta\" (cio\u00e8 \"fatta due volte\"), secondo altri da \n\"vis\" (\"forza\") e \"acies\" (\"schiera\"), secondo altri ancora da \"castrum Byzacii\".\nNel 1246 il Signore di Bisaccia Riccardo di Bisaccia venne privato del suo feudo dall'imperatore Federico II in quanto reo di aver preso parte alla congiura di Capaccio. Il castello venne ristrutturato da Federico II, il quale lo utilizz\u00f2 come prigione e visit\u00f2 Bisaccia nel 1250. Secondo la tradizione locale, Federico II avrebbe usato il castello di Bisaccia come residenza di caccia: nelle sue vicinanze, infatti, vi era il Formicoso, colle ribattezzato da Federico II \"Monte Sano\" (\"Mons Sanum\"), dove si ritiene che l'Imperatore svevo praticava la caccia col falcone. Sarebbe stato inoltre sede saltuaria della scuola poetica siciliana.\nManfredi don\u00f2 il feudo al conte di Acerra. Nel 1254 il castello di Bisaccia fu proprio il luogo dove l'Imperatore Manfredi, figlio di Federico II e braccato dall'esercito del Papa, si rifugi\u00f2. Morto Manfredi nella battaglia di Benevento (1266), il feudo di Bisaccia e il suo castello venne restituito a Riccardo II in quanto avolo del Riccardo I che aveva congiurato contro Federico II. Bisaccia pass\u00f2 successivamente ai Cotign\u00ec. L\"universitas\" di Bisaccia aveva un governatore che si occupava dell'amministrazione della giustizia e che era nominato ogni anno dal barone del luogo.\nDurante il periodo medioevale Bisaccia fu anche sede vescovile per quattro secoli, fino al 1513, anno in cui Papa Leone decise di fondere la diocesi di Bisaccia con quella di Sant'Angelo dei Lombardi (anche se fu solo nel 1540, con la morte dell'ultimo vescovo di Bisaccia, che la fusione venne attuata).\nEt\u00e0 moderna e contemporanea.\nDal XV-XVI secolo fino al 1861 Bisaccia fece parte del Regno di Napoli (poi divenuto Regno delle due Sicilie nel 1815) che dal 1501 al 1707 fu di dominio spagnolo. Bisaccia ebbe tra i suoi feudatari Giovanni Battista Manso, amico di Torquato Tasso che fu suo ospite, e Ascanio Pignatelli, duca e poeta. Bisaccia, nel corso dei secoli, ospit\u00f2 anche letterati come Torquato Tasso (1588) e Francesco De Sanctis.\nNel 1600 il re Filippo II di Spagna elev\u00f2 a ducato Bisaccia per i meriti di Ascanio Pignatelli (primo duca di Bisaccia) e i servigi resi alla corona da suo padre Scipione, marchese di Lauro. Nel 1700 scoppi\u00f2 una guerra di successione, nel corso del quale la Spagna vide minacciati i suoi possedimenti in Italia. Nel 1707, nonostante l'aiuto offertogli dal duca di Bisaccia, il vicer\u00e9 spagnolo Ascalona venne sconfitto dagli austriaci che si impossessarono del Ducato di Napoli e fecero prigionieri il duca di Bisaccia, il vicer\u00e9 e altri nobili. Tra il 1731 e il 1739 l'Austria fu coinvolta nella guerra di successione polacca nel corso della quale perse il regno di Napoli e di Sicilia sul quale si insediarono i Borboni. Con la fine della dominazione austriaca Bisaccia venne inserita nel \"Principato Ultra\" del Regno di Napoli.\nNel 1805, l'imperatore francese Napoleone Bonaparte occup\u00f2 il Regno di Napoli, dichiarando quindi decaduta la dinastia borbonica. L'imperatore dei francesi nomin\u00f2 quindi il fratello Giuseppe re di Napoli. Sotto un'amministrazione prevalentemente straniera, venne abolito il feudalesimo. A partire dal 12 gennaio 1807 Bisaccia passa dalla provincia di Capitanata a quella di Principato Ulteriore, dalla quale ultima avrebbe poi tratto origine l'attuale provincia di Avellino. L'8 marzo 1809, l'ottavo duca di Bisaccia Giovanni Armando Pignatelli mor\u00ec senza lasciare eredi; il feudo e il titolo di duca di Bisaccia vennero quindi devoluti alla corte regia.\nDal 1861 Bisaccia fa parte dell'Italia. Il titolo e il castello sono passati alla famiglia de La Rochefoucauld-Doudeauville nel 1851. L'11\u00ba duca di Bisaccia Edouard Fran\u00e7ois Marie de La Rochefoucauld (Parigi, 4 febbraio 1874 - 8 febbraio 1968) vendette il castello nel 1956.\nDopo il terremoto del 1980, il comune ottenne un finanziamento statale che ammontava a circa 250 miliardi di lire. Con i fondi venne costruita una parte nuova di Bisaccia, detta \"Piano Regolatore\", abitato dalla maggior parte dei bisaccesi, mentre il centro storico si \u00e8 spopolato anche a causa del terremoto e dell'emigrazione verso altri paesi e citt\u00e0 (come ad esempio Nord Italia, Germania, Svizzera, U.S.A. e Canada).\nSimboli.\nLo stemma di Bisaccia rappresenta due leoni che si combattono tra di loro: secondo alcuni esperti i due leoni sarebbero i Longobardi e i Bizantini (Bisaccia si trovava nella zona di confine tra i due stati).\nMonumenti e luoghi d'interesse.\nArchitetture religiose.\nIl duomo.\nLa cattedrale di Bisaccia, collocata a pochi passi dal castello Ducale, venne edificata dai Normanni, in un luogo poco distante da quello attuale. Rasa al suolo pi\u00f9 volte dai frequenti terremoti che hanno colpito Bisaccia nel corso dei secoli, la chiesa odierna fu terminata nel 1747, utilizzando parte dei materiali dell'edificio precedente. La facciata di stile gotico, preceduta da una lunga scala, \u00e8 caratterizzata da un portale del 1515, sormontato da vari bassorilievi e da uno spesso cornicione. L'altare maggiore \u00e8 in marmi policromi, chiuso da una balaustra.\nInteressante \u00e8 l'organo di 25 registri, posizionato sopra la cantoria della porta d'ingresso che si mostra agli occhi con vistosa pendenza verso sinistra, probabile opera di inizi del secolo scorso, \u00e8 stato restaurato e reso a trasmissione elettrica digitale nel 2009.\nLa \"chiesa dei Morti\" fu edificata nel 1680 sulle rovine della \"chiesa di S.Giovanni Battista\", dove veniva praticato il culto di San Giovanni Battista, istituito dai Longobardi ai tempi della regina Teodolinda (603 circa). In seguito al crollo della facciata seicentesca della chiesa, venne completamente ricostruita nel 1909.\nLa \"cappella di Santa Maria del Carmine\" fu edificata nel 1667 ed era inizialmente propriet\u00e0 privata del nobile Carmine Bucci. Fu solo nel 1827 che venne aperta per la prima volta al pubblico. Di pianta rettangolare, ha un solo ingresso che prospetta sull'omonima piazza. Sul portale in pietra \u00e8 rappresentata la Madonna del Carmine.\nLa \"chiesa di Sant'Antonio da Padova\", patrono del paese, si trova in \"Piazza Convento\". In passato apparteneva ai Francescani che furono per\u00f2 espropriati con una legge napoleonica. Di pianta rettangolare, la chiesa presenta due navate di cui la navata destra, crollata a seguito di un terremoto, non \u00e8 pi\u00f9 stata ricostruita. L'altare centrale, in marmo policromo, proviene da Ariano Irpino ed \u00e8 dedicato alla \"Madonna della Concezione\". L'altare sinistro \u00e8 dedicato a Sant'Antonio di Padova. Sui due lati di questo altare vi sono le statue di San Leonardo e San Bonaventura.\nArchitetture civili.\nIl \"Palazzo Capaldo\", oggi (2011) interamente ricoperto dai rovi, fu l'edificio dove nacque il senatore del Regno d'Italia e Presidente della Corte di cassazione Pietro Capaldo. \u00c8 atipico rispetto ad altri palazzi dell'epoca poich\u00e9 il giardino \u00e8 all'esterno della struttura. Altri palazzi degni di nota sono quello delle Suore ed il \"palazzo Cafazzo\", non molto distante da quello Capaldo.\nArchitetture militari.\nIl castello ducale di Bisaccia \u00e8 collocato a pochi passi dalla cattedrale. Costruito dai Longobardi intorno alla seconda met\u00e0 dell'VIII secolo, fu distrutto nel 1198 e successivamente ricostruito nel XIII secolo da Federico II di Svevia. Sotto il regno di Federico II il feudo apparteneva a Riccardo di Bisaccia. Trasformato nel XVI secolo in residenza signorile, il castello ospit\u00f2 i duchi di Bisaccia e persino Torquato Tasso. Nel 1769, a causa di un incendio, venne via via abbandonato dai nobili feudatari. Dal 1903 al 1920 ospit\u00f2 l'antica e nota famiglia Robucci, ultimi proprietari del castello ducale. Dal 1977 il castello appartiene al comune, che lo utilizza come museo.\nIl portone presenta lo stemma della famiglia Pignatelli d'Egmont che tenne il castello dalla fine del XVI agli inizi del XIX secolo. La struttura muraria \u00e8 costituita da grossi ciottoli fluviali misti a blocchi di calcare squadrati e malta durissima. Nel castello sono presenti una cisterna con depuratore e tubi fittili, per il deflusso delle acque, una torre alta 12 metri e larga 8 metri e le rovine di una piccola chiesa absidata. Le stanze del castello sono 42.\nStoricamente il \"castello di Bisaccia\" era uno strategicamente importante bastione di controllo, che faceva parte di una linea difensiva che aveva la funzione di proteggere i territori della Puglia occidentale e settentrionale. Questa linea di difesa, che correva lungo la via Appia e di cui facevano parte (oltre alla fortezza di Bisaccia anche quella di Sant'Agata e il castello di Ariano), fu opera del catapano bizantino Basilio Boioanne, che la realizz\u00f2 nel corso della sua riorganizzazione amministrativa della \"Capitanata occidentale\". Il castello di Bisaccia in quell'epoca si chiamava \"castrum Byzacium\" o \"Byzantii\" ed era un avamposto difensivo bizantino.\nSociet\u00e0.\nEvoluzione demografica.\nNota Bene: Fuoco significa famiglia.\nEtnie e minoranze straniere.\nAl 31 dicembre 2018 risultano residenti nel comune di Bisaccia 201 cittadini stranieri provenienti da 30 nazioni.\nLe nazionalit\u00e0 pi\u00f9 rappresentata era quella rumena con 81 residenti.\nLingue e dialetti.\nA Bisaccia si parla il \"dialetto bisaccese\", dialetto simile per certi versi al napoletano anche se con varie differenze. Tra le caratteristiche del dialetto bisaccese:\nTradizioni e folclore.\nSant'Antonio.\nIl 13 giugno si festeggia la festa e fiera di Sant'Antonio da Padova, patrono del paese, con luminarie e concerti. Il giorno prima passa la banda per le stradine del paese.\nFino agli anni '50 si disputava in occasione della festa di Sant'Antonio una corsa a cavallo (\"Carrera\") che andava da Calaggio a Santa Veronica. Dopo che la strada di Santa Veronica venne asfaltata (met\u00e0 anni '50), non si disput\u00f2 pi\u00f9 perch\u00e9 era diventata troppo pericolosa.\nIstituzioni, enti e associazioni.\nIn territorio comunale sono presenti un ospedale, intitolato al medico Giovanni De Guglielmo, che ha chiuso nel 2012 e una caserma dei Vigili del Fuoco.\nCultura.\nIstruzione.\nScuole.\nA Bisaccia sono presenti due scuole materne, due scuole elementari, una scuola media, una scuola superiore (istituto tecnico industriale) e un istituto comprensivo (materna, elementare e media).\nMusei.\nIl museo civico archeologico di Bisaccia si trova all'interno del castello ducale e contiene al suo interno numerosi reperti funerari appartenenti alla \"cultura di Oliveto-Cairano\" (tipica dell'Irpinia meridionale) e rinvenuti nel cimitero vecchio di Bisaccia tra il 1973 e il 1996; tra questi, di particolare rilevanza \u00e8 la tomba della principessa di Bisaccia. Il museo \u00e8 costituito da tre stanze.\nCucina.\nI prodotti tipici della gastronomia locale sono:\nGeografia antropica.\nFrazioni.\nIl comune di Bisaccia comprende le frazioni di: Oscata, Macchitella, Masseria di Sabato, Calaggio, Pastina, Pedurza e Piani San Pietro.\nEconomia.\nIl vasto territorio di Bisaccia, fin dalla preistoria, \u00e8 stato sempre utilizzato come sito idoneo all'allevamento dei bovini, ovini e capre.\nAgricoltura.\nBisaccia si trova sull'\"osso\" (l'\"osso\" \u00e8 un termine usato dagli economisti per riferirsi a un terreno difficilmente coltivabile). Secondo il professore universitario Manlio Rossi Doria dell'universit\u00e0 di Napoli nei paesi dell\"osso\":\nBisaccia aveva un feudo, detto \"Formicoso\", che, tra il 1875 e il 1892, venne diviso in vari lotti di circa 40 are (4.000\u00a0m2) ciascuno. Nel 1968 su 8.000 abitanti il catasto registrava 11.000 proprietari, meno di un ettaro a testa. A causa dell'improduttivit\u00e0 dell'agricoltura, numerose persone negli anni 50-60 lasciarono il paesino per cercare fortuna in altre citt\u00e0 o all'estero.\nIl formicoso viene utilizzato per la coltivazione di cereali, legumi ed erba da pascolo. Tra i cibi coltivati erano molto rinomati gli asparagi. Il Formicoso veniva utilizzato, dopo la mietitura, anche come terreno da caccia; tra gli animali cacciati vi erano quaglie, lepri, allodole ecc.\nArtigianato.\nA Bisaccia fin dai tempi pi\u00f9 remoti era rinomato e fiorente l'allevamento del bestiame e l'industria della lana. A Bisaccia, fino agli anni cinquanta, vi erano numerose maestranze locali, addette alla tessitura di tappeti, di coperte da letto e di capi di abbigliamento. Ai piedi del castello ducale di Bisaccia \u00e8 ancora in attivit\u00e0 la produzione di capi di abbigliamento, tessuti e tanto altro con telaio finlandese contromarcia (manuale).\nInfrastrutture e trasporti.\nGli unici mezzi pubblici presenti a Bisaccia sono gli autobus, grazie ai quali \u00e8 possibile raggiungere le varie frazioni del comune (Centro Storico, Piano Regolatore ecc.). Inoltre \u00e8 collegata con l'Autostrada A16 (Napoli-Bari) , mediante la frazione di Calaggio.\nAmministrazione.\nAltre informazioni amministrative.\nIl territorio fa parte della comunit\u00e0 montana Alta Irpinia.\nSport.\nHa sede nel comune la societ\u00e0 di calcio Polisportiva Bisaccese, che ha cambiato diverse denominazioni e la societ\u00e0 Invisibili Bisaccia. Entrambe hanno disputato campionati dilettantistici regionali.\nImpianti sportivi.\nA Bisaccia ha sede il centro sportivo \"A. Scotece\" con il campo di calcio in erba naturale."}
{"id": "30526", "revid": "547034", "url": "https://it.wikipedia.org/wiki?curid=30526", "title": "Cairano", "text": "Cairano (\"Cari\u00e0ne\" in dialetto irpino) \u00e8 un comune italiano di 271 abitanti della provincia di Avellino in Campania.\nGeografia fisica.\nIl piccolo paese si estende su un territorio di 13,8\u00a0km\u00b2 mentre la densit\u00e0 di popolazione \u00e8 pari a 22 abitanti/km\u00b2.\nCairano confina con i seguenti comuni: Andretta, Calitri, Conza della Campania, Pescopagano (quest'ultimo si trova nella provincia di Potenza). Dista 66\u00a0km da Avellino e 70\u00a0km da Potenza.\nSociet\u00e0.\nEtnie e minoranze straniere.\nAl 31 dicembre 2020 risultano residenti sul territorio comunale 17 cittadini stranieri cos\u00ec suddivisi:\nCultura.\nNel 1963 fu girato a Cairano il film \"La donnaccia\", interpretato da Dominique Boschero e Gianni Dei, al quale parteciparono molti abitanti del paese, in ossequio allo stile neorealista della pellicola.\nNel 2014 vengono pubblicati su Il Mattino sette racconti su Cairano, di sette scrittori diversi, fra cui Vincenzo Fiore (Esilio Metafisico) e l'analisi sociologica di Enrico Finzi. I racconti vengono poi raccolti nell'antologia \"Cairano. Relazioni felicitanti\" opera pubblicata da Mephite. L'intero progetto \u00e8 stato curato dal regista e coreografo di fama mondiale Franco Dragone, nativo di Cairano.\nAmministrazione.\nAltre informazioni amministrative.\nIl territorio fa parte della Comunit\u00e0 montana Alta Irpinia.\nInfrastrutture e trasporti.\nStrade.\nLe strade provinciali che attraversano il territorio comunale sono:"}
{"id": "30527", "revid": "125856039", "url": "https://it.wikipedia.org/wiki?curid=30527", "title": "Calabritto", "text": "Calabritto (\"Calavr\u00ecttu\" in campano) \u00e8 un comune italiano di 2\u00a0125 abitanti della provincia di Avellino nell'alta valle del Sele in Campania.\nGeografia fisica.\nIl paese \u00e8 situato a 460 metri s.l.m. in una pittoresca zona collinare, alle pendici del monte Altillo, l'estremit\u00e0 orientale dei monti Picentini. Ricco di sorgive (in parte captate dall'Acquedotto Asis, che disseta 155 comuni della provincia di Salerno), tra i fiumi che attraversano il territorio comunale vi sono il Sele e il rio Zagarone.\nNumerose sono le cascate: se ne contano almeno 14, con 23 salti importanti, formate dai torrenti Ponticchio, Vallone del Lupolo, Vado Carpino, Rivezzuolo e dal rio Zagarone.\nA Calabritto \u00e8 presente la cascata pi\u00f9 alta della provincia di Avellino: quella del Rivezzuolo, a regime torrentizio, con un dislivello di 80 metri. Calabritto \u00e8 il comune della Campania con il maggiore numero di cascate. \nImportanti sono anche le cime presenti nel territorio comunale. La vetta pi\u00f9 alta \u00e8 il monte Cervialto (1\u00a0809 metri) punto di confine con Bagnoli Irpino, che \u00e8 anche la cima pi\u00f9 elevata della provincia di Avellino, seguono il Cervarulo (1\u00a0632 metri), il Calvello (1\u00a0579 metri) la cui vetta segna i confini con Lioni, Caposele, Bagnoli Irpino e l'Altillo (1\u00a0432 metri). Anche la costa orientale del monte Polveracchio (1\u00a0790 metri) sorge nel comune di Calabritto. \nOltre i mille metri di altitudine, si trovano a Calabritto diversi e importanti altipiani, noti soprattutto per la loro biodiversit\u00e0: Piano Migliato (1\u00a0210 metri), con le faggete secolari e giganti; Piano Sazzano (1\u00a0270 metri) con i tipici ginestreti; Piano del Gaudo (1\u00a0210 metri) con la fitta pineta. \nOrigini del nome.\nIl nome \"Calabritto\" deriverebbe dal latino \"Kalabrix\", una pianta spinosa simile al biancospino.\nSecondo una leggenda popolare locale il nome sarebbe dovuto alla presenza, in epoca medioevale, di una bella locandiera di facili costumi di nome Britta, che, per la sua bellezza, veniva acclamata dai commensali al coro di \"Cala Britta\". \nStoria.\nL'attuale centro abitato \u00e8 di origine presumibilmente longobarda. Il paese acquista una certa importanza in epoca tardomedioevale (durante la dominazione angioina, aragonese); successivamente, divenuto feudo degli \"Estouteville\" (italianizzato in Tuttavilla), famiglia patrizia di Napoli, acquisisce il titolo di Ducato.\nRegno delle Due Sicilie e annessione al Regno di Sardegna.\nDurante il Regno di Napoli e il Regno delle Due Sicilie fu un comune appartenente al distretto di Campagna, della provincia di Principato Citra. Con l'unit\u00e0 d'Italia venne assegnato alla provincia di Avellino.\nI terremoti.\nCalabritto \u00e8 stato devastato da diversi terremoti; fra i pi\u00f9 disastrosi vi sono quello del 1773 e l'ultimo di essi, avvenuto il 23 novembre 1980, che ha completamente raso al suolo il paese, provocando cento morti e trecento feriti.\nNegli anni novanta l'economia del paese, terminate le risorse dei fondi per la ricostruzione che erano state gestite, tra l'altro, in maniera assai dubbia dalla giunta socialista, va in crisi; da allora una pesantissima decrescita ha compromesso la situazione socioeconomica del paese.\nEmigrazione.\nTre sono state sostanzialmente le grandi ondate di emigrazione dall'Irpinia: la prima dopo l'unit\u00e0 d'Italia (soprattutto verso le Americhe), la seconda verso gli anni cinquanta del Novecento (verso l'Europa: Germania, Francia, Inghilterra, ma anche in Australia), e la terza dovuta al terribile terremoto del 23 novembre 1980, che ha spazzato via interi comuni, tra cui Calabritto.\nIntere famiglie si sono trasferite altrove muovendosi da Calabritto per sfuggire alle difficili condizioni economiche: nuove comunit\u00e0 di calabrittani sono risorte in tante citt\u00e0 estere, come Philadelphia, New York, Los Angeles, Vancouver, Londra, Caracas, Monaco di Baviera, Sydney, ecc.\nUn esempio di associazione calabrittana all'estero sono il \"Circolo Calabrittano Maria SS. della Neve\" di Londra e il \"Circolo Calabrittano\" di New York (Astoria).\nMonumenti e luoghi d'interesse.\nLa maggior parte delle architetture di interesse storico-artistiche sono state distrutte dal terremoto del 1980. Fra gli edifici di rilevanza, sopravvissuti ai crolli sono da citare:\nAree naturali.\nTra le cascate pi\u00f9 suggestive: le Cascate di Bard'natore; la cascata del Tuorno; la cascata del Fuorchio; la cascata del Furniddu, la cascata del Rivezzuolo, \nIntrattenimento.\nNonostante il paese non sia particolarmente esteso, pu\u00f2 vantare una vitalit\u00e0 peculiare rispetto ai paesi limitrofi: per tale ragione, quattro sono i bar attualmente in servizio e due i ristoranti (Taverna del Brigante e DUIR pub) che attirano da ormai molto tempo visitatori dall'intera area circostante, tenendo viva l'atmosfera serale del paese.\nA ci\u00f2 deve aggiungersi l'albergo diffuso/ristorante nel borgo medievale di Quaglietta, esempio di rara organizzazione e offerta turistica di valore, e altri due bar sempre nella frazione di Calabritto.\nSociet\u00e0.\nEtnie e minoranze straniere.\nAl 31 dicembre 2015 a Calabritto risultano residenti 30 cittadini stranieri.\nReligione.\nLa maggioranza della popolazione \u00e8 di religione cristiana di rito cattolico; il comune appartiene all'arcidiocesi di Sant'Angelo dei Lombardi-Conza-Nusco-Bisaccia, e ha due parrocchie:\nL'altra confessione cristiana presente \u00e8 quella evangelica con una comunit\u00e0:\nVicino a Quaglietta nel 1995 \u00e8 stato realizzato il centro Pilgrim Parking, la sede di \"Cristo \u00e8 la Risposta\", un gruppo itinerante evangelico interdenominazionale nato dal Jesus movement e presente in diverse nazioni; si svolgono conferenze internazionali, vi \u00e8 attiva una scuola per missionari e svolge attivit\u00e0 riabilitative per tossicodipendenti ed emarginati.\nCultura.\nMedia.\nA Calabritto \u00e8 diffuso un periodico di informazione che si chiama \"Lu Bannaiuolu\" (il Banditore). Il giornale \u00e8 edito dal 2000, ha una distribuzione di 1200 copie (trasmesse in abbonamento anche all'estero).\nIl direttore Gelsomino Del Guercio ha annunciato, nel corso del 2021, che il giornale sarebbe diventato, a partire dal 2022, esclusivamente online, potenziando la pagina Facebook Lu Bannaiuolu e con la creazione di un nuovo portale dedicato al giornale.\nGeografia antropica.\nFrazioni.\nIn base allo statuto comunale di Calabritto, l'unica frazione \u00e8:\nEconomia.\nIndustria.\nGrazie ai fondi per la ricostruzione post terremoto, il paese negli anni ottanta ha vissuto soprattutto di edilizia e del suo indotto.\nOggi possiede un'area industriale realizzata con la legge n. 219/1981 in cui sono attive solo poche aziende e gli occupati sono complessivamente un centinaio.\nAgricoltura.\nIl territorio \u00e8 prevalentemente destinato alla produzione agricola. Fra le varie produzioni \u00e8 degna di nota quella del peperone quagliettano, suddiviso in due tipologie.\nServizi.\nIl principale istituto bancario del comune fino al 2013 \u00e8 stato la Banca di Credito Cooperativo di Altavilla Silentina e Calabritto, in seguito acquisita dalla Banca di Credito Cooperativo dei Comuni Cilentani.\nAmministrazione.\nAltre informazioni amministrative.\nIl comune fa parte della Comunit\u00e0 montana Terminio Cervialto.\nLa gestione del ciclo dell'acqua \u00e8 affidata all'Ambito Territoriale Ottimale Sele.\nLe competenze in materia di difesa del suolo sono delegate dalla Campania all'Autorit\u00e0 di bacino interregionale del fiume Sele.\nSport.\nLa Polisportiva Calabritto era un'associazione con oltre 150 iscritti che praticava il calcio, la pallavolo maschile e femminile e la boxe francese. Dal 2008 e fino al 2012 ha rappresentato il punto di riferimento per decine di giovani del paese. \nCalcio.\nIl comune \u00e8 dotato di un campo da calcio regolamentare. L'attuale squadra del paese \u00e8 la ASD Atletico Calabritto e milita nel campionato di terza categoria. "}
{"id": "30528", "revid": "125710028", "url": "https://it.wikipedia.org/wiki?curid=30528", "title": "Calitri", "text": "Calitri (\"Cal\u00ectr\u00eb\" in dialetto irpino) \u00e8 un comune italiano di abitanti della provincia di Avellino in Campania situato lungo le rive del fiume Ofanto.\nGeografia fisica.\nTerritorio.\nCalitri \u00e8 situata su una collina a 601 in Irpinia, al confine con la Basilicata. Il territorio comunale \u00e8 attraversato dal fiume Ofanto e da tre suoi affluenti: Ficocchia, Cortino (o Isca) e Orata.\nSismicit\u00e0.\nCalitri, gi\u00e0 epicentro del terremoto del 1910, fa parte integrante del distretto sismico dell'Irpinia.\nOrigini del nome.\nIl toponimo \u00e8 di origine incerta. Secondo una prima ipotesi il nome deriverebbe da un'antica radice mediterranea \"gal\" avente il significato di \"roccaforte\"; altri lo ricollegano invece al ligure \"Caletranus Ager\" attestato nel lontano territorio di Luni (la folta presenza di Liguri in Irpinia \u00e8 infatti documentata fin dal 180 a.C.). Secondo un'altra linea di pensiero il toponimo deriverebbe piuttosto dall'antico nome prelatino \"(galatro)\" di una pianta assai comune in zona, l'avena selvatica.\nStoria.\nLe prime tracce della presenza umana nel territorio di Calitri risalgono al Neolitico, cui appartengono alcuni utensili in selce levigata conservati presso il museo irpino di Avellino. Tuttavia diventa un vero e proprio insediamento urbano solo a partire dal XIII secolo. Nel periodo medioevale, Calitri \u00e8 uno dei tanti centri sottoposti all'amministrazione longobarda prima e normanna e sveva poi. Durante la dominazione normanna, il feudo di Calitri venne affidato ai Balvano, mentre sotto il regno di Federico II di Svevia appartenne al regio demanio. Nel 1304 Calitri pass\u00f2 ai Gesualdo, principi di Venosa che ne ebbero il possesso per tre secoli. Con i Gesualdo, Calitri conobbe la sua epoca d'oro e l'antico castello venne trasformato in una sontuosa dimora signorile. Dopo i Gesualdo, Calitri pass\u00f2 ai Ludovisi che, nel 1676, lo cedettero alla famiglia Mirelli. Durante il terremoto dell'8 settembre 1694 il castello di Calitri fu completamente distrutto e mor\u00ec il principe Mirelli. I superstiti della famiglia Mirelli optarono per l'abbandono dei ruderi in cima alla collina ricostruendo il palazzo baronale pi\u00f9 a valle. Nel 1784 vi venne esposta, sulla porta di Nanno, la testa del brigante Angelo Duca, che aveva imperversato nella zona con scontri vittoriosi contro l'esercito borbonico, giustiziato a Salerno. Dopo l'unit\u00e0 d'Italia la storia di Calitri si confonde con quella di tanti altri centri dell'Italia meridionale: brigantaggio, emigrazione, latifondismo baronale, lotte per la spartizione della terra. Nel 1861 fu conquistata e liberata dagli uomini del brigante lucano Carmine Crocco, assieme ad Carbonara, Conza e Sant'Andrea. Nel giugno 1910 e nel luglio 1930 dei sismi di notevole magnitudo colpirono Calitri; nella prima guerra mondiale Calitri diede un notevole contributo alla causa nel 1915 e nel 1918, nel 1924 eressero una Vittoria Alata che ricorda le 120 vittime del conflitto. Nel febbraio 1941 \u00e8 stata teatro dell'operazione Colossus. Nel 1943 arrivarono le truppe tedesche che distrussero molti ponti tra cui quello sull'Ofanto. L'8 settembre, giorno in cui si celebra la nativit\u00e0 della Beata Vergine Maria (giorno di festa per i calitrani), una radio annunci\u00f2 che l'Italia aveva chiesto l'armistizio: i calitrani pensarono alla fine della guerra, ma a Calitri si combatter\u00e0, comunque, una battaglia contro i tedeschi in ritirata. La mattina del 29 settembre dello stesso anno, dei facinorosi si rivoltarono e malmenarono l'allora sindaco conte Salvatore Zampaglione e l'ex podest\u00e0, saccheggiarono lo stesso palazzo e uccisero alcuni componenti della famiglia Ricciardi. Calitri risent\u00ec con lieve ritardo anche del boom economico: in quegli anni divenne il pi\u00f9 importante centro dell'alta Irpinia grazie al potere attirante dei suoi istituti scolastici (scuola media, istituto tecnico commerciale, istituto d'arte, liceo scientifico, istituto professionale).\nIl sisma del 1980 provoc\u00f2 due decessi e l'inagibilit\u00e0 per molti anni di gran parte del centro storico.\nMonumenti e luoghi d'interesse.\nArchitetture religiose.\nChiesa di San Canio.\nGi\u00e0 presente nell'VIII secolo all'interno delle mura, dedicata ai protomartiri Cosma e Damiano, divenne nel 799 sede delle reliquie di san Canio. Nel 1547 venne riedificata a spese del comune, ma in seguito fu distrutta dal terremoto del 1694. Nel 1747 fu ultimata la ricostruzione, ma, resa pericolante da una frana, venne riadattata al culto. Purtroppo altri eventi sismici e un lento movimento franoso ne minarono la stabilit\u00e0 per cui, eseguite vanamente nel tempo alcune riparazioni, si decise nel 1881 di demolirla. Nel 1883 vi furono lavori di sistemazione della piazza che, dopo il sisma del 1910, sub\u00ec diverse modifiche, fino all'attuale sistemazione. Subito dopo la demolizione della chiesa, in consiglio comunale si cominci\u00f2 a dibattere il problema della sua ricostruzione, anche perch\u00e9 la cappella dell'Annunziata, che nel frattempo fungeva da chiesa parrocchiale, risultava troppo angusta. Solamente nel 1921 venne deliberata la costruzione della nuova chiesa in largo Croce, attuando un progetto che prevedeva la costruzione dell'abside, della crociera e di un campanile provvisorio; i lavori furono portati a termine nel 1924. La nuova chiesa fu ivi edificata nei primi anni trenta, e nel 1965 fu ampliata e portata da una a tre navate. Danneggiata nuovamente dal terremoto del 1980, fu ricostruita e, nel 1993, riaperta al culto. Oltre all'altare maggiore in marmo intarsiato del XVIII secolo, sugli altari e sulle pareti delle navate laterali si possono ammirare pregevoli tele del XVIII secolo (l'Apoteosi di San Canio, l'Adorazione del Santissimo Sacramento, la Madonna con Bambino, la Presentazione al Tempio, e la Madonna Assunta). In fondo alle navate laterali vi sono due altari: uno ospita una statua del Sacro Cuore; l'altro, la statua del patrono San Canio.\nChiesa dell'Immacolata Concezione.\nLa chiesa venne aperta al culto nel 1714, sul poggio di San Biagio. Vi si istitu\u00ec l'Arciconfraternita dell'Immacolata Concezione, le cui Regole furono approvate da Carlo di Borbone nel 1759. Nel 1840, fu, per la prima volta, utilizzata come sepolcro. Fu danneggiata gravemente dal terremoto del 1980, venne successivamente riedificata; la facciata rimase indenne, come pure originali sono il portale d'ingresso e i due portali laterali in pietra.\nChiesa di Santa Lucia.\n\u00c8 una piccola chiesa eretta intorno al 1580. All'interno sono custodite due statue che raffigurano Santa Lucia. Ogni anno si celebrano due messe: il 31 agosto e il 13 dicembre.\nChiesa di San Berardino.\n\u00c8 situata nel rione pi\u00f9 antico di Calitri. Fu eretta attorno al XVI secolo come cappella laicale, a testimonianza della carit\u00e0 di alcuni cittadini verso i meno abbienti. Al suo interno, oltre ad una statua di San Berardino, \u00e8 conservata una statua della Madonna, proveniente dall'Abbazia di S. Maria in Elce; pregevole il portale in pietra.\nChiesa di Sant'Antuono (Sant'Antonio Abate).\nFu costruita sulle rovine di una vecchia chiesa (risalente probabilmente al XIV o XV secolo) nel 1739, a spese della famiglia Natale, che volle dedicarla a Sant'Antonio Abate. La chiesa pi\u00f9 antica, forse completamente distrutta dal terremoto del 1694, era pi\u00f9 grande di quella edificata pi\u00f9 tardi.\nChiesa di Sant'Antonio da Padova.\n\u00c8 situata nel rione Cascina, fu costruita nel 1638 e distrutta dal terremoto del 1694. L'esterno della chiesa fu quindi completamente rifatto in epoca successiva. L'attuale portale \u00e8 proveniente dall'antica cappella di S. Rocco che dalla met\u00e0 dell'Ottocento venne inglobata da abitazioni e magazzini dell'attuale corso Matteotti.\nChiesa del Calvario.\n\u00c8 situata su una collinetta detta Calvario. Fu fatta erigere da un esponente della famiglia Gervasi di ritorno da una crociata in Terra Santa. Costruita originariamente con la facciata verso sud, nella ristrutturazione successiva al terremoto del 1910 cambi\u00f2 orientamento, e la facciata fu direzionata a Ovest. Ogni venerd\u00ec santo \u00e8 meta della processione che rappresenta la passione di Ges\u00f9 Cristo.\nChiesa dell'Assunta.\n\u00c8 l'unica chiesa della frazione di Calitri Scalo. Eretta per volont\u00e0 di Salvatore Scoca nel 1953.\nChiesa della Madonna della foresta.\n\u00c8 una piccola chiesetta di campagna meta di pellegrinaggio nelle domeniche di maggio.\nMonumenti.\nMonumento ai Caduti.\nLa costruzione del Monumento ai \"Caduti di tutte le guerre\" inizi\u00f2 nel 1918 e fu inaugurato nel 1924, con annessa area del Parco \"Parco della Rimembranza\".\nMonumento all'emigrante.\nRealizzato dallo scultore Fulvio Moscaritolo \u00e8 ispirato agli emigranti che da Calitri sono andati a cercare fortuna in giro per il mondo.\nSociet\u00e0.\nEtnie e minoranze straniere.\nAl 31 dicembre 2020 risultano residenti nel comune di Calitri 132 cittadini stranieri provenienti da 17 nazioni. Le nazionalit\u00e0 pi\u00f9 rappresentate sono:\nLingue e dialetti.\nAccanto alla lingua italiana, nel territorio di Calitri \u00e8 in uso il calitrano, che mostra caratteri un po\u2019 differenti rispetto al tipico dialetto irpino.\nTradizioni e folclore.\nIl 25 maggio viene festeggiato il Santo patrono, San Canio, che viene portato in processione per le vie del paese; la processione viene poi ripetuta anche il 1\u00ba settembre. L'8 settembre, invece, viene celebrata la nativit\u00e0 della Beata Vergine Maria, festa particolarmente sentita dalla comunit\u00e0 calitrana, con la statua dell'Immacolata anch'essa portata per le vie del paese. Altre processioni avvengono il 31 agosto (Santa Lucia) e il 7 settembre (San Vito). Il venerd\u00ec prima di Pasqua, partendo dalla chiesa dell'Immacolata Concezione, si porta una statua che rappresenta Ges\u00f9 morente fino al colle del Calvario, accompagnato dalla statua della Madonna Addolorata.\nIn tutte le processioni gli appartenenti alla Confraternita dell'Immacolata indossano una tunica bianca, cinta da un cordone azzurro, e un mantellino azzurro. Durante la processione della Via Crucis viene aggiunta una corona di spine sul capo e alcuni portano anche una croce di legno sulle spalle.\nA Natale, nel centro storico, si tiene una rappresentazione della Nativit\u00e0 nel contesto degli antichi mestieri tradizionali del paese.\nLeggende e credenze.\nDiverse sono le creature dell'immaginario popolare che abitano Calitri:\nScazzamauriegghij.\nLo Scazzamauriegghij \u00e8 un folletto che indossa un berretto rosso. Dotato del potere dell'invisibilit\u00e0, della lettura del pensiero oltre alla facolt\u00e0 di penetrare nelle case anche attraverso il muro, spesso entra sotto mentite spoglie (ad esempio quelle di un animale). Una volta entrato, si nasconde nell'angolo pi\u00f9 oscuro e spaventa gli inquilini iniziando a sconvolgere la casa. Altra sua caratteristica \u00e8 il notevole peso: pi\u00f9 diventa piccolo e pi\u00f9 pesa. \u00c8 solito salire sul petto delle persone mentre queste dormono e sulle spalle di quelle sedute, se ne avverte la presenza per il forte peso, ma non si riesce a vederlo perch\u00e9 scompare e ricompare dove vuole senza mai camminare.\nLeggenda della Criatura r' la Cupa.\nUn giovane contadino, tornando dalla campagna, camminava col suo asino nei pressi del torrente Cortino, in localit\u00e0 Cupa.\nGli unici rumori udibili erano il canto del giovane ed il rumore degli zoccoli del suo asino. Ad un tratto, ud\u00ec un vagito: il contadino trov\u00f2 fra i cespugli una bimba, la prese in braccio e continu\u00f2 a camminare. Ma passo dopo passo la piccola pesava sempre di pi\u00f9, tanto da non riuscire pi\u00f9 a reggerla, e il contadino la pos\u00f2 a terra; quando and\u00f2 a riprenderla, not\u00f2 che la bambina, che ormai aveva assunto sembianze mostruose, rideva di un ghigno beffardo.\nIl contadino, pensando che si trattasse di un demonio, fugg\u00ec via. Il giorno dopo il giovane fu costretto a letto da una febbre altissima. Altri due aneddoti si raccontano sulla \"criatura r\u0259 la Cupa\". Il primo racconta che, catturatala, alcuni uomini notassero una folta peluria sul viso di lei. Il secondo narra che, dopo averla catturata, alcuni uomini erano sul punto di buttarla in un burrone ma alla fine desistettero perch\u00e9 la bambina recava delle croci sulle scarpe.\nLeggenda del tesoro di San Zaccaria.\nQuello di San Zaccaria era un vecchio casale diroccato, luogo desolato, ricco di grotte e anfratti, situato ai margini del bosco di Castiglione, che incuteva timore ai viandanti. Secondo la leggenda, dei cittadini che vivevano in quei luoghi furono barbaramente uccisi da ladroni, che poi si sterminarono a vicenda, avidi del prezioso bottino. Il tesoro, durante le lotte, venne nascosto ed affidato ai demoni che lo posero nelle grotte sottostanti le rovine di San Zaccaria. Le ricchezze erano l\u00ec, a portata di mano, ma chi prov\u00f2 a prenderle si rese conto che pi\u00f9 si scavava, pi\u00f9 il tesoro veniva portato gi\u00f9 dai demoni. Per impossessarsi del bottino bisognava scendere a patti con il diavolo, promettendogli l'anima.\nCultura.\nIstruzione.\nScuole.\nA Calitri sono presenti una scuola dell'infanzia, una scuola primaria, una scuola secondaria di primo grado. I tre istituti superiori presenti sul territorio sono stati unificati e intitolati ad Angelo Maria Maffucci\nLetteratura.\nLo scrittore Giuseppe Ungaretti gli ha dedicato una poesia dal titolo \"Acquaforte\", poi cambiato in \"Calitri\".\nIl soggiorno di Cagnazzi.\nNella sua autobiografia \"La mia vita\", lo scienziato ed economista Luca de Samuele Cagnazzi racconta di aver visitato nell'anno 1838 la citt\u00e0 di Calitri. Vi si era recato per far visita a sua nipote Maria Elisabetta de Samuele Cagnazzi detta Bettina, moglie di Michele Zampaglione (1802-1887) detto Michelino, giudice della Gran Corte Civile di Catania e, in tale occasione, fece acute osservazioni sulla morfologia e l'orogenesi del territorio. Inoltre not\u00f2 la particolare accoglienza dei calitrani, affermando che \"l'accoglienza non solo della famiglia che della popolazione fu veramente grande\". Aggiunse anche che \"gli abitanti sono docili e di ottima morale. Ho vedute delle giovanette guidare gli asini colle some di legna sole, nella distanza di tre in quattro miglia e mi han detto non esservi esempio che soffran desse alcun insulto da giovanastri\".\nLa famiglia di Bettina e Michelino dimorava solitamente a Trani e spesso si spostava nella citt\u00e0 di Michele Zampaglione per far visita al padre Lorenzo e ala famiglia. Lo stesso Cagnazzi, pur di far visita a sua nipote, si diresse anch'egli a Calitri descrivendo il percorso fatto per giungervi una volta giunti a Eboli. In tale occasione Cagnazzi ebbe modo di vedere i grandi possedimenti della famiglia Zampaglione e in particolare il vasto bosco detto Castiglione, dove vi erano anche animali da allevamento che si alternavano tra Calitri e la Posta delle pecore che la famiglia Zampaglione aveva vicino Cerignola.\nCome chiarito da Emilio Ricciardi, la famiglia Zampaglione, almeno a partire dal 1809, \u00e8 sempre stata ben in vista e molto influente in citt\u00e0. Durante il regno dei napoleonidi, con l'eversione della feudalit\u00e0 i principi Mirelli avevano perso la difesa di Castiglione, la quale fu incamerata nel Demanio comunale di Calitri. L'elevata disponibilit\u00e0 di denaro permise agli Zampaglione di acquistare buona parte dei possedimenti che il Demanio comunale distribuiva ai contadini. Gli Zampaglione rivestirono numerose cariche importanti sia durante il Regno dei Borbone, sia dopo l'Unit\u00e0 d'Italia. Nel 1805, Giuseppe Zampaglione fu sindaco di Calitri. Nel 1893 anche Francesco Zampaglione divenne sindaco di Calitri e, fino al 1943, altri tre componenti della famiglia ricoprirono tale carica (cio\u00e8 Giovanni, Gaetano e Salvatore Zampaglione). Gi\u00e0 a met\u00e0 del Settecento, stando ad alcuni documenti del catasto, i fratelli Gaetano e Salvatore Zampaglione abitavano entrambi in palazzo Zampaglione, situato \"sulla strada del monastero\" e lo stesso \u00e8 tuttora abitato dai discendenti della famiglia Zampaglione, il che denoterebbe una sorta di legame affettivo della famiglia al palazzo.\nMedia.\nNel gennaio 2015, Calitri \u00e8 stata il punto di partenza di una puntata della trasmissione di Gad Lerner, Fischia il vento.\nCucina.\nLa cultura gastronomica calitrana \u00e8 secolare: i cingul\u0259 (affini ai cavatelli pugliesi) e le cannazz\u0259 (ziti spezzati), serviti con rag\u00f9 e pecorino grattugiato, sono i piatti tipici per eccellenza assieme all'acquasala che consiste in fette di pane bagnate con acqua bollente salata e poi arricchite con uova in camicia e olio soffritto con aglio e peperoncino piccante. Altri piatti ampiamente diffusi sono le lahan\u0259, talvolta anche bollite nel latte e condite con sugo di pomodoro e fagioli, e le aurecchi\u0259 r\u0259 preut\u0259, poi ancora gli sc\u0259lient\u0259 e il baccal\u00e0 alla ualanegna, entrambi questi ultimi piatti conditi con sugo a base di olio soffritto con aglio e peperoncino piccante.\nAltro prodotto tipico in costante sviluppo sul mercato \u00e8 il pane di Calitri.\nEconomia.\nArtigianato.\nFra gli artigiani, come scalpellini fabbri e falegnami spiccavano per fama e professionalit\u00e0 i ceramisti.\nFin dalla preistoria Calitri ha tracce culturali nell'ambito dell'argilla e ceramica, addirittura alcuni ben pensanti signori del posto disposero l'affinamento delle tecniche di lavorazione della maiolica importando intere famiglie di artigiani. Questi erano originari di Faenza e per questo venivano chiamati \"i faenzari\", ed essi dimoravano alla fine della stessa via detta appunto \"dei faenzari\".\nNon essendo questo lavoro particolarmente redditizio spesso veniva integrato col lavoro dei campi.\nAccanto all'arte della ceramica, era sviluppato l'artigianato legato al ricamo, attivit\u00e0 diffusa capillarmente, anche se priva di caratteri prettamente locali ma comunemente diffusa in tutta l'area.\nIndustria.\nNei primi anni del secolo XX la pi\u00f9 grande industria della zona \u00e8 stata la S.A.L.C.A. (Societ\u00e0 Anonima Laterizi Ceramiche affini) creata l'11 settembre 1921. Presenti diverse medie industrie da esportazione intercontinentale di materiali semiartigianali, industriali, di ceramiche di vario genere e di terrecotte da giardino e vivaio.\nA seguito del terremoto dell'Irpinia del 1980 a Calitri venne attuato un piano per lo sviluppo dell'area industriale.\nAncor oggi sede di numerose aziende \u00e8 rimasta la zona industriale con pi\u00f9 fabbriche chiuse di tutta l'Alta Irpinia.\nTurismo.\nAnche se ancora in fase embrionale, il turismo sta diventando pian piano parte integrante dell'economia locale. \u00c8 stato per diverso tempo prevalentemente di carattere estivo ma nel corso del tempo, anche se ancora con numeri non paragonabili alle zone turistiche vere e proprie, sta mutando in turismo permanente ossia distribuito durante tutto l'arco dell'anno.\nInfrastrutture e trasporti.\nStrade.\nCalitri \u00e8 interessata dalla Strada statale 401 dell'Alto Ofanto e del Vulture che collega Avellino alla Basilicata e alla Puglia, dalla Strada statale 743 Nerico-Bella Muro che collega il paese ad un altro pezzo di Basilicata e dalla Strada statale 399 di Calitri che collega la S.S. 401 con la Strada statale 303 del Formicoso.\nFerrovie.\nLa localit\u00e0 era servita dalla Stazione di Calitri-Pescopagano, posta sulla linea Avellino-Rocchetta Sant'Antonio sospesa al servizio viaggiatori dal 12 dicembre 2010.\nAmministrazione.\nAltre informazioni amministrative.\nIl territorio fa parte della comunit\u00e0 montana Alta Irpinia di cui \u00e8 capoluogo.\nSport.\nCalcio.\nL'unica societ\u00e0 di calcio del comune \u00e8 la Polisportiva Calitri, fondata nel 1969. Durante la stagione sportiva 2018-2019 partecipa solo ai campionati giovanili. Disputa le gare casalinghe allo stadio comunale San Sebastiano.\nPallavolo.\nIl comune ospita anche una societ\u00e0 di pallavolo, la Pallavolo Calitri, la cui fondazione risale al 1973 anche se si affilia alla FIPAV solo dal 1992."}
{"id": "30529", "revid": "249337", "url": "https://it.wikipedia.org/wiki?curid=30529", "title": "Candida (Italia)", "text": "Candida \u00e8 un comune italiano di abitanti della provincia di Avellino in Campania.\nGeografia fisica.\nCandida sorge sulle pendici orientali dell'altura denominata Toppa Sant'Andrea di 646 metri di altitudine, alla testata della valle del Bosco Grande o \"Nemus Corilianum\", zona a elevato indice di piovosit\u00e0 e propaggine dei monti dell'Appennino meridionale. Dista da Avellino poco meno di 10\u00a0km.\nTerritorio.\nLorenzo Giustiniani, nel suo dizionario geografico, parlando di Candida scriveva:\"Ella \u00e8 situata in luogo molto alpestre, confinando il suo territorio da oriente con Montefalcione, da mezzogiorno con Parolisi, da occidente con Atripalda, e da settentrione con Manicalciati. Le produzioni del di lei territorio consistono in quantit\u00e0 di castagne, vino, canape, e lino\"\nGiuseppe Zigarelli, storico e ricercatore avellinese, nonch\u00e9 appassionato cultore di antichit\u00e0 e fondatore del primo museo archeologico irpino, nel tracciare un profilo storico e ambientale dei vari comuni della diocesi di Avellino cos\u00ec si esprimeva parlando di Candida:Essa perch\u00e9 \u00e8 situata sul dorso di alquanto erta collina domina colle sue pendici dodici paesi che sembrano farle onorata corona.In un documento del 17 dicembre 1576 si legge:\"La terra della Candida sta sita in loco eminente et de bona aria distante da detta citt\u00e0 de Avellino circa tre miglia\".Angelo de Ruggiero, prete e professore del seminario di Avellino nei primi decenni del Seicento, considerato \"uno dei migliori poeti latini ch'abbia prodotto questa provincia\", componeva magnifici versi su Candida:\nInfine l'arciprete Pasquale de Magistris, candidese e pastore indegno di questo popolo, come egli stesso si definisce, cos\u00ec scriveva:\"Candida, che sotto un cielo che le sorride e in mezzo a monti che le parlano di forza, pare aperta a tutto ci\u00f2 che \u00e8 grande e bello\".\nChiunque nei secoli passati abbia raccontato e descritto questo che era ed \u00e8 un piccolo centro irpino, seppur carico di storia, non \u00e8 riuscito a trovare che parole esaltanti la splendida posizione, la dolcezza e salubrit\u00e0 del suo clima.\nStoria.\nNel periodo longobardo, la prima notizia storica documentata di Candida risale al 1045, quando rientrava come casale nella contea di Avellino sotto il dominio dei conti \"Adelferio\" e \"Giovanni\". In un documento rogato dal notaio \"Tasselgardo\" nel Castello di Serra, sotto i principi longobardi di Benevento \"Pandolfo III\" e suo figlio \"Landolfo VI\", una nobildonna, \"Domnanda\" figlia di \"Giovanni Menao\", dichiara di possedere delle terre \u2026\"Super ribus de Candida\". Di appena venti anni dopo, il 1065, \u00e8 un altro documento di un tal \"Grimoaldo\" rogato nel Castello di Candida, dove si parla di terre \"\u2026 Super ribus qui dicitur Cauda\", verosimilmente la zona oggi nota col nome Auri derivazione dal termine tedesco Wald, cio\u00e8 bosco.\nLe prime notizie documentabili del castello di Candida e del suo signore risalgono a met\u00e0 del 1100. Il \"Catalogus Baronum\", compilato tra il 1150 e il 1168 a seguito del censimento, ordinato da Ruggero II di Sicilia, dei feudi e dei feudatari del Regno, attesta che feudatario di Candida e Lapio con Arianiello era Alduino figlio di Ruggero figlio di Oldoino delle genti \"Lortomanne\", ovvero Normanne. A causa di un duro scontro con il cancelliere, Alduino perse i feudi che furono incamerati nel demanio; nel 1186 Guido de Serpico ebbe in concessione il feudo di Lapio e Arianiello, mentre il castello di Candida fu venduto a Rogerio, fratello di Guido e figli di Trogisio de Scapito, feudatario di Trogisio de Cripta di Serpico.Nel Catalogus Baronum \u00e8 scritto:\nA met\u00e0 del XII secolo Candida, notevolmente ampliata, costituiva un vero borgo raccolto intorno alla montagnola rocciosa su cui si ergeva il castello, osservatorio privilegiato per controllare gli spostamenti delle truppe nelle zone a valle. Dell'ottima posizione strategica del castello di Candida fu persuaso anche Alfonso V d'Aragona che, nella sua avanzata verso Napoli, il 16 giugno 1440 firm\u00f2 un documento \"in nostris felicibus castris contra terram Candid\u00e6\".\nNel suo volume Bernardo di Candida Gonzaga scrive che molte antiche et honorate memorie di que' della Candida sono riportate nel \"mortuale della Chiesa di S. Spirito\" di Benevento. In questo registro delle personalit\u00e0 defunte e l\u00ec sepolte, si fa menzione di Finizia, moglie del Giudice Pietro della Candida, giudice assessore presso lo stratic\u00f2 di Salerno, di Giordano e di Giacomo della Candida, di Caropresa, moglie del giudice Gregorio della Candida e di Anibale della Candida morto nel 1281.\nGiordano Filangieri, nato tra il 1195 e il 1200 dal feudatario di Nocera Giordano e da Oranpiasa, nominato \"imperialis marescalcus\", come si legge in un privilegio emesso nel marzo del 1232 da Federico II di Svevia a favore dei Veneziani, spos\u00f2 nel 1234 la sorella di Alduino de Candida, il quale nel testamento redatto a Foggia nel novembre dello stesso anno gli concesse i feudi di Candida e Lapio. Tali feudi avrebbero costituito il nucleo dei possedimenti irpini della famiglia Filangieri. Alla morte di Giordano, il feudo di Candida tocc\u00f2 in eredit\u00e0 al figlio Aldoino, dal quale prese nome il ramo Alduino de Candida accrebbe il suo patrimonio ricevendo i feudi di Solofra e di Abriola.\nPer la grande considerazione che i Filangieri di Candida avevano presso la corte di Federico II, Candida fu elevata ad \"Universitas\", cio\u00e8 in Comune, con il diritto di tenere adunanze partecipate da tutti i cittadini e gli uffici per l'amministrazione della giustizia civile e militare.\nAlcuni documenti dei Registri Angioni attestano e avvalorano l'idea che Candida godeva, oltrech\u00e9 di buon prestigio, anche di un'elevata floridezza e vivacit\u00e0 economica e civile. Infatti, in alcune carte si concede all'universit\u00e0 di tenere fiere in occasioni di particolari ricorrenze. Nel giugno del 1277, ad esempio, si d\u00e0 ordine all'universit\u00e0 di Candida di non indire alcuna fiera, pena il pagamento di una multa di 100 once. Mentre con un documento del 7 aprile del 1296 si concede, a seguito della richiesta di Riccardo Filangieri, \"\u2026 in quella terra di tenere una fiera nella festa di S. Angelo\", vale a dire la festa di S. Michele Arcangelo, l'8 maggio.Nel 1330 Filippo Filangieri entr\u00f2 nel governo del feudo e nel 1340, raccogliendo i centri di Arianiello, Parolise, Salza Irpina, S. Potito, Salsola, Manocalzati, S. Barbato e Pratola Serra, costitu\u00ec la Baronia di Candida.\n Ci\u00f2 favor\u00ec lo sviluppo demografico ed edilizio del borgo nonch\u00e9 una forte espansione economica soprattutto con la lavorazione del ferro, essenzialmente chiodi. Ancora oggi gli abitanti di Candida sono chiamati \u2018\"i chiovaruli da Canneta\" (i chiodaroli di Candida). Il prestigio della casata dei Filangieri e la floridezza della baronia spinsero Filippo a sostenere un incremento edilizio che meglio esprimesse le magnificenze della sua signoria. Nel 1366 finanzi\u00f2 la costruzione di un importante complesso monastico, affidato ai frati agostiniani, composto da un convento e dalla \"chiesa della SS. Trinit\u00e0\". La chiesa, in stile gotico, divenne la cappella gentilizia della famiglia Filangieri, raccogliendo le spoglie dello stesso Filippo morto il 15 febbraio 1372.La decisione di Giovanna II d'Angi\u00f2 di sottrarre la contea di Avellino ai Filangieri in favore di Sergianni Caracciolo, favorito della regina, indusse il barone di Candida Filippo, detto \" 'o prevete\", nipote del fondatore della Baronia, a prendere le armi per risolvere la controversia. Nel 1426, Filippo a capo di una truppa composta da 500 soldati assedi\u00f2 e assalt\u00f2 il castello di Montemiletto. L'azione rapida e ben congegnata gli permise di occupare il fortino e trarre prigioniero il fratello di Sergianni. Questi, a capo di un distaccamento militare inviato dalla regina, pose d'assedio la terra di Candida. Filippo, per far recedere le milizie dalle posizioni assunte, appicc\u00f2 il fuoco ad alcune case, ma i suoi soldati, a causa del forte vento, non furono in grado di controllare le fiamme. \"Il fuoco bruci\u00f2 gran parte del paese e fece morire carbonizzati molti uomini, donne e bambini distruggendo molte case con i loro beni\"; ci\u00f2 port\u00f2 alla devastazione del borgo fino a lambire lo stesso castello. Filippo Filangieri fu costretto, perci\u00f2, alla resa senza condizioni.\nNuova signora di Candida divenne Caterina Filangieri, moglie di Sergianni che si rese promotrice della costruzione del palazzo baronale e della costruzione del monastero della Concezione di Candida dei monaci dell'Abbazia territoriale di Montevergine stipulando un contratto di enfiteusi con il priore \"Lanzillo de Salza\".\nNel 1513 Maria de Cardona (Padula, 1509 - Napoli, 9 marzo 1563) divenne la nuova baronessa di Candida. Donna di grande cultura e di molta piet\u00e0 cristiana, la marchesa de Cardona fece restaurare la chiesa agostiniana e si impegn\u00f2 per la costruzione di una nuova \"\u2026ecclesia intitulata Santa Maria Maggiore con titulo de arceprevetarato\u2026\", chiesa che sostituisse quella stretta e scomoda situata a ridosso della torre campanaria, \"\u2026parimenti antica e di male architettata costruzione\u2026\".\nSuccessivamente il feudo fu posseduto dal genovese Niccol\u00f2 Grimandi, da Nicol\u00f2 Doria e da Andrea Leone. Nel 1581 il feudo fu venduto a Bendillo Saulli, per 77562 ducati, 4 tar\u00ec e 12 grani. Il 23 novembre 1590 il feudo fu ceduto dal demanio reale a Vittoria de Sangro, marchesa di Montefalcione, che l'anno successivo vendette le terre di Candida a Lucrezia Moscato, moglie di Giovan Battista Magnacervo feudatario di Pulcarino, l'odierna Villanova del Battista. Il feudatario di Montefalcione trattenne per\u00f2 nelle sue pertinenze met\u00e0 del molino di Candida. Il 5 dicembre del 1691 i discendenti del barone Giovan Battista vendettero, per 22000 ducati, le terre di Candida a Francesco Marino Caracciolo, principe di Avellino e gran cancelliere perpetuo del regno. Il feudo di Candida entr\u00f2 a far parte del principato di Avellino. Il feudo di Candida rest\u00f2 legato alla famiglia Caracciolo fino all'eversione della feudalit\u00e0 avvenuta nel 1806. Il principe Giovanni Caracciolo fu l'ultimo signore feudatario di Candida.\nLo stemma.\nLo stemma del comune di Candida, un drappo di color avorio, presenta al centro, su un campo blu cobalto, una fenice che rinasce a vita nuova da un nido posto su un colle pi\u00f9 alto degli altri e sotto un cielo assolato che le sorride. Lo stendardo, chiuso da un elegante decoro dorato, \u00e8 coronato da un diadema baronale impreziosita con rubini e smeraldi.\nIl senso dello stemma \u00e8 riconducibile alla storia stessa del paese, distrutto a causa di un feroce incendio nel 1426 e poi rinato, come una novella fenice, a vita nuova e testimoniato da un bellissimo quanto sibillino distico, scolpito nel 1519 sul portale della chiesa agostiniana della SS. Trinit\u00e0:\nMonumenti e luoghi d'interesse.\nArchitetture religiose.\nIl monastero di S. Agostino.\nDella chiesa della SS. Trinit\u00e0, meglio conosciuta come chiesa di sant'Agostino, oggi si conserva solo il portale in pietra e il monumento funerario di Filippo Filangieri. La chiesa era ad una navata in stile gotico e quindi abbastanza semplice \"\u2026ben situata lunga et larga con pro-porzione et deficiente l'antempiatura per l'antichit\u00e0\". Dopo il 1550, la chiesa fu trasformata in stile rinascimentale, \"\u2026 fu restaurata ed arricchita del privilegio delle sette basiliche di Roma\".\nL'abside era \"\u2026tutta pittata et un quatro in mezzo della Madonna della Cintura\". Sull'altare maggiore c'erano due statue di legno una raffigurante sant'Agostino e l'altra san Giovanni Battista. Sui lati della chiesa si aprivano sette piccole cappelle di cui sei a prospettiva che raccoglievano le icone della Madonna e di alcuni santi venerati come san Nicola e san Biagio, e la settima raccoglieva il monumento funerario di Filippo Filangieri. Il sarcofago, oggi \u00e8 sistemato nella chiesa madre di Candida, \u00e8 molto semplice: il barone \u00e8 raffigurato rivestito delle sue armi e della sua spada, il volto adagiato su un cuscino \u00e8 fortemente caratterizzato e i piedi sono sorretti da docili cane.\nNella chiesa della SS. Trinit\u00e0 arano sepolti anche i signori Magnacervo. Dei loro sacelli si conservano, sempre nella chiesa madre, solo le eleganti e poetiche epigrafi.\nSul lato destro della chiesa sorgeva il convento semplice nella forma quanto imponente. L'ingresso del convento era composto da un portale in pietra scolpita. La porta principale immetteva nel grande \"claustro\" circondato su tre lati da colonne con capitelli in stile dorico poste su un basso parapetto e sormontate da archi a tutto sesto. Sul lato murato si apriva la grande cisterna del convento.\nNel convento vivevano circa dieci frati e \"ci sono alcune persone civili, medici, notari, speziali e molti artisti quali servono per uso della terra\".\nA demolire il monastero pensarono dapprima il terremoto e poi le ruspe.\nIl monastero di Montevergine.\nIl monastero e la \"chiesa della Concezione di Maria\" dei frati di Montevergine fu costruito agli inizi del Quattrocento ed elevato a badia, dopo gli ampliamenti in forme pi\u00f9 monumentali voluti dal priore candidese Melchiorre Cerzo, agli inizi del Cinquecento. Sul largo antistante la chiesa c'\u00e8 una bella quanto elegante croce di termite con in cima una croce e in basso gli stemmi del paese e dei monaci. Peculiarit\u00e0 del solo stemma del monastero di Candida \u00e8 l'aggiunta dell'invocazione:\nLa chiesa, arricchita da una grande tela raffigurante la Madonna di Montevergine, \u00e8 in stile barocco con pilastri a pianta quadrata, nell'attiguo campanile c'\u00e8 una campana dal suono celestiale, fusa nel 1594, reca il bel distico:\nDel monastero, di buon disegno, restano i ruderi del chiostro di forma quadrata e il pozzo monumentale eretto nel 1644.\nNella parte alta del monastero vi era un terrazzo \"\u2026da cui l'occhio si spaziava sopra una variet\u00e0 mirabile di poggi, di valli e di monti e dominava diversi paesi\u2026\".\nAl chiostro si accede da un gran portone in pietra con alla base due leoni scolpiti, posti come guardiani del monastero oramai pieno solo di sterpi e rovine.\nDurante la grande guerra ospit\u00f2 alcuni profughi giuliano-sloveni; Nel 1940 fu infine venduto per 1500 lire.\nLa chiesa collegiata.\nLa chiesa collegiale, dedicata all'Assunzione della Beata Vergine Maria, fu aperta al culto nel 1540. La facciata presenta un portale sfarzoso, posto nel 1769 a sostituzione di quello originario di tipo rinascimentale, in pietra con decorazioni barocche. Esso conserva tutto il fascino di una struttura viva, equilibrata e proporzionata con un ottimo accordo tra le misure geometricamente esatte e i fregi di ispirazione libera.\nLa chiesa si presenta ad una sola navata. L'altare \u00e8 di stile barocco intarsiato di marmi policromi, su di esso si possono ammirare due splendide pale lignee, dipinte ad olio, Cinque-Secentesche, forse di scuola salernitana ed eseguite ad imitazione delle facciate dei palazzi nobiliari e dell'edilizia di culto del tempo. Due cappelle laterali ospitano le statue di San Filippo Neri e della Madonna del Buon Consiglio, patrono e protettrice di Candida. Il venerazione della Madonna sotto il titolo del Buon Consiglio si lega strettamente alla presenza a Candida dei monaci Agostiniani. Infatti, nella chiesa attigua al monastero vi era un primo quadro della Madonna in stile orientale e un secondo, del 1766 simile a quello attuale, simbolo di devozione e preghiera di una confraternita. Nel 1831 il reverendo Domenico Cutillo (Candida, 1795 - 30 marzo 1856), insigne teologo e filologo, professore di diritto naturale dal 1829 all'universit\u00e0 di Napoli, fece realizzare il nuovo quadro della Madonna da artisti napoletani. Il quadro fu arricchito da statue lignee che fanno da coro al dipinto centrale.Alla chiesa di Candida il papa Leone XIII concesse l'indulgenza plenaria \"toties quoties\" nei giorni 26 aprile e terza domenica d'agosto.\nLa devozione verso S. Filippo, il fondatore degli oratori, il santo del sorriso e dei giovani, \u00e8 sancita da un patto notarile stipulato il 25 maggio 1653.\nSopra la porta di ingresso corre una balaustra in legno con al centro un dipinto raffigurante la Vergine col Bambino. La balaustra raccoglie un organo Ottocentesco opera di un artigiano locale con tre ordini di canne.\nNella sua austera sobriet\u00e0, a destra dell'altare, c'\u00e8 il fonte battesimale in pietra bianca locale. Oltre a un crocefisso ligneo di buon pregio artistico e alcune tele, tra cui spicca la Madonna Assunta in Cielo, un quadro Ottocentesco di chiara scuola napoletana, si pu\u00f2 ammirare un frammento di Madonna con Bambino di eccellente composizione e delicatezza artistica.\nIn un locale attiguo alla chiesa \u00e8 stato installato in modo permanente un presepe con pregevoli pastori del Settecento napoletano.\nLa congrega.\nAccanto alla chiesa vi \u00e8 una piccola chiesetta sede della confraternita della Madonna del Carmine. Il portale della piccola chiesa \u00e8 in pietra squadrata molto semplice, sull'architrave \u00e8 scalpellata un'epigrafe di difficile lettura, si legge, per\u00f2, chiaramente la data del 1673. Sopra di esso vi \u00e8 una piccola nicchia in cui \u00e8 dipinta ad affresco con un tratto leggero ed elegante, forse opera di un candidese, la Madonna del Carmine. All'interno, il soffitto monta un dipinto su tela di fine Settecento della stessa Madonna. Le associazioni laicali erano promotrici e curatrici di monti frumentari: una sorta di banca agricola che quasi a titolo gratuito prestava ai confratelli le sementi per le colture. Quello della congrega del Carmine, il pi\u00f9 antico, fu costituito nel 1674.\nArchitetture civili.\nIl castello.\nL'impianto urbanistico del borgo fortificato, costituito dal castello e dalle piccole casupole, coperte di \"tavolilli\" o \"scandole\", situate intorno al fortino, era e resta molto semplice, di forma ellittica quasi a formare un'ulteriore protezione per il castello e da esso riceverne. L'accesso era consentito da tre porte: una, ad occidente, posta sulla via nova che dal castello va verso la piazza, era l'accesso pi\u00f9 semplice e diretto verso il castello, anche se ha una rampa molto disagevole soprattutto per il passaggio di muli e cavalli. La seconda porta, a settentrione, era su \"via Toppole\" e consentiva l'accesso al borgo, alle spalle del castello, per la via che oggi \u00e8 a gradini; anch'essa non molto agevole per il transito del bestiame che i contadini traducevano dalle campagne sottostanti. La terza porta, a meridione, con un accesso pi\u00f9 agevole sia per il trasporto delle merci che del bestiame, era posta nelle vicinanze della torre campanaria.\nDell'antico fortino militare, edificato in epoca longobarda e rimodernato in et\u00e0 normanno-sveva, restano solo parte dei muraglioni e dei contrafforti. Al castello, costruito su un costone di roccia viva, si accede dal lato ovest da un portone d'ingresso in blocchi di pietra, elevato rispetto al livello della strada. Una scala in pietra conduce alla corte interna del maniero. Nell'angolo ovest del castello, si scorgono i resti di una torre a pianta circolare con base a scarpa, ad est c'era una torre a base quadrangolare con pareti verticali senza alcuna apertura, l'unico punto di acceso immette sul giardino del castello. Da questa torre parte la muraglia difensiva che va verso sud fino ad un edificio addossato alla struttura di una terza torre. La figura slanciata ed ermeticamente rinserrata nelle mura rendeva il fortino inespugnabile. Il castello semplice e con tutti i requisiti di sicurezza, era un vero e proprio nido d'aquile.\nIl palazzo baronale.\nIl Palazzo baronale, voluto da Caterina Filangieri negli anni trenta del XV secolo, era una bella costruzione su due piani a cui si accedeva da un arco voltato a botte. Sulla facciata c'era una loggia centrale impreziosita da colonne in pietra bianca alte e snelle per dare maggiore slancio all'intero impianto della loggia. A completare l'impianto prospettico c'erano delle poderose finestre con le riquadrature in pietra bianca locale. Erano enormi con delle formelle nei lati, eleganti e semplici a cerchi concentrici, concepite per fare da contraltare alla struttura centrale e per dare forza e importanza a tutto l'edificio. L'imponente facciata insieme al giardino antistante costituiva, per tutti coloro che percorrevano il tratturo verso la Puglia, una splendida presentazione del paese con la sua invidiabile dignit\u00e0 urbanistica e umana.\nAltri edifici.\nA Nord del paese, nelle Selve Corte, c'\u00e8 la casina di caccia dei principi Caracciolo. Fatta costruire da Marino Caracciolo nel 1692, l'edificio presenta al centro della facciata un'importante quanto architettonicamente interessante torre a base poligonale con una loggia con colonne in pietra e archi a tutto sesto.\nTutto l'abitato sia quello sorto nelle vicinanze del castello che del palazzo dei Filangieri \u00e8 ricco di caratteristiche abitazioni e vecchie case gentilizie con una grande quantit\u00e0 di portali in pietra e davanzali finemente lavorati e tutti pertinenti ai secoli XVIII e XIX. \nDelle tante sorgenti d'acqua fresca e rifocillatrice, l'unica ad avere una struttura in fabbrica e una cisterna per l'accumulo delle acque \u00e8 la fonte, posta a sud dell'abitato, chiamata semplicemente \"\u2018a fontana\". Conserva ancora gli ampi e levigati lavacri in pietra dove tante generazioni di donne candidesi, raccolta la biancheria in mastelli di legno, \"i cupielli\", si recavano per fare il bucato.\nSociet\u00e0.\nLingue e dialetti.\nAccanto alla lingua italiana, nel territorio di Candida \u00e8 in uso il dialetto irpino.\nEconomia.\nCandida \u00e8 un paese a forte vocazione agricola, oggi come 500 anni fa, si produce grano, granoturco, patate, nocciole, castagne e ottimo vino, essenzialmente fiano e aglianico, nonch\u00e9 le produzioni genuine di frutta e ortaggi. Le numerose feste e sagre offrono la possibilit\u00e0 di provare i sapori autentici anche di carni e insaccati orgogliosamente e testardamente locali e naturali. La presenza, fino agli inizi dell'Ottocento, della \"via Napoletana\", percorsa giornalmente dalle carovane di commercianti e pastori indusse i candidesi a prodursi in mestieri che hanno dato benessere e prestigio al vecchio borgo. Furono costruite due taverne per far rifocillare e riposare i viandanti; si attivarono, accanto alle taverne, le stalle per custodire e ristorare le bestie, fu attivato anche un hospitale per assistere i pellegrini e i poveri. Non pot\u00e9 mancare la costituzione di piccole attivit\u00e0 da maniscalco. Le botteghe per la trasformazione del ferro, essenzialmente utensili domestici e contadini quali \"palette, tribbiti, zappe, mascature, catinielli, scibbie\u2026\", erano sistemate in \"vasci\" o \"cellari\" ed erano governate da magistri ferrarii. Non esistono documenti che possano provare una data sull'insediamento delle botteghe dei \"chiovaruli\" a Candida. Il primo documento in cui si fa riferimento alle ferriere di Candida \u00e8 un atto processuale dell'11 dicembre 1540. A Candida, per\u00f2, gi\u00e0 dai primi anni del xvi secolo esisteva un vico chiamato, come oggi, \"vico delli ferrari\" a riprova che l'arte di forgiare era gi\u00e0 una realt\u00e0 importante del paese. I masti ferrari di Candida dovevano essere molto apprezzati visto che venivano stipulati veri contratti con cui si accoglievano nelle proprie officine giovani di altri paesi come apprendisti e con l'impegno a \"cacciare masto fenuto\" entro tre-quattro anni.\nI chiodi battuti nei cellari da pazienti quanto capaci chiuovaruli candidesi superarono bene la prova tanto da essere ricercati anche fuori regione.\nL'arte del ferro oggi rivive nelle manifestazioni rievocative dove gli ultimi chiovaruli forgiano centrelle, chiuovi e scibbie cos\u00ec come all'epoca di Filippo Filangieri.\nSe gli uomini erano avvezzi all'arte del dio Vulcano, le donne del paese erano molto apprezzate per la perizia nella filatura e tessitura del lino. L'ultima tessitrice \u00e8 stata Nunzia Marino, da tutti chiamata Zia Nunzia. A 90 anni passava gran parte della giornata al telaio muovendo con grande perizia pettini e spole. Per avvolgere il filo da tessere e farne gomitoli, spesso si aggirava nei bar alla ricerca di carte da gioco non pi\u00f9 usate; ancor oggi a Candida quando si gioca a carte e si ha la mala sorte di riceverne di poco utili per la vittoria si inveisce contro il mazziere per avergli dato \"\u2018e carte 'e zia Nunzia\".\nNon mancano per\u00f2 piccole iniziative imprenditoriali sia nel settore dell'edilizia sia dell'artigianato.\nUn nuovo modo di interpretare il territorio, la sua storia e i suoi prodotti ha messo in moto negli ultimi anni un ciclo virtuoso che fonde un millenario serbatoio di cultura che questi luoghi ancora esprimono ad un rinnovato modo di fare impresa. Spinti da un nuovo tipo di turismo, orientato alla riscoperta dell'immenso e vivace patrimonio di sapori e prodotti tipici e tradizionali, molti intraprendenti e capaci imprenditori hanno deciso di rinnovare, reinterpretare e rivalutare le variegate risorse legate alla gastronomia, alla viti-vinicoltura e ad altre tipiche produzioni agricole ed artigianali che da sempre avevano fatto eccellere questi antichi borghi e che sembravano non aver futuro. L'incontro fatale, ma del tutto naturale, tra i frutti della terra e le tradizioni popolari e culturali costituisce un binomio vincente anche per Candida. Sono nate sul suo territorio piccole quanto interessanti iniziative imprenditoriali, essenzialmente giovanili, destinate ad una rapida e qualificata crescita. Esse hanno recuperato uno stimolo antico per il lavoro di qualit\u00e0 che pro cura benefici e vantaggi per l'intera comunit\u00e0.\nAmministrazione.\nIl comune fa parte dell'Unione dei comuni Terre dei Filangieri."}
{"id": "30530", "revid": "123648703", "url": "https://it.wikipedia.org/wiki?curid=30530", "title": "Caposele", "text": "Caposele (\"Capussela\" in dialetto irpino) \u00e8 un comune italiano di abitanti della provincia di Avellino in Campania nell'alta valle del Sele.\nFa parte della comunit\u00e0 montana Terminio Cervialto e gran parte del territorio comunale ricade nel parco regionale Monti Picentini.\nIl paese \u00e8 noto per la presenza delle sorgenti del Sele che alimentano l'acquedotto pugliese e per la localit\u00e0 religiosa Materdomini che, con il santuario di San Gerardo Maiella, ogni anno \u00e8 meta di pi\u00f9 di un milione di pellegrini.\nGeografia fisica.\nTerritorio.\nIl comune di Caposele si trova lungo il margine sud-orientale della provincia di Avellino, a confine con quella di Salerno.\nI comuni confinanti sono: Bagnoli Irpino e Lioni (a nord - ovest); Conza della Campania e Teora (a nord); Castelnuovo di Conza e Laviano (a est); Calabritto e Valva (a sud).\nIl centro abitato si sviluppa alle pendici del monte Paflagone, all\u2019altezza di 405 m s.l.m., nei pressi della sommit\u00e0 del bacino idrico del Sele. \u00c8 sormontato ad est dalla collina su cui \u00e8 sita la frazione di Materdomini, posta a 525 m s.l.m..\nIl Paflagone si colloca sul versante nord-orientale del massiccio dei monti Picentini, che si estende verso ovest. Ai Picentini appartengono anche altre cime comprese nel territorio caposelese, come il m. Vallicelle (1238 m) ed il m. Calvello (1579 m), sulla cui vetta s'incontrano i confini di Caposele, Lioni, Bagnoli Irpino e Calabritto.\nDalla roccia calcarea sud-orientale del Paflagone, a 420 m s.l.m., sgorga il Sele, il cui alto corso contribuisce alla complessit\u00e0 geomorfologica del territorio. Dirigendosi verso sud-ovest, scorrendo ad est dei Picentini, l\u2019azione erosiva del fiume ha scavato nei millenni l\u2019Alta valle del Sele, sulla cui sommit\u00e0 si trova il paese. Fra i corsi d\u2019acqua minori che attraversano il territorio di Caposele vi sono il Rio di Salia ed il Minuto, entrambi a regime torrentizio e tributari del Sele.\nAmbiente.\nUso del suolo e vegetazione.\nIl suolo collinare del paese \u00e8 principalmente occupato da terreni agricoli e querceti. Sui rilievi montuosi vi sono boschi rigogliosi, dove crescono alberi ad alto fusto come castagni, aceri di monte e faggi. Salendo di quota, il paesaggio cambia gradualmente, facendo posto a boschi di conifere e pascoli.\nIl fiume.\nLungo il corso del fiume, sensibilmente modificato dalla presenza dell'acquedotto, cresce la vegetazione tipica del bosco igrofilo, costituita da alberi ad alto fusto come il pioppo ed il salice.\nSono ben rappresentati macroinvertebrati tipici dei corsi d'acqua montani, quali larve di Efemenotteri, Plecotteri e Tricotteri, indicatori di una buona qualit\u00e0 dell'ecosistema.\nLa temperatura dell'acqua durante l'anno oscilla fra gli 8 e i 10\u00a0\u00b0C.\nTale caratteristica fa s\u00ec che questa parte del Sele costituisca una zona vera per la trota, praticamente l'unico membro dell'ittiofauna locale. Sono presenti popolazioni non strutturate di trota fario e trota iridea, entrambe specie di immissione. Delle specie autoctone non resta pressoch\u00e9 nulla.\nLa popolazione di pesci ha subito un drastico calo in seguito a ripetuti episodi di inquinamento idrico avvenuti nel 2013.\nDegna di nota \u00e8 la segnalazione di siti compatibili con la presenza della lontra a valle del centro abitato.\nGeologia.\nIl territorio del comune di Caposele \u00e8 costituito in prevalenza da calcari databili a cavallo tra la fine del Mesozoico e l'inizio del Cenozoico e da sedimenti terrigeni deposti dall'azione del fiume. Essendo situato nei pressi di una faglia diretta (che in superficie vede le rocce calcaree in contatto coi sedimenti), si tratta di un territorio ad elevato rischio sismico; infatti, secondo la classificazione sismica italiana, il comune appartiene alla zona 1 (sismicit\u00e0 alta).\nOrigini del nome.\nIl toponimo Caposele deriverebbe da \"caput Sylaris\", ovvero \"capo (o inizio) del Sele\", data l'ubicazione del paese nei pressi delle sorgenti del fiume.\nStoria.\nOrigini.\nSecondo Giuseppe Antonini Caposele fu fondata nel periodo delle guerre fra i Sanniti e i Romani da coloro che si ritrovavano da luoghi di scontri militari. Inoltre, stando a quanto narrato da Paolo Orosio, \"ad caput Sylaris\" ci fu la sanguinosa sconfitta di Spartaco, la cui rivolta fu definitivamente soffocata proprio presso le sorgenti del Sele.\nAnche le testimonianze archeologiche proverebbero che il luogo fu frequentato in epoca romana. Nel 1834, ad opera del medico locale Nicola Santorelli, fu scoperta in localit\u00e0 Preta, al confine con Lioni, una stele (oggi conservata al museo archeologico di Avellino), risalente al tempo dell'imperatore Domiziano, attestante l'esistenza di un collegio sacerdotale dedicato al culto del dio Silvano.\nQuale che fosse l'origine del paese, la presenza di abbondanti acque sorgive fu sicuramente uno dei motivi per cui i primi abitanti decisero di insediarsi in quei luoghi.\nDal Medioevo al XVIII secolo.\nLe prime notizie di un feudo (e di un probabile castello) risalgono al periodo normanno, probabilmente al 1160, quando Filippo di Balvano ne divenne il proprietario \nLa peste del 1656 decim\u00f2 la popolazione del paese; Nel 1691 gli abitanti risalirono a 1185 mentre Caposele era parte della provincia di Montefusco in Principato Ultra. \nNei primi decenni del Cinquecento esisteva gi\u00e0 una piccola chiesa dedicata alla Mater Domini, che d\u00e0 il nome ad una frazione di Caposele. Qui Sant'Alfonso Maria de' Liguori venne in missione e apr\u00ec una casa religiosa dove, nel 1755, mor\u00ec San Gerardo Maiella.\nRegno delle Due Sicilie e annessione al Regno di Sardegna.\nGi\u00e0 epicentro del terremoto dell'Irpinia del 1853, \u00e8 stato uno dei comuni pi\u00f9 colpiti dal terremoto del 23 novembre 1980.\nMonumenti e luoghi d'interesse.\nArchitetture religiose.\nSantuario di san Gerardo Maiella.\nL'edificio religioso, sorto nel luogo in cui nel Medioevo vi fu un'apparizione della Madonna, \u00e8 collocato nella frazione Materdomini (sede di numerose strutture ricettive) ed \u00e8 meta di continui pellegrinaggi da ogni parte di Italia. Vi si pu\u00f2 visitare il \"Museo Gerardino\" che contiene numerose testimonianze di vita di san Gerardo Maiella, morto nell'attiguo convento redentorista il 16 ottobre 1755. La tomba del santo \u00e8 collocata ai piedi dell'altare della venerata statua della Mater Domini, al centro della vecchia Basilica dietro un altorilievo in marmo, dove si intravede la nuova urna in cristallo, argento e madreperla, che contiene il corpo di san Gerardo. Alla chiesa gi\u00e0 presente si \u00e8 aggiunta la nuova chiesa del Redentore, costruita negli anni settanta su progetto dell'architetto Giuseppe Rubino. Le forme architettoniche ricordano la biblica Tenda per il Tabernacolo, costruita da Mos\u00e8 nel deserto per ordine di Dio e presenta opere di notevole interesse artistico, fra cui il portale in bronzo, un'imponente statua bronzea del Cristo Redentore, e ancora i mosaici raffiguranti gli apostoli e gli arredi monumentali tra cui l'altare, l'ambone e il portacero pasquale.\nNel febbraio del 1930 papa Pio XI ha elevato la basilica della Mater Domini e di San Gerardo alla dignit\u00e0 di basilica minore\nChiesa Madre di san Lorenzo.\nCollocata nel cuore del centro storico di Caposele, ricostruita ex novo dopo il terremoto del 1980, su progetto dell'architetto Carlo Cuomo e dell'ingegnere Vittorio Gigliotti, , con calcoli statici del professore Luigi Adriani, dopo una lunga e travagliata costruzione, la chiesa \u00e8 stata aperta al culto nel 2008. Secondo i progettisti l'architettura della chiesa sulla sorgente trae ispirazione dallo spettacolo impressionante della galleria sotterranea di captazione della sorgente, con l'acqua che scorre tumultuosamente; le strutture della copertura e del soffitto, richiamano l'immagine dell'acqua, evocando i filetti liquidi ed i vortici dell'acqua fluente. Interessanti le opere marmoree (altare, ambone e battistero) ed il Cristo bronzeo realizzati dallo scultore bergamasco Mario Toffetti, gi\u00e0 distintosi per aver ricevuto incarichi in Vaticano.\nIl castello.\nI ruderi della fortezza risalente al secolo XI sono ancora visibili in localit\u00e0 Castello, alle spalle della Chiesa Madre di san Lorenzo. A causa del terremoto del 1980 e dell'incuria, l'edificio si presenta in uno stato di profondo degrado.\nLe sorgenti del Sele.\nLe acque raccolte nel Monte Cervialto (che rappresenta un bacino idrogeologico sufficientemente indipendente dai rilievi che lo circondano) defluiscono verso Caposele. E proprio qui, nei pressi del monte Paflagone, tali acque sotterranee alimentano la sorgente Sanit\u00e0 (420\u00a0m s.l.m.) per poi venir raccolte in venute di acqua in alveo (sorgente Tredogge) a 415\u00a0m s.l.m., dando cos\u00ec origine al flusso del Sele. La circolazione idrica sotterranea \u00e8 condizionata da una complessa struttura a scaglie tettoniche (che dalla zona antistante la sorgente, Coste di santa Lucia, prosegue verso Calabritto) la quale obbliga il fiume a sgorgare alle altezze suddette.\nA Caposele ha inizio l'Acquedotto pugliese, notevole opera di ingegneria idraulica che con le acque irpine disseta l'intero Tavoliere delle Puglie fino a Santa Maria di Leuca.\nLa portata media del fiume \u00e8 di circa 4000 l/s ma, in seguito alla captazione delle sorgenti nel 1906, nell'alveo si osserva un flusso notevolmente ridotto.\nSociet\u00e0.\nEtnie e minoranze straniere.\nAl 31 dicembre 2007 a Caposele risultano residenti 45 cittadini stranieri.\nReligione.\nLa maggioranza della popolazione \u00e8 di religione cattolica di rito romano; il comune appartiene all'arcidiocesi di Sant'Angelo dei Lombardi-Conza-Nusco-Bisaccia e ha due parrocchie:\nL'altra confessione cristiana presente \u00e8 quella protestante con una comunit\u00e0:\nCultura.\nMusei.\nNei pressi delle sorgenti del Sele \u00e8 stato istituito il \"Museo delle Acque\", che raccoglie alcune testimonianze sulla storia dell'Acquedotto Pugliese.\nNel 2012, in seguito ad una donazione dell\"'Ordine dei Cavalieri Crociati di Malta\", il Comune ha istituito il \"Museo delle macchine di Leonardo\", che ospita le riproduzioni di alcune macchine progettate da Leonardo da Vinci.\nScuole.\nNel comune di Caposele \u00e8 presente l\"'Istituto Comprensivo Statale \u201cF. De Sanctis\u201d\", costituito da: scuola dell'infanzia, scuola primaria e scuola secondaria di primo grado.\nA Materdomini \u00e8 rilevante la presenza della sezione annessa all\"'Istituto d'Istruzione Secondaria Superiore \u201cF. De Sanctis\u201d\" di Sant'Angelo dei Lombardi, con gli indirizzi di liceo scientifico e liceo delle scienze umane.\nCucina.\nLa cucina paesana \u00e8 profondamente legata alla tradizione contadina, quindi ai prodotti che la terra offre. Piatti a base di verdure come \"m'nestra e pizza\" (misto di diversi ortaggi consumato con pizza di granturco), \"taddi e patan' \" (gambi di zucca cotti con patate) o \"panieddi e pap'rnola\" (patate lessate e poi fritte con peperoni secchi e macinati) sono tipici della tavola caposelese. A questi pasti della quotidianit\u00e0 si affiancano piatti invernali, come le \"patan' sfruculiat\"' (patate lessate e schiacciate, condite di solito con peperoni o legumi) e quelli tipicamente estivi, come la \"\u2018ngattinata\" (misto di ortaggi cotto e condito con pomodoro).\nA Caposele vi \u00e8 anche una lunga tradizione di pasta fatta in casa. Tipici sono le \"matasse\", i \"fusilli\" e i \"triiddi\". Tra i tipi di pane sono da ricordare la tradizionale \"fresella\" e il \"muffletto\".\nNell'undicesima revisione dell'elenco dei prodotti agroalimentari tradizionali (\"PAT\"), pubblicata l'11 luglio 2011, figurano tre prodotti tipici di Caposele: le \"matasse\", il \"muffletto\" e l\"'amaretto\".\nMatasse.\nCelebrate assieme ai fusilli nella sagra del 9 agosto, le matasse sono il tipo di pasta caratteristico del paese. Vengono ottenute allungando e roteando pi\u00f9 volte l'impasto originale per poi tagliarlo in strisce sottili. La lavorazione \u00e8 fatta a mano e avviene in farina di granturco per evitare che i segmenti di pasta si appiccichino fra loro. Il risultato finale ricorda un groviglio di fili (per l'appunto una matassa) dal quale il prodotto prende il nome. Vengono spesso consumate con ceci o fagioli.\nMuffletto.\nSimile al pane fatto con l'impasto della pizza, il muffletto \u00e8 una pagnotta dalla peculiare morbidezza e dal caratteristico odore, dovuto ad un impasto a base di patate e farina. La sua comparsa si fa risalire ai primi del Novecento, durante gli inizi dei lavori per la costruzione dell'acquedotto, quando Caposele, accogliendo maestranze anche dai paesi dell'Italia centrale e settentrionale, divenne un punto d'incontro di tradizioni culinarie diverse.\nAmaretto.\nL'amaretto \u00e8 un tipico biscotto Caposelese. Di tradizione casalinga, il dolce ha come ingrediente fondamentale le nocciole tostate (variet\u00e0 San Giovanni e Mortarella) che gli conferiscono un sapore nettamente diverso dalla sua versione commerciale. Modellati a mano in piccole forme rotondeggianti, partendo da un impasto di nocciole, zucchero e uova, dopo la cottura in forno, gli amaretti vengono cosparsi di zucchero a velo.\nManifestazioni religiose e popolari.\nLe principali festivit\u00e0 di Caposele sono legate ai santi patroni san Lorenzo martire e san Gerardo Maiella. La festa patronale in onore del primo viene celebrata il 10 agosto, mentre il 16 ottobre si festeggia il santo Redentorista a Materdomini. Sempre in onore di san Gerardo viene celebrata una processione la prima domenica di settembre, accompagnata, come ad ottobre, da una grande fiera. Vengono organizzati solenni festeggiamenti anche in onore di santa Lucia (13 maggio) e san Rocco (10 ottobre). Il 13 giugno, l'accensione di numerosi fal\u00f2 celebra sant'Antonio di Padova, . Il 15 giugno una processione di devoti Caposelesi raggiunge la rocca su cui sorge la chiesetta medievale di san Vito.\nOltre la festivit\u00e0 di san Lorenzo, il mese di agosto vede la festa del giorno 2 dedicata a sant'Alfonso Maria de' Liguori, la \"Sagra delle matasse e dei fusilli\", il giorno 9, la \"Corsa dei Tre Campanili\" a ferragosto e, la domenica dopo il 16, la festa della Madonna della Sanit\u00e0.\nLa terza domenica di ottobre, come di tradizione, si svolge la \"Sagra delle sementi\", durante la quale vengono benedetti migliaia di sacchetti di grano dopo la messa.\nGeografia antropica.\nFrazioni.\nLo statuto comunale di Caposele non menziona nessuna frazione. In base al 14\u00ba Censimento Generale della Popolazione e delle Abitazioni, le altre localit\u00e0 abitate del territorio comunale sono:\nEconomia.\nNei secoli passati l'economia del paese era profondamente legata non solo all'agricoltura, ma, soprattutto, alle acque del Sele. Lungo le copiose sorgenti del fiume sorsero mulini, frantoi e gualchiere, di cui oggi rimane poco o nulla. Le attivit\u00e0 legate a tali strutture, infatti, cessarono di esistere con l'inizio dei lavori per la costruzione dell'Acquedotto pugliese e la conseguente captazione delle sorgenti.\nAttualmente, una delle pi\u00f9 grandi risorse economiche di Caposele \u00e8 il turismo. Oltre a quello di carattere religioso, profondamente legato al culto di san Gerardo, il paese attira flussi di visita anche grazie alle proprie bellezze naturalistiche, quali le sorgenti del fiume o il Parco regionale dei Monti Picentini.\nAmministrazione.\nAltre informazioni amministrative.\nIl comune fa parte della Comunit\u00e0 montana Terminio Cervialto.\nLe competenze in materia di difesa del suolo sono delegate dalla Campania all'Autorit\u00e0 di bacino interregionale del fiume Sele.\nSport.\nHa sede nel comune la societ\u00e0 di calcio G.S. Caposele, che ha disputato campionati dilettantistici."}
{"id": "30533", "revid": "1564499", "url": "https://it.wikipedia.org/wiki?curid=30533", "title": "Casalbore", "text": "Cas\u00e0lbore \u00e8 un comune italiano di abitanti della provincia di Avellino in Campania.\nGeografia fisica.\nIl paese \u00e8 situato nell'Appennino campano a , in posizione dominante sulla valle del Miscano. L'altitudine minima del territorio comunale \u00e8 di , mentre la massima \u00e8 di .\nStoria.\nInsediamenti di et\u00e0 preromana.\nLe testimonianze archeologiche pi\u00f9 antiche nel territorio di Casalbore risalgono alla fase iniziale dell'Eneolitico: in particolare alla localit\u00e0 \"Santa Maria dei Bossi\" sono state rinvenute diverse tombe ben arredate risalenti a un periodo compreso tra il e il a.C. (datazione al carbonio-14). Numerosi e svariati sono poi i reperti risalenti all'epoca sannitica, ossia dal VII fino alla fine del IV secolo a.C., periodo conclusivo delle guerre sannitiche. I materiali rinvenuti provengono sia dall'area delle necropoli, a nord, che dalle aree in prossimit\u00e0 dell'attuale centro abitato.\nNella zona di Casalbore, situata nel settore settentrionale del Sannio irpino, si sono trovate inoltre vestigia dell'antica Roma imperiale: resti di \"emporium\" (con \"doli\", giare per derrate) poco distanti dalla grotta di San Michele ove passava la via pre-traianea e il tratturo; vasi di bronzo (tipo bracieri) ed altri ruderi sul monte Calvello ove \u00e8 la gola (valicaturo) che porta a Lucera; tracce di terme (stabilimenti di bagni), tombe con lacrimatoi, lucerne, idoletti, ecc. in contrada San Ferro. Di notevole interesse sono i resti di un tempio italico (databile al III-IV secolo a.C.), parte integrante dell'abitato. In detta zona furono pure notate diverse \"fosse\" a pareti lisce, profonde da 12 a 15 palmi (circa 3-4 metri), trattasi probabilmente di tombe. Anche in contrada Santa Maria dei Bossi furono trovate diverse tombe, con scheletri, armi, vasetti, idoletti e resti di terme. Gran parte dei reperti \u00e8 in mostra nel museo archeologico di Ariano Irpino.\nGuerre Sannitiche.\nLe guerre romano-sannitiche durarono circa due secoli. Varie battaglie ebbero per teatro le campagne di Casalbore. Sulle pendici del Monte Chiodo di Buonalbergo sorgeva forse la citt\u00e0 di Cluvia, nodo strategico di viabilit\u00e0 conteso da Romani e Sanniti.\nNel 321 a.C. i Romani furono terribilmente battuti alle Forche Caudine e non poterono giungere in Puglia per la via beneventana. Essi, allora, occuparono Lucera passando attraverso l'Abruzzo e costeggiando l'Adriatico. Da Lucera marciarono su Cluvia, passando certamente e guerreggiando anche in territorio casalborese.\nI Sanniti ritolsero Cluvia ai Romani e ne misero a morte il presidio. Ma i fieri legionari dell'Urbe tornarono all'attacco con pi\u00f9 forze, espugnando la citt\u00e0, uccidendo circa 20.000 Sanniti che la difendevano. Questa tremenda battaglia e l'imboscata che i Sanniti avevano teso ai Romani, si svolsero lungo il torrente Santo Spirito che ora segna il confine tra Casalbore e Buonalbergo. In quel tempo le terre casalboresi dovevano far parte della citt\u00e0 di Cluvia.\nEpoca romana.\nQuando Cluvia fu abbattuta, i Romani ne popolarono le campagne con gente portata da altri lembi d'Italia. Si formarono cos\u00ec le celebri \"Colonie\", rette con statuti speciali.\nUna trasmigrazione massiccia fu quella dei Corneliani e dei Bebiani, circa 60.000 persone dalla Liguria trapiantati tra il Tammaro e il Miscano (181 a.C.) in un territorio che comprende tra gli altri i Comuni di Taurasi, Circello, Pago-Veiano, San Giorgio la Molara, Apice, Reino, San Bartolomeo, Paduli. La Tavola Bebiana nomina 22 villaggi (pagi) ma non di tutti conosciamo la localit\u00e0 e in essa \u00e8 nominato il \"pago\" Albanus.\nEra prossimo al \"pago\" Herculaneum che pare fosse presso Buonalbergo, che sia l'antenato di Casalbore (Casalis Albulus)? Naturalmente questa \u00e8 solo una ipotesi non ancora del tutto confermata ma vi \u00e8 un riferimento indiretto se pensiamo che i Bebiani si estesero da Benevento fino ad Aequum Tuticum (Sant'Eleuterio di Ariano Irpino) e che l'edile beneventano aveva giurisdizione da Claudio alla citata localit\u00e0 arianese, bisogna dedurre che l'ager casalborese era certamente nell'orbita beneventana e, forse, in quella bebiana. Con la caduta di Roma, il dominio di questa terra passava ai Greci-Bizantini.\nQuasi certamente l'antico insediamento anche se spostatosi pi\u00f9 ad est continu\u00f2 ad esistere anche dopo la conquista romana, favorito dal passaggio del tratturo Pescasseroli-Candela, percorso usato per le greggi per la transumanza, che lo attraversa in pieno. Possiamo ipotizzare che verso la fine dell'Impero romano e l'avvento del Cristianesimo questo \"pagus\" si sia chiamato \"Casal(is) Albulus\" (villaggio bianco).\nLa citazione pi\u00f9 antica fino ad oggi conosciuta di questo nome risale al 452 d.C., ripreso dalla vecchia platea della chiesa di Santa Sofia di Benevento che in Casalbore possedeva dei beni (la chiesa di Santa Maria dei Bossi e alcune terre le quali vi rimarranno fino al XVIII secolo). In essa si dice \"Ecclesia sanctae Mariae in Casalis Albulo\".\nAlto Medioevo.\nQualche secolo pi\u00f9 tardi, con l'arrivo dei Longobardi e la nascita del ducato di Benevento, i cui confini si estendevano fino ad Ariano, la terra di Casalbore fu compresa in questa sfera di influenza politica e religiosa. Il II millennio fu caratterizzato da nuove invasioni, quelle dei Saraceni provenienti dall'Adriatico e volti a conquistare, saccheggiando e devastando chiese e villaggi, le terre verso Benevento. \u00c8 in questo periodo che fu annesso alla terra di Casalbore un \"Monte Saraceno\", sede di un villaggio omonimo con castello (oggi contrada Pescolatorre).\nPrima dell'anno Mille in territorio casalborese vi furono altre chiese, cos\u00ec come si evince dalla bolla pontificia di Pasquale II del 1102: \"In Casali Alvulo (ecclesia) Sanctae Mariae et Sancti Ioannis Precursoris Domini\". Quindi esisteva la chiesa di S. Giovanni, probabilmente distrutta durante le incursioni arabe, quando fu distrutto anche il \"Casale\" del Monte Saraceno (1268). Altro antico tempio cristiano \u00e8 quello di San Michele Arcangelo, certamente non \u00e8 anteriore al VI secolo poich\u00e9 fu nel 525 d.C. che San Michele apparve sul monte Gargano.\nI Normanni e la nascita di Casalbore.\nI Normanni (\"north mann\", cio\u00e8 uomini del nord) originari della Scandinavia, dopo essere stati in Francia (911 d.C.) parteciparono alle Crociate, ed un gruppo di cavalieri normanni, di ritorno dalla Terra santa si ferm\u00f2 in Italia (1017 d.C.). Tre anni dopo li troviamo ad Ariano Irpino e Troia, al servizio dei Bizantini che dominavano la Puglia. Ben presto essi riescono a spodestare i loro padroni, cos\u00ec Guglielmo \"Braccio di Ferro\" diviene Conte di questa regione (1042). In seguito scacciano i Musulmani dalla Sicilia che diviene Regno normanno (1096). \u00c8 in quest'epoca che sorge Casalbore, come entit\u00e0 autonoma e allora che sorse il suo castello e le sue mura.\nLa Chronica Volturnensis dice che furono i Normanni a iniziare la costruzione di castelli, dando il nome alla zona secondo il luogo: \"castella ex villis aedificare coeperunt quibus ex locorum vocabulis nome indiderunt\", ci\u00f2 trova conferma nei documenti del tempo.\nLa data scolpita sul castello di Casalbore \u00e8 quella del 1216, ma come dice il Cocozza, questa non \u00e8 la data di costruzione precisa del maniero ma il periodo pu\u00f2 essere quello e sta a dimostrare che la popolazione rurale della zona abbia preso parte attiva agli avvenimenti della storia normanna. Il conte Guglielmo divise le terre conquistate con altri 11 compagni, fra essi troviamo Gerardo di \"Bonne Hebberg\" a cui tocc\u00f2 una vasta zona: da Ariano Irpino ad Apice, Montefusco, Paduli, Monte Giove (monte Chiodo allora abitato), Alipergus (Buonalbergo), ecc.\nLo storico Tommaso Vitale afferma che la terra di Casalbore era compresa nella vasta contea di Ariano durante il dominio normanno e che nel 1272 era posseduta da un certo Bartolomeo. Faceva parte della stessa contea anche durante il successivo dominio della famiglia Sabrano. La contea di Buonalbergo fu una delle pi\u00f9 potenti, ci\u00f2 si deve anche all'alleanza del I conte Gerardo con il celebre Roberto il Guiscardo. Questi spos\u00f2 la bella e infelice Alberada di Buonalbergo da cui nacque il famoso Boemondo, duca di Taranto e Antiochia, che partecip\u00f2 alla prima crociata. A Gerardo successe Eriberto, poi Giordano (1110) e poi Ruggero (1125). Successivamente a questo periodo si svolgono grandi lotte tra il conte di Ariano e i re di Sicilia che personalmente vengono a combattere in queste zone. Nel 1164 signore di Casalbore \u00e8 Alferio di Monte Saraceno. Guglielmo (duca di Puglia) \u00e8 in lotta con Giordano (conte di Ariano, Casalbore, Buonalbergo), alleato del primo \u00e8 Ruggero II di Sicilia. L'esercito pugliese-siciliano il 24 giugno 1122 distrugge Roseto. Due giorni dopo \u00e8 al castello di Monte Giove (Monte Chiodo) che \u00e8 messo a ferro e fuoco, come dice Falcone Beneventano. Giordano deve fuggire e quindi anche Casalbore fu perduta. Successivamente Giordano, morto il rivale, riconquist\u00f2 le sue terre (1127). Cinque anni dopo il figlio Ruggero veniva fatto prigioniero e mandato in Sicilia con la moglie. In queste vicende troviamo Casalbore alle dipendenze del re di Sicilia sotto influsso pugliese ed \u00e8 durante queste lotte che il suo castello diventa una vedetta militare tra Benevento e la Puglia.\nDopo il dominio normanno spuntano nuovi padroni stranieri: gli Svevi. Sotto il regno di Federico II, Casalbore fu data a Raimondo di Mohac (Modica de Mohac). In questo periodo si susseguirono dure lotte tra Svevi e Pontifici per la conquista della citt\u00e0 di Benevento. Lo stesso Federico II era presente in zona, a Buonalbergo sotto la cui giurisdizione era Casalbore; dunque Casalbore era direttamente soggetta a Federico II. Certo doveva essere terra imperiale, ma poco fedele al ghibellinismo; infatti presto si manifester\u00e0 terra guelfo-papale. Dopo la morte di Federico II e la sconfitta di suo figlio Manfredi a Benevento da parte degli Angioini, tutta la Contea di Ariano pass\u00f2 sotto il dominio di questi ultimi. Ma quando si seppe che Corradino di Svevia scendeva in Italia per far risorgere il ghibellinismo, tutti i Musulmani (che gli Svevi usavano per le lotte contro il papato) di Lucera ripresero le armi e saccheggiarono Sant' Eleuterio, Stornara ed il Casale di Monte Saraceno (nei pressi della contrada Pescolatorre).\nLa contea di Ariano, di cui faceva parte Casalbore, fu donata alla famiglia Sforza dalla regina angioina Giovanna II, nel 1417. In seguito, il re Alfonso di Aragona tolse questa contea agli Sforza, concedendola a Innico de Guevara, a cui succedeva il figlio Pietro che la perdeva al tempo della Congiura dei Baroni per opera di Ferdinando I.\nIl feudo di Casalbore fu acquistato da Giovanbattista e Bartolomeo Caracciolo da re Alfonso di Aragona nel 1485.\nL'ultimo discendente dei Caracciolo fu la marchesa Aurelia che aveva sposato il principe Sanseverino di Bisignano. Il figlio Tommaso eredit\u00f2 il feudo e dopo di esso la propriet\u00e0 pass\u00f2 al marchese Costa che aveva sposato la figlia di Tommaso. Successivamente il castello e parte del feudo vennero acquistati da Tommaso Gallo che ne era stato l'amministratore con il marchese Costa.\nNel territorio di Casalbore passava e passa tuttora il Regio Tratturo Pescasseroli-Candela, via di passaggio per la transumanza delle greggi. I pastori abruzzesi portavano in inverno le loro pecore nei pascoli caldi del Tavoliere delle Puglie, viceversa, terminata la stagione fredda, ritornavano in Abruzzo. Sul Regio Tratturo si esigeva il pedaggio, non solo per le greggi ma anche per generi di commercio, pedaggio che fu sospeso dal 1570 al 1595. Per incrementare il commercio, nel 1792 furono aboliti tutti i pedaggi del regno.\nMonumenti e luoghi d'interesse.\nLa Torre Normanna di Casalbore.\nUno dei simboli del paese \u00e8 la Torre Normanna di Casalbore, risalente al XII secolo: una lapide in travertino collocata sull'ingresso, con iscrizione latina, \u00e8 datata 1216 il che conferma l'esistenza della torre fortezza nei primi anni del XIII secolo.\n\u00c8 possibile, quindi, che in epoca normanna siano stati realizzati sia il Castello con le sue mura sia il borgo adiacente.\nL'interno della Torre \u00e8 visitabile e mostra al primo livello un grande camino in muratura.\nIl castello sorse in stile gotico: archi ogivali (acuti, alcuni esistono tuttora), finestrelle a \"bifora\", \"merli\". Nel Cinquecento fu trasformato dai Caracciolo. Vi erano quattro porte vere e proprie pi\u00f9 una portella:\nL'interno del Castello era diviso in due \"corti\" (cortili), in uno dei quali (quello a Est) vi era il \"Seggio\" popolare per i giudizi della Corte Marchesale. Il Sobborgo o Borgo (a Ovest del castello) e la zona \"Sotto la terra\" erano fuori della cinta muraria.\nDel primitivo impianto del Castello restano due torri, quella principale e una pi\u00f9 piccola posta nell'angolo Sud-Est del tracciato del muro di cinta che \u00e8 visibile sui lati Nord e Sud. Una terza torre, demolita dopo il sisma del 1962, ubicata sul lato Nord, controllava il percorso del Regio tratturo.\nLe sale del maniero ospitano il Museo dei Castelli.\nGrotta di San Michele.\nSituata a breve distanza dal centro abitato, questo luogo sacro \u00e8 oggetto di culto religioso fin dall'epoca longobarda, nell'alto Medioevo. La grotta, con l'annessa cappella dell'Arcangelo, era infatti ubicata lungo due antiche direttrici: il tratturo Pescasseroli-Candela e la via Traiana, una strada consolare romana ancora in uso per tutto il medioevo. Durante l'anno si tengono due pellegrinaggi alla grotta, l'8 maggio e il 29 settembre.\nArea archeologica.\nIn localit\u00e0 Macchia Porcara, a valle del tratturo Pescasseroli-Candela e nei pressi di una sorgente, si trovano i resti del complesso di un santuario del III secolo a.C. usato forse per il culto della dea Mefite. Il \"tempio italico\", di tipo etrusco-italico, \u00e8 uno degli edifici pi\u00f9 importanti dell'antico insediamento sannitico. Nella stessa area emergono anche molte tombe, alcune delle quali risalenti anche al VI secolo a.C. Le sepolture appartengono alla stessa \"facies\" culturale dell'area archeologica di Carife-Castel Baronia e risultano dunque profondamente influenzate da contaminazioni provenienti dall'area campana. Nell'ambito del territorio irpino, la cultura di Casalbore-Carife-Castel Baronia si distingue sia da quella pi\u00f9 orientale di Monte Castello (Savignano Irpino)-Bisaccia (ove l'influsso preponderante \u00e8 quello dauno, soprattutto nella ceramica), sia da quella meridionale e assai pi\u00f9 conservativa di Cairano-Oliveto Citra.\nSociet\u00e0.\nLingue e dialetti.\nAccanto alla lingua italiana, a Casalbore \u00e8 in uso una particolare variet\u00e0 del dialetto irpino.\nReligione.\nIl territorio comunale \u00e8 incluso nella forania Miscano-Fortore-Cervaro della diocesi di Ariano Irpino-Lacedonia.\nCultura.\nMusei.\nMuseo dei Castelli.\nLe stanze del maniero di Casalbore ospitano, dal 2013, il Museo dei Castelli, un percorso didattico - espositivo dedicato ai castelli e alle fortificazioni della provincia di Avellino. Il Museo \u00e8 nato grazie alla collaborazione tra l'associazione Terre di Campania e il comune di Casalbore e ospita al suo interno un laboratorio didattico dedicato al mondo dei castelli e del Medioevo.\nEconomia.\nAgricoltura.\nFin dall'antichit\u00e0 le produzioni agroalimentari sono alla base dell'economia locale.\nFra i principali prodotti tipici si citano i cereali (frumento soprattutto) e l'olio DOP extravergine \"Irpinia - Colline dell'Ufita\", ricavato da olive della cultivar \"Ravece\".\nTurismo.\nIl territorio comunale, popolato fin dall'epoca sannitica, \u00e8 attraversato dal tratturo Pescasseroli-Candela (che qui disponeva di un ampio riposo) e dalla via Traiana, un'antica strada romana di cui restano tracce cospicue nel \"ponte di Santo Spirito\" (meglio noto come \"ponte del Diavolo\") sul fiume Miscano tra Casalbore e Montecalvo.\nTali direttrici ebbero notevole risalto durante tutto il medioevo, quando erano parte integrante della via Francigena; ci\u00f2 ha permesso al comune di entrare a far parte del distretto turistico-religioso \"Viaticus\" nonch\u00e9 dell\"'Associazione Europea delle Vie Francigene\".\nInfrastrutture e trasporti.\nIl territorio comunale \u00e8 attraversato dalla strada statale 90 bis che consente i collegamenti con Benevento, Ariano Irpino e Foggia.\nAmministrazione.\nIl comune fa parte della Comunit\u00e0 montana dell'Ufita.\nSport.\nA Casalbore attualmente militano 2 squadre di calcio dilettantistico, il Comprensorio Miscano (nato dalle basi della vecchia e storica Polisportiva Casalbore) e il Real Casalbore. La prima che ha per colori sociali il bianco - verde fa parte del campionato di prima categoria dopo 2 stagioni disputate con il risultato della salvezza. Il Real Casalbore invece ha per colori sociali il bianco - azzurro e disputa il campionato di terza categoria."}
{"id": "30534", "revid": "124644103", "url": "https://it.wikipedia.org/wiki?curid=30534", "title": "Cassano Irpino", "text": "Cassano Irpino \u00e8 un comune italiano di 964 abitanti della provincia di Avellino in Campania.\nGeografia fisica.\nIl centro abitato \u00e8 situato tra la catena montuosa dei monti Picentini e il fiume Calore irpino, il quale \u00e8 alimentato dalle diverse sorgenti che sorgono proprio nello stesso territorio comunale, aggiungendosi a quelle pi\u00f9 alte provenienti da Montella. Diversi gruppi sorgentizi, tra cui Pollentina, Peschiera, Acqua del Prete e Bagno della Regina (quest'ultima nel territorio di Montella), alimentano gli acquedotti dell\"'alto Calore\" e del noto acquedotto pugliese.\nI terreni sono a coltivazione mista: seminativi, vigneti, ed ortaggi.\nIl principale prodotto agricolo \u00e8 la castagna di Montella, infatti con i comuni di Bagnoli Irpino e Montella \u00e8 tra i maggiori produttori della zona.\nOrigini del nome.\nIl toponimo risale all'et\u00e0 romana e deriva dal nome della \u201cgens Cassia\u201d e dal suffisso prediale \u2013anus, indicante un praedium Cassianum, ossia un latifondo o una villa rustica appartenente a quella famiglia.\nMonumenti e luoghi d'interesse.\nArchitetture religiose.\nNel paese sono presenti 7 chiese. Le principali sono la chiesa madre di San Bartolomeo Apostolo, Santa Maria delle Grazie, San Rocco, Santa Maria La Longa, Madonna del Carmine e San Pasquale.\nSociet\u00e0.\nEtnie e minoranze straniere.\nAl 31 dicembre 2017 nel comune di Cassano Irpino risultano residenti 36 cittadini stranieri.\n\"fonte Istat\"\nLingue e dialetti.\nAccanto alla lingua italiana, a Cassano \u00e8 in uso una variet\u00e0 del dialetto irpino.\nAmministrazione.\nAltre informazioni amministrative.\nIl comune fa parte della Comunit\u00e0 montana Terminio Cervialto.\nSport.\nNel territorio comunale sono presenti diversi impianti sportivi come una piscina semiolimpionica di 25m, una palestra polivalente, due campetti di calcetto, uno di minigolf ed un laghetto per la pesca sportiva."}
{"id": "30535", "revid": "1444396", "url": "https://it.wikipedia.org/wiki?curid=30535", "title": "Castel Baronia", "text": "Castel Baronia \u00e8 un comune italiano di abitanti della provincia di Avellino in Campania.\nStoria.\nAll'epoca del regno delle Due Sicilie il comune era capoluogo di circondario nell'ambito del distretto di Ariano.\nDopo l'unit\u00e0 d'Italia Castel Baronia mantenne il ruolo di capoluogo di mandamento all'interno del circondario di Ariano di Puglia.\nIn entrambi i casi la giurisdizione si estendeva su sei comuni e due villaggi che corrispondevano a gran parte della Baronia.\nMonumenti e luoghi d'interesse.\nIl Castello della Baronia, risalente al 1130, fu prima di propriet\u00e0 di Traiano Carafa, marchese di Lajno ma egli nel 1527 lo vendette a Domenico Nicola Mancini, 1\u00ba marchese di Fusignano e membro dell'illustre famiglia romana che in seguito lo trasform\u00f2 in Palazzo, dove nacque l'insigne giurista, conte Pasquale Stanislao Mancini, 8\u00ba marchese di Fusignano.\nSociet\u00e0.\nLingue e dialetti.\nAccanto alla lingua italiana, a Castel Baronia \u00e8 in uso una particolare variet\u00e0 del dialetto irpino, con presenza di reminiscenze di un antico gergo del tutto peculiare, il \"ciaschino\", diffuso fin dagli inizi dell'Ottocento tra i mercanti di pettine di osso (tale merce, prodotta in gran quantit\u00e0 dagli artigiani del posto, era poi smerciata diffusamente tanto nel regno di Napoli quanto nello Stato pontificio). Il \"ciaschino\", costituito da una base dialettale tipicamente irpina ma alterato da una componente lessicale capziosa e volutamente criptica, si \u00e8 ormai estinto lasciando per\u00f2 in eredit\u00e0 un certo numero di parole che hanno preso stabilmente piede nella parlata locale.\nReligione.\nIl comune appartiene alla diocesi di Ariano Irpino-Lacedonia.\nGeografia antropica.\nLa cittadina \u00e8 suddivisa in numerose contrade tra le quali:\nAmministrazione.\nAltre informazioni amministrative.\nIl comune fa parte della Comunit\u00e0 montana dell'Ufita."}
{"id": "30536", "revid": "547034", "url": "https://it.wikipedia.org/wiki?curid=30536", "title": "Castelfranci", "text": "Castelfranci (\"Castiello\", in dialetto irpino) \u00e8 un comune italiano di 1 927 abitanti della provincia di Avellino in Campania.\nGeografia fisica.\nTerritorio.\nIl centro di Castelfranci si trova su un pendio collinare lungo la riva del fiume Calore Irpino e confina con i comuni di Montemarano, Paternopoli, Torella dei Lombardi e Nusco.\n\u00c8 uno dei 18 Comuni del Terminio-Cervialto i quali rappresentano i due monti pi\u00f9 alti della catena Picentina.\nIl centro abitato di Castelfranci ha un'altitudine di 450 m, raggiungendo il punto pi\u00f9 alto nei territori confinanti con Nusco, dove si toccano quasi i 700 m d'altitudine. Il terreno \u00e8 per lo pi\u00f9 argilloso e trovandosi in una zona ad alta sismicit\u00e0 le frane e gli smottamenti sono uno dei maggiori pericoli del luogo.\nSismologia.\nIl territorio comunale \u00e8 parte integrante del distretto sismico dell'Irpinia. In occasione del terremoto del 1980 vi furono, nel solo comune di Castelfranci, 1 morto, 19 feriti, 184 senzatetto e 1 207 unit\u00e0 edilizie danneggiate.\nStoria.\nNel 1248 il Papa Innocenzo IV con Bolla Pontificia emessa il 6 giugno 1248 da Lione restitu\u00ec a Bellae De Amicis, vedova di Guglielmo di Montemarano, la terra di \"Castrum de Francis\" precedentemente posseduta dalla famiglia \"De Montania\". Da qui il nome Castelfranci.\nIl 23 novembre 1980 Castelfranci fu interessato dagli eventi sismici locali registrando due vittime.\nEconomia.\nAgricoltura.\nGrazie alla sua posizione geografica e a un'altitudine media contenuta tra i 400\u2013600 m Castelfranci \u00e8 ricco di vigneti che producono un eccellente Aglianico. Numerose sono le cantine che producono vini DOC e DOCG.\nDiffusa \u00e8 anche la coltivazione dell'olio extravergine d'oliva.\nCultura.\nIl patrono \u00e8 San Nicola da Bari che si festeggia l'8 e 9 maggio. Gli usi prevedono funzioni religiose, bande musicale e intrattenimento serale per entrambi i giorni.\nSanta Maria del Soccorso \u00e8 festeggiata la prima domenica d'agosto presso l'omonima piazza dove \u00e8 situata la chiesa.\nLa Chiesa di Santa Maria del Soccorso \u00e8 anche uno dei monumenti di maggior rilievo del paese proponendo la splendida facciata settecentesca con tre portali, la torre campanaria, le tre navate interne, la volta con la tela di Matteo Vigilante raffigurante l'Immacolata e la tela dell'altare maggiore raffigurante la \"Madonna del Soccorso\", sempre del Vigilante.\nUna leggenda popolare parla di un sogno fatto una sera d'estate, in cui la Vergine chiede a una povera donna del posto di recarsi l'indomani dal parroco affinch\u00e9 edificasse la sua cappella nel luogo indicato e conosciuto come l'Ortora. Il mattino seguente la donna si rec\u00f2 dal prete, raccont\u00f2 il sogno e venne schernita dal parroco. Tornata a casa piena di rabbia e di vergogna non volle pi\u00f9 uscire da casa, ma la Vergine riapparve nuovamente nella notte e lei, imperterrita, ritorn\u00f2 dal parroco che la allontan\u00f2 di nuovo con violenza.\nLa terza volta la Vergine confid\u00f2 in sogno alla donna che, come segno della sua presenza e della sua volont\u00e0, avrebbe fatto cadere nel posto indicato tanta neve quanta ne sarebbe bastata per definire il perimetro della cappella. Il giorno dopo, la prima domenica di agosto, dinanzi agli occhi esterrefatti dei popolani e dell'incredulo prete, nel posto dove oggi sorge la chiesa del Soccorso, apparve, scolpito nella neve, il perimetro di una cappella. La gente accorse per pregare e dinanzi a quel prodigio i ciechi videro, gli infermi guarirono, gli storpi camminarono.\nE perch\u00e9 nulla di ci\u00f2 che accadde fosse dimenticato, indusse quel popolo a ricordare ogni anno e per sempre quel giorno. Nasceva cos\u00ec la festa della prima domenica di agosto.\nLa Chiesa di Santa Maria del Soccorso, contrariamente ad altri luoghi di culto, venne fatta erigere per volont\u00e0 popolare. Un documento che da solo potrebbe sostenere la tesi dell'edificazione avvenuta nel XVI secolo, \u00e8 il manifesto fatto preparare in occasione dei festeggiamenti del 1926. Si festeggiava il \"Quarto Centenario di Maria Santissima del Soccorso\".\nCucina.\nUn piatto tipico proveniente da Castelfranci e dai paesi limitrofi \u00e8 la maccaronara, una pasta di grano duro preparata rigorosamente a mano e accompagnata da sugo rosso insaporito con i mugliatielli (un particolare preparato d'agnello tipico irpino).\nEventi.\nIl Wine Festival.\nIl Wine Festival \u00e8 una manifestazione lanciata dal Comune di Castelfranci nel 2010 con l'intento di promuovere la cultura, i piatti tipici e soprattutto il vino: nei fatti l'altitudine e il clima castellese sono favorevoli per la viticoltura e sono ben 4 le cantine interamente castellesi che producono vini DOCG, DOC e IGP tra i quali Taurasi, Aglianico, Irpinia coda di volpe.\nIl festival si articola in due manifestazioni durante l'arco dell'anno, una prevista l'ultima settimana di agosto presso il Bosco Baiano Basso (\"Palata\") e un'altra durante il ponte dell'Immacolata con la \"Notte re la Focalenzia\" (\"Notte dei Fuochi\"), quest'ultima sicuramente di grande fascino.\nLa \"Notte re la Focalenzia\" \u00e8 caratterizzata da stand gastronomici in cui vengono fatti gustare i piatti tipici locali, tra i quali oltre alla gi\u00e0 citata maccaronara e Mugliatielli \u00e8 possibile trovare anche piatti delle zone limitrofe e generalmente irpini, tra cui preparati a base di cinghiale, castagne, tartufo, funghi e carni provenienti da allevamenti locali. Il tutto senza rinunciare ai migliori vini locali. Inoltre \u00e8 possibile assistere alle luminarie natalizie che vengono appositamente installate lungo la via della manifestazione e ovviamente il tutto \u00e8 accompagnato da numerose \"focalenzie\" attorno alle quali \u00e8 possibile sedersi a parlare, consumare il proprio piatto o assistere allo spettacolo dell'ospite della serata.\nInfrastrutture e trasporti.\nStrade.\nLe strade che attraversano il territorio comunale sono:"}
{"id": "30538", "revid": "1516566", "url": "https://it.wikipedia.org/wiki?curid=30538", "title": "Cervinara", "text": "Cervinara \u00e8 un comune italiano di abitanti della provincia di Avellino in Campania. Il capoluogo, un tempo corrispondente alla frazione Castello, si \u00e8 ormai espanso comprendendo frazioni vicine come Valle e Ferrari, e il toponimo Cervinara identifica adesso tutto il centro urbano; di conseguenza non si tratta pi\u00f9 di un comune sparso.\nStoria.\nLa leggenda vuole che il nome Cervinara derivi da un altare dedicato dai Romani a Cerere, dea delle messi. Il toponimo compare, per la prima volta, in un documento dell'837 che descrive la donazione del \"castrum quod dicitur Cerbinaria in Caudetanis\" al principe beneventano Sicardo da parte dei monaci di San Vincenzo al Volturno.\nIl borgo, probabilmente, sorse tra il IX e il X secolo d.C., in et\u00e0 longobarda, quando le popolazioni si concentrarono, dalle campagne, intorno al borgo fortificato in localit\u00e0 Castello. Cervinara ebbe numerosi feudatari, tra cui i Della Leonessa, i Filangieri, i Carafa, i Caracciolo ed i Sant'Eramo. Dal Feudalesimo fino agli inizi dell'Ottocento Cervinara conobbe un forte sviluppo agricolo, soprattutto grazie alla particolare fertilit\u00e0 del suolo.\nDurante il Risorgimento il paese contribu\u00ec ai moti liberali del 1820 e del 1848, quando i carbonari decisero di partire proprio da Cervinara per marciare su Napoli ed instaurarvi la Repubblica. Ma i fermenti rivoluzionari non riuscirono mai a coinvolgere la maggioranza della popolazione, anzi, il paese, il 29 e 30 novembre 1860, si schier\u00f2 dalla parte dei Borbone ed insorse contro il governo piemontese che giungeva nel Regno di Napoli per occuparlo.\nEbbe, cos\u00ec, inizio il periodo del brigantaggio, che si configur\u00f2 come una vera e propria guerra partigiana. Le bande di Cipriano e Giona La Gala, scelsero come rifugio i monti sovrastanti il paese per combattere contro l'invasore. Gli eventi del periodo sono stati ritratti da due cervinaresi: lo storico Luigi Barionovi, in una serie di studi legati al territorio non solo cervinarese, e lo scrittore Angelo Renna nel suo romanzo storico \"Terre di Briganti\".\nA causa di intense piogge il 16 dicembre 1999 una frana fangosa si abbatt\u00e9 sulle frazioni di Ioffredo e Castello. Tale sciagura, nota come alluvione della Valle Caudina del 1999, caus\u00f2 cinque vittime e distrusse o danneggi\u00f2 vari edifici.\nSociet\u00e0.\nEtnie e minoranze straniere.\nAl 31 dicembre 2010 nel territorio di Cervinara risultano residenti 194 cittadini stranieri. Le comunit\u00e0 pi\u00f9 numerose sono quelle di:\n\"fonte Istat\"\nCultura.\nCucina.\nTra i piatti tipici locali si annoverano le \"lavanelle\" (rigorosamente fatte in casa) con i fagioli, la \"menesta 'o pignato\", i fusilli, gli gnocchi, la carne paesana, \"ruocculi e sasicchie\", diversi tipi di cacciagione, cinghiale, fagiani, patate alla brace, peperoni arrostiti, dolci fatti con le castagne, funghi porcini, tartufi, vini locali (Aglianico in primis).\nPiatto tipico e antico ma quasi scomparso sono i ravioli farciti con ricotta e zucchero serviti con sugo al pomodoro fresco. Tale pietanza rappresenta la tradizione di Cervinara. Ci\u00f2 \u00e8 dimostrato anche dal fatto che in passato l'agrodolce caratterizzava la cucina tipica dell'Irpinia.\nGrazie alla sagra della castagna, che si tiene ogni anno l'ultima settimana di ottobre al Borgo Castello, si \u00e8 riscoperto l'uso della castagna in cucina: zuppa con fagioli e castagne, cosciotto di agnello in salsa di castagna, ma soprattutto i dolci come il tronco di castagnaccio, la crostata, il flan di castagne e i tartufi dal cuore di pandispagna, tutto preparato manualmente secondo le antiche tradizioni.\nMedia.\nHanno sede a Cervinara l'emittente televisiva locale Retesei e il periodico Il Caudino.\nEconomia.\nLe risorse principali del paese oggi sono l'agricoltura ed il commercio. In misura minore \u00e8 ancora presente l'artigianato, bench\u00e9 sia un'attivit\u00e0 che va scomparendo. Il terreno assai fertile produce fagioli di ottima qualit\u00e0, tabacco, uva da vino (Aglianico, Falanghina) e frutta, in particolare ciliegie e mele \"annurche\". La montagna, poi, produce castagne, funghi porcini e tartufi neri, di tipo \"scorzone\".\nAlla montagna \u00e8 legata anche la produzione di carbone e di legna da ardere.\nEd \u00e8 legata proprio alla produzione della castagna la sagra che ogni anno, nel mese di ottobre, si svolge con grande partecipazione di pubblico nella localit\u00e0 Castello.\nIl paese, da qualche decennio, subisce un sensibile spopolamento causato, soprattutto, dall'emigrazione degli abitanti pi\u00f9 giovani in cerca di lavoro verso il Nord ed il Centro Italia.\nAmministrazione.\nSindaci di Cervinara\nAltre informazioni amministrative.\nLa sede comunale \u00e8 nella frazione di Trescine.\nIl comune fa parte della Comunit\u00e0 montana Partenio - Vallo di Lauro."}
{"id": "30539", "revid": "2128848", "url": "https://it.wikipedia.org/wiki?curid=30539", "title": "Cesinali", "text": "Cesinali (\"Ggisin\u00e0li\" in dialetto irpino, [/d\u02a4izi'nali/]) \u00e8 un comune italiano di abitanti della provincia di Avellino in Campania.\nStoria.\nIl nome \"Cesinali\" sembra derivare dal germanico \"cesine\", equivalente di \"selva cedua, terra dissodata per fare spazio all'insediamento urbano e all'agro coltivato\". L'origine del centro sarebbe longobarda, e collegata allo sviluppo della pi\u00f9 estesa Atripalda, con la quale Cesinali condivise per lungo tempo le vicende politiche e amministrative (entrambe le localit\u00e0 furono rette da alcune delle pi\u00f9 blasonate famiglie nobili del Sud Italia, quali, ad esempio, quelle dei Filangieri, dei Carafa e dei Caracciolo). Pure avendo acquisito, nel corso degli anni, una certa autonomia, il villaggio si vide accorpato, nel 1927, al limitrofo comune di Aiello del Sabato, per poi tornare indipendente nel 1950.\nIl comune di Cesinali ha anche una piccola frazione, Villa San Nicola, di circa 400 abitanti.\nSociet\u00e0.\nEtnie e minoranze straniere.\nAl 1\u00ba gennaio 2010 nel territorio di Cesinali risultano residenti 79 cittadini stranieri. I gruppi pi\u00f9 numerosi sono quelli di:\n\"fonte Istat\"\nLingue e dialetti.\nAccanto alla lingua italiana, nel territorio di Cesinali \u00e8 in uso il dialetto irpino.\nCultura.\nA Cesinali \u00e8 presente l'ente \"Teatro d'Europa\" nato come cooperativa nel 1997 e dal 2001 attivo con stagioni teatrali e corsi di recitazione . Inoltre, particolarmente conosciuta nota a livello locale \u00e8 la rievocazione della Passione di Ges\u00f9, portata in scena annualmente il Venerd\u00ec santo, fin dagli anni '60, da una compagnia di attori amatoriali e ispirata al testo dello scrittore Carmine Fernando Venezia . Come altre realt\u00e0 locali, la cultura Cesinalese include la rappresentazione della Zeza nel periodo di Carnevale e la tradizione della \"Rosammarina,\" ovvero la consegna, accompagnata da canti tradizionali, di un ramo di conifera addobbato con agrumi alle famiglie del paese nel giorno del Sabato santo, come segno di augurio in vista dell'imminente Pasqua.\nEconomia.\nFra le attivit\u00e0 economiche va segnalata una fiorente agricoltura, soprattutto legata alla viticoltura e alla coltivazione di nocciole.\nCesinali ha anche visto nascere l'emittente radiofonica Radio Punto Nuovo, una delle pi\u00f9 ascoltate a livello regionale, e ne ospita ancora alcune sedi.\nAmministrazione.\nL'attuale sindaco \u00e8 Dario Fiore, eletto nel 2019 a capo di una lista civica di centro-sinistra.\nCollegamenti esterni.\nComune di Cesinali"}
{"id": "30540", "revid": "122862249", "url": "https://it.wikipedia.org/wiki?curid=30540", "title": "Chianche", "text": "Chianche \u00e8 un comune italiano di 455 abitanti della provincia di Avellino in Campania.\nGeografia fisica.\nIl territorio comunale \u00e8 situato sul versante collinare nella Valle del fiume Sabato con un'altezza s.l.m. che oscilla tra i 350 ed i 400 metri.\nIl comune di Chianche \u00e8 costituito da tre nuclei abitati: Chianche, Chianchetelle (che sino al XIX secolo era un comune autonomo) e San Pietro in Delicato.\nLe aree coltivate (in genere a seminativo arborato) sono ridotte. Significativa la presenza di vigneti per la produzione del celeberrimo vino D.O.C.G., Greco di Tufo. Dominano i boschi di querce e castagni. \u00c8 presente una importante sorgente d'acqua in localit\u00e0 Greci.\nStoria.\nChianche o Chianca com'era detta nel Medioevo deriva dal latino \"Planca\" con probabile riferimento alle \"plancae\" (pietre poligonali con le quali i romani lastricavano le strade).\nDi Chianche si ha traccia documentale almeno dal XIII secolo. Nel Medioevo era un casale dipendente da Montefusco.\nIl castello che domina il borgo risale forse al periodo normanno (XI secolo) anche se \u00e8 citato per la prima volta solo in un documento degli inizi del XIV secolo.\nChianche fu possesso feudale prima dei de Planca dal XV secolo al 1545, quando pass\u00f2 ai Crispano sino al 1552, poi agli Albertino (1552-1556, ai Pisanello (1556, ai Sanseverino (1558), ai Filomarino (1568), ai Capece, ai Bernalda, ai Caracciolo (1585), ai Manso (1599-1607) e ai de Guevara. Gli Zunica acquistarono il feudo da Beatrice de Guevara nel 1608 e lo tennero sino 1778 quando fu venduto ai marchesi Perelli nelle cui mani rest\u00f2 sino alla fine della feudalit\u00e0 nel 1806.\nChianchetelle, invece, fu infeudata ai de Tocco (XIV-XV secolo) sino al 1585 quando pass\u00f2 ad Antonio Lanario. I Gambacorta la tennero dal 1667 al 1695; poi pass\u00f2 ai Di Capua, conti di Altavilla. I Ripa lo ebbero dal 1714 al 1743, quando subentrarono i Salerno, ultimi feudatari.\nNel 1460-1461 durante la guerra tra angioini ed aragonesi nei territori di Chianche e Chianchetelle erano stanziati gli accampamenti delle truppe regie aragonesi al comando del capitano di ventura Alessandro Sforza.\nInfrastrutture e trasporti.\nIl capoluogo del comune dista 24\u00a0km circa da Avellino. \u00c8 servito dalla stazione di Chianche Scalo - Ceppaloni delle FS (Ferrovia Benevento-Avellino), sita nel comune di Chianche."}
{"id": "30541", "revid": "322321", "url": "https://it.wikipedia.org/wiki?curid=30541", "title": "Chiusano di San Domenico", "text": "Chiusano di San Domenico (\"Chius\u00e0n\u00eb\" in dialetto irpino) \u00e8 un comune italiano di abitanti della provincia di Avellino in Campania.\nSociet\u00e0.\nLingue e dialetti.\nAccanto alla lingua italiana, a Chiusano di San Domenico si parla il dialetto irpino.\nAmministrazione.\nAltre informazioni amministrative.\nIl comune fa parte della Comunit\u00e0 montana Terminio Cervialto."}
{"id": "30542", "revid": "126257", "url": "https://it.wikipedia.org/wiki?curid=30542", "title": "Contrada (Italia)", "text": "Contrada \u00e8 un comune italiano di abitanti della provincia di Avellino in Campania.\nStoria.\nLa zona in epoca romana faceva parte della giurisdizione coloniale della vicina citt\u00e0 di Abellinum, attualmente Atripalda. Quindi, molto probabilmente nell'ager vi erano stanziamenti rustici a produzione schiavistica. Inoltre, sotto il nucleo abitato sono state ritrovate tracce del cosiddetto Acquedotto Claudio. Il nome del paese deriva dal latino tardo \u201cregio-contrata\u201d, che letteralmente significa regione, ma che va inteso col significato di rione, borgo. Nel primo documento in cui si accenna al paese (1213), il luogo \u00e8 citato come Contrada di Bagnoli, piccolo casale situato in epoca medievale a pochi chilometri dal centro e disabitato gi\u00e0 dal XIV secolo.\nNello stesso atto di donazione, redatto presso la chiesa di S. Maria di Materdomini, si parla anche dell'allora feudatario di Contrada, Giacomo Francisio, signore di Monteforte e Forino. Poich\u00e9 dipendeva dal signore di Forino, il casale pass\u00f2 gi\u00e0 dal XIV secolo nel feudo stesso di Forino. Nel 1268 era in possesso di Guido de Montfort, dal quale per via matrimoniale lo ereditarono Romanello Orsini e nel 1485 il consigliere del re, Giulio Orsini. Federico d'Aragona diede al napoletano Giovanni Cicinello Forino e, quindi, il casale di Contrada, che pass\u00f2 in seguito a Porzia Villani (1559) e Marco Cecere (1572).\nDal 1552, anche se feudalmente continu\u00f2 a dipendere dai signori di Forino, il casale divenne \u201cuniversit\u00e0\u201d autonoma. Nel 1604 le rendite di Contrada sono acquisite da Camillo Caracciolo. Il piccolo borgo rimase in possesso della famiglia Caracciolo fino all'abolizione dei diritti feudali con i principi Marino II (1617), Francesco Marino I (1631), Marino III (1674), Francesco Marino III (1720), Marino IV (1727), Giovanni (1784) e Marino V Caracciolo (1800).\nMonumenti e luoghi d'interesse.\nVilla De Mansis.\nIl palazzo \u00e8 databile alla seconda met\u00e0 del Seicento. \u00c8 arricchito da un parco retrostante, catalogato dalla soprintendenza con apposita scheda PG, con giardino all'italiana. Splendido il portale principale, misurato il ritmo di balconi-finestre sia al primo livello che al secondo. Attraverso un androne coperto con tracce di affreschi nella volta a botte, si accede a un ampio cortile.\nDue lati sono occupati da ambienti destinati a stalle, depositi e cantine con frantoio per l'olio, mentre gli altri due presentano pilastri in pietra con archi a tutto sesto. Un lubbione unisce il palazzo alla chiesa Maria di Monserrato (patrona del paese insieme a San Michele Arcangelo), grazie ad esso i signori De Mansis potevano assistere alle cerimonie religiose senza uscire dal palazzo e senza mescolarsi con la folla anonima dei paesani.\nParrocchia.\nNel 1309 si ha notizia della \u201cecclesia S. Joannis Batiste\u201d, che \u00e8 \u201ccampestris\u201d ed ha per rettore Giovanni Motula da Napoli; nel 1338 \u00e8 tenuta in beneficio da Vito de Gritta. Elevata a parrocchia il 4 novembre 1931, \u00e8 unita \u201cad tempus in forma aeque principaliter\u201d a S. Maria delle Serre in Ospedale con decreto arcivescovile del 15 ottobre 1958. S. Maria di Monserrato (o delle Serre) (frazione Ospedale) La chiesa \u00e8 situata nella frazione Ospedale del comune di Contrada. Notizie del casale \u201cHospitale\u201d si hanno nel febbraio 1170.\nL'ospedale sorgeva nella localit\u00e0 \u201cubi porka dicitur\u201d ed era un edificio fondato per la cura ai pellegrini che facevano tappa nel luogo, durante il viaggio per Gerusalemme. Nel 1709 dalla Sacra Congregazione sopra i Vescovi e i Regolari e nel 1718 da monsignor Carafa, Vescovo di Nola, delegato dalla S. Sede per dirimere la vertenza, viene definita la giurisdizione dell'Arcivescovo di Salerno sulla frazione Ospedale di Contrada.\nIl 31 luglio 1854 la parrocchia passa sotto la piena giurisdizione dell'Arcivescovo di Salerno in seguito alla convenzione stipulata col Vescovo di Avellino, che rinunzia alla \u201cristricta giurisdictio\u201d che aveva sulla parrocchia di S. Maria delle Serre. La convenzione \u00e8 approvata dalla S. Sede e dal Re di Napoli. In compenso vengono ceduti al Vescovo di Avellino i beni della chiesa parrocchiale di Ospedale in favore di Tavernola della diocesi di Avellino, eretta parrocchia. Con decreto arcivescovile del 7 luglio 1986 \u00e8 accorpata per sempre a S. Giovanni Battista.\nSociet\u00e0.\nLingue e dialetti.\nAccanto alla lingua italiana, nel territorio di Contrada \u00e8 in uso il dialetto irpino."}
{"id": "30544", "revid": "1564499", "url": "https://it.wikipedia.org/wiki?curid=30544", "title": "Domicella", "text": "Domicella (\"Dimmocella\" in campano) \u00e8 un comune italiano di abitanti della provincia di Avellino in Campania.\nGeografia fisica.\nPosizionato nel lauretano al confine con l'area nolano-vesuviana (provincia di Napoli) verso cui gravita da molteplici punti di vista, costituisce un unico agglomerato urbano con la vicina Carbonara di Nola.\nPosta sulle pendici settentrionale del monte Saro o monte S.Angelo di Palma Campania (Na), domina la vasta pianura campana.\nStoria.\nSituato in una conca boscosa ai margini del Vallo di Lauro, il suo territorio venne frequentato soprattutto a partire dall'et\u00e0 tardo-repubblicana, quando stanziamenti a carattere prevalentemente agricolo sorsero in tutta la zona.\nUna grande villa rustica di et\u00e0 imperiale si rinvenne nel 1929 sulla Palma-Lauro, durante la demolizione della vecchia canonica parrocchiale.\nDell'insediamento furono evidenziati alcuni ambienti con strutture muratorie intonacate, una cella vinaria, due vasche dal pavimento in opus signinum voltate a botte, tre dolii defossum con filignae di C. Julius Felix (liberto della famiglia Giulia) ed un porticato con colonne in laterizio.\nLo stesso toponimo del paese deriva dal latino domus-cella (lett. casa deposito, granaio, anche nel significato di abitazione di schiavi dediti all'agricoltura), oppure secondo altri, da domus Coeli (lett. villa dei Coelia, nobile famiglia di latifondisti romani la cui presenza \u00e8 attestata in et\u00e0 imperiale a Pompei da Nola).\nLa localit\u00e0 \u00e8 citata in uno scritto del secolo XV di Ambrogio Leone col nome di Democella.\nLa prima menzione del borgo in et\u00e0 medioevale si ha in un atto notarile del 979, dove si legge che il principe longobardo Pandolfo dona a Martino, abate di S. Maria di Spelonca, tutto ci\u00f2 che possiede in loco Domicella. Un documento del 982 accenna a Pietro, Giovanni ed altri abitanti del casale che prendono accordi su di un terreno \"posito in Domucella ubi furche vocatur\". Un altro atto di donazione del 1037 parla di un \"Caputo de loco Democella, finibus Lauri\"., che concede alla chiesa di S. Maria di Spelonca parte delle sue propriet\u00e0 in contrada Scoropeta.\nIl piccolo nucleo abitato era gi\u00e0 in possesso di una chiesa intitolata alla Madonna delle Grazie nel 1093, anno in cui lo stesso edificio venne donato dal vescovo Sassone ai Padri Benedettini di S. Lorenzo d'Aversa.\nDalla seconda met\u00e0 del secolo XI, il casale fu acquistato dai principi di Capua, Giordano e Riccardo, che troviamo menzionati in un atto del 1087 in cui \u00e8 confermata l'appartenenza dell'ecclesiam s. Mariae de Domocella all'Abazia feudale di San Lorenzo d'Aversa, la quale entr\u00f2 definitivamente in possesso del borgo pochi anni dopo. Nel 1187 ne possedeva ancora gran parte delle terre e delle abitazioni.\nCon la fine della dominazione normanna (1199) il casale fu compreso, allo stesso modo degli altri piccoli centri della valle, nel feudo di Lauro, e, nel 1270, di Raimondo de Vaudemond. Successivamente Domicella fu del Balzo (1277), degli Orsini di Nola (1352), dei Sanseverino (1529), dei Pignatelli (1541) e dei Lancellotti (1632). Amministrativamente fece parte della Terra di Lavoro e pass\u00f2 nel 1861 alla provincia di Avellino di cui tuttora ne costituisce l'ultimo lembo proteso verso il napoletano.\nMonumenti e luoghi d'interesse.\nA Domicella \u00e8 presente una struttura benedettina costruita nell'XI secolo tenuta in passato in cattivo stato di conservazione ma oggi ritornata all'antica bellezza grazie ad un accurato restauro. A Domicella \u00e8 presente anche una chiesa dedicata a San Nicola di Bari costruita nell'undicesimo secolo.\nAmministrazione.\nIl comune fa parte dell'Unione dei comuni Antico Clanis."}
{"id": "30545", "revid": "123648746", "url": "https://it.wikipedia.org/wiki?curid=30545", "title": "Flumeri", "text": "Flumeri (\"Fl\u00f9mm\u00ebr\u00eb\" in dialetto irpino) \u00e8 un comune italiano di 2.950 abitanti della provincia di Avellino in Campania.\nGeografia fisica.\nIl territorio comunale \u00e8 ubicato in Irpinia, a cavallo tra le alture della Baronia, la valle dell'Ufita e il sottobacino della Fiumarella. Il centro abitato sorge su una collina rivestita di oliveti a 638 , mentre i terreni a destinazione agricola e industriale occupano le aree di fondovalle.\nStoria.\nIl comune risult\u00f3 pesantemente danneggiato dal terremoto dell'Irpinia del 1732, il cui epicentro era localizzato nella valle dell'Ufita.\nAll'epoca del regno delle Due Sicilie fu capoluogo di circondario (con giurisdizione su altri due comuni) nell'ambito del distretto di Ariano.\nMonumenti e luoghi d'interesse.\nNella piana dell'Ufita, a valle del centro abitato presso la strada statale 90 dir, vi sono i resti di un forum graccano di cui si ignora il nome; \u00e8 per\u00f2 accertato che la sua popolazione fosse bilingue, poich\u00e9 utilizzava regolarmente sia il latino che l'osco. L'antico insediamento, distrutto durante la guerra sociale (I secolo a.C.), era situato in localit\u00e0 Fioccaglie sul punto di incrocio tra la Via Appia (Roma-Brindisi) e la Via Aemilia, quest'ultima diretta verso Aequum Tuticum.\nNella stessa zona, a breve distanza, sorge inoltre la Dogana aragonese.\nSociet\u00e0.\nLingue e dialetti.\nAccanto alla lingua italiana, a Flumeri \u00e8 in uso una variet\u00e0 del dialetto irpino.\nReligione.\nIl comune appartiene alla diocesi di Ariano Irpino-Lacedonia.\nTradizioni e folclore.\nFamosa la festa in onore a San Rocco, celebrata il 16 agosto.\nIl giorno precedente la festa viene traslato il \"Giglio di Flumeri\", obelisco alto circa 30 metri realizzato in grano dai flumeresi in onore di San Rocco, santo protettore del paese.\nViene costruito in grano e paglia e vede impegnata tutta la popolazione flumerese: dai \"carristi\" che ne definiscono la struttura, alle signore, che raccolgono le spighe per formare i \"matt\u00ebl\u00eb\" poi bagnati per intrecciarli meglio e formare la catena, sino ad arrivare ai giovani che si impegnano nella lavorazione dei pannelli che variano di anno in anno. Qui si inserisce il Palio, che si svolge dal 1991, il quale vede gareggiare tutti i 5 piani, fino a deciderne il migliore. Tra le squadre pi\u00f9 rinomate la Treccia, la Carretta, la Ruota, il Curmo Doro, la Spiga e altre ancora. Essendo fatti di grano, i pannelli del Giglio non possono essere conservati e quindi ogni anno se ne fa uno nuovo. Il campo del Giglio tra fine luglio e la prima met\u00e0 di agosto si anima, diventa un luogo di ritrovo per tutti, diventa il nucleo integrativo di Flumeri. Una delle peculiarit\u00e0 di tale carro \u00e8 che viene costruito dapprima in orizzontale, per poi essere \"alzato\" in un giorno tra l'8 e il 10 agosto. L'alzata avviene con scale e poi forconi e viene guidata dai carristi che tengono sotto controllo costantemente la situazione per evitare rischi. Il 15 agosto, come accennato, c'\u00e8 la \"tirata\". Il Giglio viene trainato per il paese con l'ausilio del trattore e delle funi rette generalmente dai partecipanti alla costruzione del carro. Alla fine della cerimonia viene dichiarato il nome della squadra vincente.\nEconomia.\nNell'area industriale della frazione di \"Tre Torri\" \u00e8 presente lo stabilimento di produzione della pasta \"Baronia\", e vi sono molte piccole e medie aziende di vari settori importanti anche a livello nazionale. Nella stessa area \u00e8 inoltre presente uno stabilimento produttivo dell'Industria Italiana Autobus.\nRestano comunque molto praticate le colture agricole di cereali, tabacco e prodotti ortofrutticoli, mentre notevole sviluppo assumono gli oliveti della cultivar Ravece.\nAmministrazione.\nAltre informazioni amministrative.\nIl comune fa parte della Comunit\u00e0 montana dell'Ufita e dell'Unione dei comuni Terre dell\u2019Ufita."}
{"id": "30547", "revid": "2200451", "url": "https://it.wikipedia.org/wiki?curid=30547", "title": "Forino", "text": "Forino (\"Fur\u00ecn\u00eb\" in dialetto irpino) \u00e8 un comune italiano di abitanti della provincia di Avellino in Campania.\nGeografia fisica.\n\u00c8 situato a circa 11\u00a0km dal comune capoluogo, in una piana circondata da sette monti (Faliesi, Esca, Boschitello, Piana, Romola, San Nicola, Poggio Tirone - tutti di altezza inferiore ai 1000 metri - ). Forino \u00e8 composto, oltre dal capoluogo, dalle frazioni Castello, Celzi e Petruro. Sul territorio vi sono numerosi boschi cedui, mentre la coltivazione pi\u00f9 diffusa \u00e8 quella del nocciolo.\nStoria.\nRitrovamenti sporadici nel territorio danno una sua frequentazione gi\u00e0 in epoca pre-romana. In seguito, il paese fece parte della colonia romana di \"Venera Livia Abellinatum\", ed era caratterizzato dalla presenza di costruzioni riconducibili a ville romane. La zona fu interessata dal passaggio del grande acquedotto romano detto Claudio \"Fontis Augustei Acquaeductus\". Qui l'acquedotto si svilupp\u00f2 in galleria; la sua costruzione dovette durare parecchi anni. Questo diede luogo ad insediamenti stabili nella conca da parte di vari gruppi di schiavi e funzionari addetti alla direzione dei lavori, dando impulso alla formazione del \"locus Forini\". Oltretutto il \u201dcensor\u201d aveva concesso in quei luoghi il \u201cnemus corilianum\u201d (bosco coltivato a nocciole) per dare incremento all'agricoltura.\nCome tutto il Meridione, anche Forino fu interessato dall'attraversamento dei vari popoli invasori. I segni pi\u00f9 evidenti del loro passaggio furono lasciati dai Bizantini, con il culto del loro protettore San Nicola, vescovo di Mira, e ancora oggi protettore del paese, e dai Longobardi, sotto i quali Forino conobbe il maggiore sviluppo. Le prime citazioni sul casale de Furinum risalgono al 663, anno in cui si combatt\u00e9 una grande battaglia tra i Bizantini guidati da Saburro contro le truppe longobarde del duca di Benevento Romualdo, risoltasi con la vittoria di questi ultimi.\nIntorno all'anno 1000 una guarnigione militare composta da guerriglieri normanni giunsero nel territorio di Salerno e le truppe con a capo Guglielmo il Normanno si impadronirono di Forino. In seguito, il feudo di Forino fu di propriet\u00e0 dei Francisio, degli Hobemburg, dei Monfort. Gli Orsini, venuti in possesso del feudo per maritaggio, lasciarono segni importanti del loro passaggio nel territorio. Fu in questo periodo che si svilupparono maggiormente i casali in pianura, soprattutto il Corpo di Forino, costruito intorno al Palazzo Feudale. Un altro importante segno del loro possesso del feudo si ritrova nel gonfalone comunale, identico a quello di altri comuni che hanno avuto questa famiglia alla loro conduzione. Dopo gli Orsini, feudatari furono i Cicinello e i Cecere finch\u00e9, nel 1604, il feudo fu acquistato dai Caracciolo, che ne tennero il dominio sino alla cessazione della feudalit\u00e0. In quell'anno la Regia autorit\u00e0 elev\u00f2 a titolo di principato la terra di Forino e Ottavio Caracciolo a primo principe di Forino.\nSociet\u00e0.\nLingue e dialetti.\nAccanto alla lingua italiana, nel territorio di Forino si parla il dialetto irpino."}
{"id": "30551", "revid": "1564499", "url": "https://it.wikipedia.org/wiki?curid=30551", "title": "Grottolella", "text": "Grottolella \u00e8 un comune italiano di abitanti della provincia di Avellino in Campania.\nStoria.\nUn centro abitato con il nome \"Grotta\" viene per la prima volta citato nella \"Cronica\" di Falcone Beneventano, nel 1134, a proposito delle conquiste di Ruggero II di Sicilia; si legge infatti che quest'ultimo prese \"... i castelli di Altacoda, Grotta, Summonte, i quali si appartenevano a Raone di Fragneto ...\" \nMa ben pi\u00f9 antico sembra essere l'insediamento in questo territorio; ne sono testimonianza i ritrovamenti di una villa rustica e di alcuni sepolcreti, risalenti probabilmente all'et\u00e0 tardo imperiale (III-IV secolo d.C.) nella localit\u00e0 Barbelle. \nLa denominazione \"Grotta\" nei secoli ha subito delle variazioni; infatti a partire dal XII secolo assumer\u00e0 il nome \"Grotta Castagnara\" \"(Crypta Castagnaria)\". Tale denominazione rimarr\u00e0 fino al 1646, quando il feudatario Scipione Macedonio fu insignito da Filippo IV di Spagna del titolo di duca di Grotta Castagnara.\nNon possedendo notizie certe su Grottolella nel periodo medievale, \u00e8 possibile percorrere la sua storia attraverso la successione dei feudatari che si alternarono nel dominio del feudo. Poich\u00e9 gi\u00e0 dal XII secolo \u00e8 presente un borgo fortificato, \u00e8 ipotizzabile che quest'ultimo fosse il nucleo pi\u00f9 antico intorno al quale si ergeva il castello ancora oggi esistente; ma tale abitato non ebbe un incremento rilevante.\nSecondo lo Scandone il feudo di Grotta, sin dal tempo della dominazione longobarda era diviso in due parti; probabilmente Ruggiero II dopo la conquista ne concesse una parte a Torgisio e l'altra ad Ugone. Proprio un erede di Ugone, Ruggiero di Fragneto, nella seconda met\u00e0 del secolo XII favor\u00ec la nascita della baronia di Sant'Angelo che comprendeva Capriglia, Sant'Angelo a Scala e parte di Grottolella. Questa unione \u00e8 durata sino alla fine del secolo XII. \nL'altra parte segu\u00ec le sorti del vicino feudo di Montefredane, almeno fino al XIV secolo. Si ha notizia che, intorno al 1173, il feudo pass\u00f2 alla famiglia Sanseverino, di cui un ramo si sarebbe chiamato poi \"de Crypta\": proprio di un discendente di quest'ultima, Guerriero, troviamo notizia nel 1239, quando Federico II gli affid\u00f2 Gerardo Pelluce, prigioniero di guerra. \nErede di Guerriero de Crypta fu la figlia Fenizia, sposa del giudice Giacomo di Avellino, al quale il feudo venne confiscato da Carlo I d'Angi\u00f2, in quanto aveva parteggiato per Corradino. Il feudo fu poi restituito a Mattia, cugina di Fenizia per un terzo, un altro terzo fu dato a Leonardo \"Trink-\u00e0-la boire\", il quale poco dopo vi rinunzi\u00f2. Alla morte di Mattia rimasero eredi le sue due figlie: Isabella e Giordana. Una parte del feudo pass\u00f2 alla famiglia di Mont-Justin fino al 1355, in quanto Isabella spos\u00f2 Jacques de Mont-Just\u00ecn, signore di Montefredane, mentre l'altra figlia Giordana spos\u00f2 Ruggiero de Molinis, il quale nel 1369 fu invitato a prestare servizio militare per la sua parte di Capriglia, Sant'Angelo a Scala e Grottolella.\nI d'Aquino tennero il feudo fino al 1466. I nuovi signori, i Carafa, dominarono fino al 1590, quando un componente di questa famiglia, a causa di indebitamenti, lo vendette ai signori de Ponte; infine fu acquistato nel 1617 da Vincenzo Macedonio. I Macedonio ne ebbero la signoria col titolo di duchi, fino all'abolizione della feudalit\u00e0 nel 1806. \nSi deve a questi ultimi la risistemazione sia del castello sia dell'annessa cappella, risalente al 1150 e luogo di culto fino al 1700.La cappella di San Giovanni Battista, annessa ad una torre del castello Macedonio, fu realizzata da Lorenzo Vaccaro per volont\u00e0 della Duchessa Emilia Cioffi e del Marito Nicola Macedonio. La cappella divenne sepolcro famiglia e vi riposano le spoglie della duchessa Emila Macedonio. Originariamente la cappella era adornata da maioliche e marmi realizzati dal \"riggiolaro\" napoletano Ignazio Chiaiese pi\u00f9 volte collaboratore prima di Lorenzo e successivamente di Domenico Antonio Vaccaro. Proprio del XVIII secolo \u00e8 la chiesa di Santa Maria delle Grazie prospiciente al borgo medievale e la cappella di Santa Maria di Costantinopoli, demolita nella met\u00e0 di questo secolo, di cui oggi sono visibili i resti dell'abside e della sacrestia. Intorno a questa cappella settecentesca si estende il secondo nucleo che si sviluppa lungo il corso Umberto I.\nSi pu\u00f2 supporre che Grottolella almeno fino alla seconda met\u00e0 del XIX secolo non abbia avuto un grande sviluppo socio-economico, tuttavia la sua posizione \u00e8 di notevole importanza per il controllo del traffico commerciale tra le province di Avellino e Benevento. Ancora oggi la sua economia \u00e8 legata alla piccola propriet\u00e0 terriera e al terziario.\nSociet\u00e0.\nLingue e dialetti.\nAccanto alla lingua italiana, nel territorio comunale di Grottolella \u00e8 in uso il dialetto irpino.\nCultura.\nPremio artistico culturale e musicale Armando Gill.\nIl comune di Grottolella, paese d'origine di Assunta Fricchione (moglie di Armando Gill), dal 2008 ha istituito un premio intitolato al cantautore. La direzione artistica \u00e8 affidata al cantante Mario Da Vinci. Tra i vincitori si ricordano Sal da Vinci, Tullio De Piscopo, Enzo Gragnaniello, Maurizio Casagrande, Benedetto Casillo, Mirna Doris, Nicola Di Bari, Eugenio Bennato, James Senese, Gianni Nazzaro. Il Giardino dei Semplici, Peppino Gagliardi"}
{"id": "30553", "revid": "322321", "url": "https://it.wikipedia.org/wiki?curid=30553", "title": "Lacedonia", "text": "Lacedonia (\"Cer\u00f2gne\" in dialetto irpino) \u00e8 un comune italiano di abitanti della provincia di Avellino in Campania.\nGeografia fisica.\nTerritorio.\nLacedonia \u00e8 un centro agricolo dell'Appennino campano. Dista dal capoluogo provinciale Avellino 87\u00a0km circa. Il centro storico \u00e8 collocato su una collina e conserva la sua originaria struttura abitativa, nonostante i tanti terremoti che l'hanno pi\u00f9 volte devastata nel corso dei secoli. Insieme a Mignano Monte Lungo, San Pietro Infine e San Bartolomeo in Galdo, \u00e8 uno dei quattro comuni della regione Campania, il cui territorio confina con due regioni (in questo caso Puglia e Basilicata).\nClima.\nIl clima \u00e8 temperato, con estati secche ma non eccessivamente calde ed inverni piuttosto freddi e moderatamente umidi.\nStoria.\nIn epoca romana Aquilonia degl'Irpini (l'antica Lacedonia) era un importante municipium ubicato lungo la via Appia; i Romani vi costruirono infatti numerosi edifici e svariate infrastrutture.\nLa citt\u00e0 venne in seguito donata, nel VI secolo, ai Benedettini dall'Imperatore d'Oriente Giustiniano. In seguito pass\u00f2 sotto il dominio prima dei Longobardi (che nel 568 avevano invaso l'Italia bizantina), poi dei duchi di Conza e infine dei Normanni (che nell'XI secolo, guidati da Roberto il Guiscardo, realizzarono la conquista dell'Italia meridionale); fu a quell'epoca che Lacedonia divenne sede vescovile.\nAi tempi dei Normanni il feudo apparteneva a Riccardo Balbano: egli invi\u00f2 sessanta fanti e sessanta cavalli alla terza crociata. I Balbano governarono il feudo di Lacedonia fino all'avvento di Carlo d'Angi\u00f2, che tolse il feudo a questa potente famiglia feudale. Il feudo pass\u00f2 poi alla famiglia Orsini, principi di Taranto. Uno di essi, tale Gabriele Orsini, ricostru\u00ec la citt\u00e0 ridotta in macerie dal terremoto del 5 dicembre 1456 chiudendola in una cinta muraria con fossato e quattro porte.\nNella notte tra il 10 e l'11 settembre 1486 i baroni ribelli si radunarono nella chiesa di Sant'Antonio e presero parte alla congiura contro il re Ferrante I d'Aragona e il figlio Alfonso, duca di Calabria. L'avvenimento, narrato dallo storico napoletano Camillo Porzio, coinvolse Papa, Principi e Sovrani e mise a rischio il dominio aragonese sull'Italia meridionale. La congiura venne rievocata in alcuni versi del poeta Giovanni Chiaia: \u00ab\"Di Lacedonia ecco la roccia alpestre/l\u00e0 i rubelli a vendicar le offese/sull'Ostia Santa staser le destre/sperder giurando il seme aragonese\"\u00bb.\nNel 1501 Baldassarre Pappacoda, consigliere e amico del re Federico I prese possesso del feudo e costru\u00ec il Castello Nuovo. I Pappacoda tennero il feudo fino al 1566, quando feudo e castello vennero venduti ai Doria che vi rimasero fino al 1806, anno in cui Giuseppe Bonaparte abol\u00ec il feudalesimo.\nIn seguito al terremoto del 1930, il regime fascista ricostru\u00ec la citt\u00e0 con case antisismiche. A Lacedonia sono presenti varie scuole tra cui la pi\u00f9 prestigiosa \u00e8 l\"Istituto Magistrale De Sanctis\" che venne fondata proprio da Francesco De Sanctis.\nSociet\u00e0.\nReligione.\nLacedonia \u00e8 stata sede vescovile fin dall'XI secolo. Simeone, il primo vescovo, \u00e8 noto per aver inaugurato nel 1059 l'abbazia di San Michele Arcangelo; . Nel XVIII secolo visse a Lacedonia Gerardo Maiella, venerato come santo dalla Chiesa cattolica; il co-patrono del paese \u00e8 invece san Filippo Neri.\nNel 1818 la diocesi ha accorpato l'altrettanto antica diocesi di Trevico, ma a decorrere dal 1986 la stessa diocesi di Lacedonia \u00e8 stata unita a quella di Ariano per dar vita alla nuova diocesi di Ariano Irpino-Lacedonia.\nInfrastrutture e trasporti.\nLacedonia \u00e8 raggiungibile in autobus o in auto mediante il suo casello sull'autostrada A16. Il comune dispone della stazione ferroviaria, che condivide con Rocchetta Sant'Antonio sulla linea Foggia-Potenza. La linea Avellino-Rocchetta e la tratta Rocchetta-Gravina sono invece sospese e autosostituite dal 2011.\nAmministrazione.\nAltre informazioni amministrative.\nIl territorio fa parte della comunit\u00e0 montana Alta Irpinia.\nSport.\nCalcio.\nLa principale squadra di calcio della citt\u00e0 \u00e8 \"Lacedonia Calcio\" che milita nel girone D campano di 1\u00aa Categoria.\nScherma.\nIl club Scherma Lacedonia fu fondato nel 1992.\nBibliografia.\nMichele Miscia \" La grande storia di Lacedonia\" ISBN 978-88-6436-462-9"}
{"id": "30554", "revid": "1543377", "url": "https://it.wikipedia.org/wiki?curid=30554", "title": "Lapio", "text": "Lap\u00eco \u00e8 un comune italiano di abitanti della provincia di Avellino in Campania. Situato nel distretto storico dell'Irpinia, a 20\u00a0km da Avellino e 25 da Benevento, Lapio sorge nella media valle del fiume Calore, in posizione soleggiata in prossimit\u00e0 del monte Tuoro.\nOrigini del nome.\nLe probabili etimologia del territorio di Lapio sono due.\nSecondo alcuni studiosi deriva, dal latino \"Lapideum\" (roccioso; sassoso), termine poi dissimulato in Lapio.\nAltri affermano che il suo nome derivi dal Fiano, prodotto in questa terra, ovvero nell'area agricola \"\"Apia\"\" (odierna Lapio), da cui risale il termine \"\"Apiano\"\" e \"\"Apiana\"\", uva gi\u00e0 conosciuta dai poeti latini.\nStoria.\nLe origini del borgo sono antichissime. Fu prima possesso dei Longobardi, poi divenne feudo appartenuto alla nobile famiglia dei Filangieri di Napoli, i cui segni \u00e8 possibile ritrovare nel Palazzo baronale dei Filangieri, la cui costruzione risale al periodi tra il 1200 e il 1300.\nMonumenti e luoghi d'interesse.\nConserva resti del castello e il Palazzo baronale dei Filangieri, nei cui saloni sono conservati pregevoli affreschi. Ha subito qualche danno durante il terremoto del 1980. Interessanti ed antiche chiese abbelliscono il borgo, tra cui la chiesa matrice di Santa Caterina d'Alessandria, ricca di opere d'arte, contenente, tra l'altro, la monumentale tomba del cardinale Giuseppe Caprio. In locali adiacenti sono custodite i pregiati gruppi statuari dei \"Misteri\", dette le \"Tavolate\", che escono durante la celebre processione del venerd\u00ec santo. Nella chiesa di San Giuseppe e in quella di Maria Santissima del Monte Carmelo sono, invece, custoditi pastori settecenteschi, napoletani, le confraternite naturalmente allestiscono meravigliosi presepi, che vengono modificati ogni 4/5 anni. Il paese vanta, oltre le gi\u00e0 citate chiesa Madre e quella del Carmelo e di San Giuseppe, le chiese pi\u00f9 antiche, quella del Loreto, dedicata a Sant'Antonio e quella della Madonna della Neve, In tutto vi sono nel paese ben 4 Confraternite, che ancora oggi svolgono un ruolo determinante nella vita ecclesiastica del piccolo borgo irpino. Tra le altre chiese che si possono visitare, quella dedicata a Maria Santissima di Montevergine, sita in territorio di Arianiello e la cappellina in contrada boschi. Esistono alcuni ruderi del vecchio convento monastico, che nei secoli scorsi era abitato da monaci, ma ora \u00e8 abbandonato e in disuso, Varie sono le leggende che accompagnano la storia dei monaci a Lapio, con tradizioni che si accompagnano secolo dopo secolo. Altro elemento da prendere in considerazione \u00e8 il cosiddetto \"Ponte del Diavolo\" o \"di Annibale\", che per\u00f2 si trova nella limitrofa San Mango sul Calore. La leggenda racconta che fu costruito dal diavolo in una sola notte, per far attraversare il fiume Calore ad Annibale e i suoi soldati.\nIl Ponte Principe.\nUno dei ponti pi\u00f9 lunghi della linea Avellino - Rocchetta Sant'Antonio \u00e8 il cosiddetto \"Ponte Principe\", ubicato fra la fermata di Lapio e la stazione di Taurasi.\nIl ponte, sospeso sulle sponde del fiume Calore, venne realizzato nel 1893 all'epoca della costruzione della linea dalla Societ\u00e0 Industriale Italiana Costruzioni Metalliche. Fu considerata un'opera eccezionale che costituiva il trionfo del progresso. In effetti tutto il viadotto \u00e8 lungo circa 300 metri e la travatura poggia su due arcate cos\u00ec che ogni luce \u00e8 di circa 98 metri. La vallata sottostante \u00e8 a circa 35 metri. Proprio per la sua magnificenza venne chiamato \"Ponte Principe\". Il collaudo del ponte avvenne il 20 settembre 1893 fra il generale entusiasmo della popolazione di Lapio e dei paesi vicini, accorsi in massa per l'occasione. Il 27 ottobre dello stesso anno il ponte venne inaugurato in coincidenza con l'apertura del primo tratto della ferrovia fra Avellino e Paternopoli.\nIl ponte sub\u00ec alcuni danni durante la seconda guerra mondiale e per questo la prima campata che si incontra venendo da Lapio venne modificata, costruendo una pila intermedia in muratura sulla quale fu montata una nuova travata metallica di circa 17 metri.\nSociet\u00e0.\nLingue e dialetti.\nAccanto alla lingua italiana, a Lapio si parla una variet\u00e0 del dialetto irpino.\nTradizioni e folclore.\nI Misteri di Lapio.\nUna delle tradizioni pi\u00f9 sentite che si riscontrano nel piccolo borgo irpino \u00e8 quella dei Misteri, 22 tavolate di cartapesta che raffigurano la Passione e la morte di Ges\u00f9. Fatte commissionare nella seconda met\u00e0 del 1700 dal principe Gaetano Filangieri, i Misteri sono tutt'oggi senza autore. Infatti, il padre di queste opere d'arte \u00e8 ignoto ma secondo studi, si tratterebbe di un artista napoletano convocato da Gaetano Filangieri a Lapio per raffigurare le ultime ore di vita di Ges\u00f9 Cristo. Si va infatti dalla vendita e il tradimento di Giuda alla morte sulla croce del Cristo. Da allora, le 22 tavolate accompagnano la Via Crucis dei lapiani da oltre 3 secoli. Esse vengono esposte nella Chiesa Madre del paese il sabato antecedente la Domenica delle Palme, per poi venire esposte lungo le vie del paesino il giorno del Venerd\u00ec Santo, accompagnando la solenne processione di Ges\u00f9 morto e la Madonna Addolorata. Nel corso dei secoli le statue sono state sottoposte a diversi restauri, in modo particolare dopo il terremoto del 1980 che provoc\u00f2 diversi danni.\nGeografia antropica.\nNuclei abitati.\nDa statuto, il comune di Lapio comprende i seguenti nuclei abitati: Arianiello, Ferrume, Monticelle, S. Lucia, Crete, Casale Monaci, Campolapierto, Toppole, Campomarino, Austelle, Carpignano, Fratte, Patierno, Vignedogniche, Camposanto, S. Nicola Matarola, S. Martino.\nEconomia.\nL'economia di Lapio \u00e8 prevalentemente agricola. Si producono: olive, cereali, ciliegie, noci, nocciole, ma il prodotto principale \u00e8 l'uva, dalla quale si ricavano i vini DOCG.\nI vini.\nLapio \u00e8 uno dei pochi comuni italiani a produrre nel proprio territorio due vini DOCG: Fiano e Taurasi.\nL'olio Ravece.\nLa cultivar Ravece, che fornisce una resa in olio piuttosto bassa (14-16%) a fronte di una produzione olearia di elevata qualit\u00e0, costituisce la base dell'olio D.O.P. extravergine di oliva Irpinia - Colline dell'Ufita.\nIl miele.\nTestimonianza di tradizione produttiva antica, si avvale di un'ampia diversit\u00e0 di vegetazione.\nSport.\nCalcio.\nL\"'A.S.D. Lapiana Calcio\" gioca nel campionato provinciale di Seconda Categoria della provincia di Avellino."}
{"id": "30555", "revid": "123323438", "url": "https://it.wikipedia.org/wiki?curid=30555", "title": "Lauro (Italia)", "text": "Lauro \u00e8 un comune italiano di abitanti della provincia di Avellino in Campania, facente parte dell'omonimo Vallo.\nGeografia fisica.\nTerritorio.\nIl comune di Lauro \u00e8 situato al centro di una valle boscosa, circondata da una catena di monti, aperta a ovest verso il nolano. Mentre le cime della collana di monti superano i mille metri, con il Pizzo d'Alvano (1133\u00a0m) e il Monte Cresta (1108\u00a0m), Lauro si incunea tra di essi ad altezze che variano tra un minimo di 138 e un massimo di 847\u00a0m sopra il livello del mare (mentre la zona abitata si trova fra i 150 e 250\u00a0m, con la sede comunale a 192\u00a0m).\nAccanto alla strada principale, scorre il Regio Lagno, canale di scarico artificiale delle acque provenienti dai monti circostanti, soprattutto dal Pizzo d'Alvano.\nOrigini del nome.\nSecondo la tradizione, riportata dal Remondini in \"Della nolana ecclesiastica storia\", Lauro potrebbe essere stata fondata da Ercole che, dopo esser stato a Pompei ed Ercolano, giunse in una localit\u00e0 di questo territorio detta Fregonia. Fu salutato dal popolo con rami di lauro ed a perpetua memoria di ci\u00f2 Fregonia mut\u00f2 nome in Lauro.\nStoria.\nLe pi\u00f9 antiche testimonianze dell'agglomerato lauretane risalgono all'et\u00e0 romana.\nDal Medioevo all'et\u00e0 napoleonica Lauro fu un importante feudo marchesale e la sua posizione strategico-militare nel vallo di Lauro fu lungamente oggetto di contesa nell'avvicendamento e consolidamento delle varie dinastie in Campania.\nLauro fu dominio del Principato di Benevento e poi di quello di Salerno e di Capua. I Normanni lo conquistarono nel 1057 con Riccardo I Drengot, conte di Aversa; fu poi elevata a contea da Ruggero il Normanno per essere donata a Roberto da San Severino attorno al 1115. Rimase poi feudo dei Sanseverino fino al 1212, quando entr\u00f2 in possesso di Federico II di Svevia, il quale lo don\u00f2 prima a Pietro di Sangermano e poi a Giovanni di Lauro. Nel 1232 la contea torn\u00f2 ai Sanseverino e appartenne in seguito a molti principi e conti locali, ed infine agli Orsini, conti di Nola, che la conservarono fino a quando ad Enrico Orsini furono confiscati i beni per aver preso parte alla congiura dei Baroni contro Ferdinando I di Napoli.\nNel 1541 Lauro fu venduta per circa 12.000 ducati a Scipione Pignatelli mentre nel 1632 venne acquisita dai marchesi Lancellotti che la tennero fino all'abolizione della feudalit\u00e0 (1806). Nel 1799, l'intero abitato usc\u00ec quasi indenne dall'incendio appiccato dalla truppe francesi, giunte nel Vallo per punire la posizione assunta dalla popolazione nei confronti della Repubblica Napoletana.\nLa storia di Lauro conserva anche il ricordo di Umberto Nobile, professore ordinario di Costruzioni Aeronautiche dell'Universit\u00e0 di Napoli, generale dell'Aeronautica Italiana (Corpo Ingegneri) progettista nativo del comune ed autore, nel 1926 e nel 1928 di due straordinarie imprese aeronautiche al Polo Nord realizzate a bordo di dirigibili di sua creazione.\nMonumenti e luoghi d'interesse.\nArchitetture religiose.\nAl Quattrocento e Cinquecento appartengono la chiesa e i tre piani del monastero, la cucine antistanti la sala e la cornice circolare della cupola. Al settecento risale gran parte del complesso nella sua attuale configurazione con gli stucchi. Al periodo ottocentesco si associa l'ex Monastero della Santissima Trinit\u00e0; ultimamente la chiesa \u00e8 stata restaurata e restituita alla cittadina. All'interno vi \u00e8 conservata una tela di Angelo Mozzillo, raffigurante Sant'Agostino e Santa Scolastica\nGi\u00e0 esistente nel XII secolo, fu ricostruita e restaurata pi\u00f9 volte nel corso dei secoli. Incendiata dalle truppe repubblicane francesi nell'aprile del 1799, venne restaurata dalla confraternita, Santae Mariae Pietati. Conserva un interessante ciclo di affreschi commissionati dalla famiglia De Cappellano (sec. XV) che ripropongono episodi della vita di Cristo (la circoncisione, la presentazione al tempio, il battesimo di Ges\u00f9 nel Giordano, il Redentore ed alcune figure di oranti). Singolare la figura del Cristo immerso nelle acque del Giordano, completamente nuda.\nLa collegiata sorgeva \"prope\u2026 castum in locofellino\", eretta in una zona bassa del paese, era soggetta a continui allagamenti, per cui nel corso del XVI secolo fu ricostruita in un luogo pi\u00f9 elevato lungo la cinta muraria del castello. Incendiata durante il 1799 dai francesi, fu restaurata nel corso dell'Ottocento. Attualmente la collegiata, sconsacrata, \u00e8 utilizzata come auditorium e sala convegni.\nArchitetture civili.\nL'edificio, che ha subito grandi cambiamenti e trasformazioni attraverso i secoli \u00e8 famoso per le sue grottesche di tipo vasariano. L'edificio \u00e8 sede di due musei: quello dedicato all'esploratore Umberto Nobile e quello di arte naif. Il museo Nobile conserva strumenti ed indumenti serviti per entrambe le spedizioni polari, l'archivio dei grafici e dei progetti, onorificenze, decorazioni, targhe e diplomi e infine uno dei cimeli pi\u00f9 significativi il famoso \"brogliaccio\", il libro di bordo del \"Norge\" che contiene la famosa pagina con l'annotazione dell'arrivo al Polo. L'altro sito, dedicato all'arte naif, \u00e8 stato arricchito negli anni dalle opere del miniaturista Giovanni Galli, \u00e8 stato chiuso, dopo che molte delle opere sono andate perse. Al momento anche il museo Nobile \u00e8 chiuso per lavori di ristrutturazione.\nIl palazzo si trova in localit\u00e0 Preturo e fu commissionato da Giovanni Del Cappellano, vescovo di Bovino, e costruito tra il 1513 ed il 1529. Di grande semplicit\u00e0, \u00e8 questo l'esempio pi\u00f9 integro di architettura rinascimentale in Campania. Molto interessante la facciata in bugnato di tufo grigio, a cuscino nella parte inferiore e a punta di diamante in quella superiore, al centro del quale apre un grosso androne, anch'esso in tufo.\nSulle sue remote origini non ci sono notizie. Qui veniva amministrata la giustizia e si redigevano gli atti ufficiali legali, da cui il nome di Mastrodatta, cio\u00e8 dei maestri d'atti. L'edificio era inoltre corpo feudale dell'Universit\u00e0 di Lauro e sede dell'archivio, che and\u00f2 anch'esso distrutto il 30 aprile 1799 per mano dei francesi.\nLa facciate presenta due piani con balconi, cui fanno da cornice lesene con capitelli e architrave, con la torretta dell'orologio al centro della sommit\u00e0\nArchitetture militari.\nDi origine longobarda-normanna, il castello \u00e8 citato per la prima volta in un documento del 976. Fu incendiato dei francesi nel 1799. L'edificio, che appare oggi cos\u00ec come fu ricostruito nel 1872 dal principe Filippo Lancellotti, fu inaugurato in quello stesso anno nel giorno della festa dei santi patroni il 25 agosto, e si presenta in uno stile architettonico composito gotico, rinascimentale, neoclassico e barocco.\nIl castello si erge in un piccolo ed elegante giardino dell'Ottocento, con al centro una fontana circolare, che in precedenza faceva parte di un grande parco seicentesco poi distrutto durante gli eventi del 1799. Alla destra del portale ligneo rinascimentale, \u00e8 la scuderia che conserva una notevole statua seicentesca. Sul fondo un piccolo portale introduce al giardino segreto, mentre alle spalle sono situati la cappella di famiglia e parte degli appartamenti privati. Di fronte al viale un breve ponte unisce la corte alla dimora.\nRisale al XIII secolo, ma fu completamente ricostruita durante la met\u00e0 dell'Ottocento e dopo il sisma del 1980. Ha forma quadrangolare e nel Medioevo era una delle porte della cinta muraria che racchiudeva il borgo sottostante il castello.\nSiti archeologici.\nSi tratta di un imponente complesso termale che risale al I secolo a.C., disposto su vari livelli, ancora oggi ben conservati, tra essi il \"frigidarium\" (stanza del bagno freddo) il \"calidarium\" (stanza del bagno caldo) ed un tepidarium (ambiente di attesa). Conserva anche preziosi mosaici di madreperla e conchiglie azzurre.\nAltro.\nVia Terra \u00e8 l'antica e suggestiva stradina che attraversa una parte del borgo medievale, tra la rocca del castello e l'antica cinta muraria. Lungo il percorso si possono ancora osservare elementi architettonici riferibili al XI e XII secolo, periodo della signoria dei Sanseverino.\nRisalente al XVII secolo, fu restaurata e corredata di orologio nel 1789. Realizzato in pietra bianca, l'arco poggia su possenti pilastri a sezione quadrangolare, con cornici condonate, e sorregge al di sopra dell'architrave una struttura in cui si inquadra il grande orologio a due facce. L'arco consente l'accesso al centro storico di Lauro.\nLauro \u00e8 uno dei circa settanta paesi dipinti d'Italia, caratteristica questa che lo rende un itinerario turistico alternativo. Dal 1976 durante il periodo estivo, arrivano artisti italiani e stranieri che vengono ospitati nella cittadina per dipingere le loro opere. I murales che si susseguono da una parte all'altra del paese, sono una sessantina circa. Negli ultimi anni, per\u00f2, a causa dell'incuria delle amministrazioni e della mancanza di fondi l'iniziativa ha subito una battuta d'arresto e, anzi, molti murales sono privi di manutenzione e versano in uno stato di semiabbandono.\nCultura.\nEventi.\nUno dei maggiori eventi era rappresentato dal contenitore estivo Dafnee, che prevedeva spettacoli teatrali al castello, concerti mostre e cultura. Da qualche anno la rassegna \u00e8 stata sospesa.\nAltro evento \u00e8 \"Lumina in castro\": con cadenza annuale dal 2006, nelle serate estive di fine agosto i visitatori sono guidati tra numerose sale del Castello dove gli attori e le guide mettono su una trama che ripercorre un preciso periodo storico riguardante il Castello, tra il medioevo e l'Ottocento. L'arredamento delle sale, i costumi degli interpreti e le musiche ripropongono fedelmente l'epoca rappresentata. Alla manifestazione, inoltre, si accompagnano giochi e spettacoli d'epoca nel piazzale principale.\nAmministrazione.\nAltre informazioni amministrative.\nIl comune fa parte della Comunit\u00e0 montana Partenio - Vallo di Lauro e dell'Unione dei comuni Antico Clanis."}
{"id": "30556", "revid": "124641908", "url": "https://it.wikipedia.org/wiki?curid=30556", "title": "Lioni", "text": "Lioni \u00e8 un comune italiano di abitanti della provincia di Avellino, in Campania.\nGeografia fisica.\nTerritorio.\nIl paese si estende su una superficie di 46,51 chilometri quadrati con un territorio compreso tra i 450 e i 1.579 metri s.l.m. ed una densit\u00e0 di 132,3 abitanti per km\u00b2.\nFa parte del parco regionale dei Monti Picentini. I comuni confinanti sono Bagnoli Irpino, Calabritto, Caposele, Morra De Sanctis, Nusco, Sant'Angelo dei Lombardi, Teora.\nIl centro sorge a 550 , a 48 chilometri dal capoluogo di provincia. \u00c8 circondato da aree rustiche caratterizzate dalla presenza delle tipiche costruzioni rurali.\nSismicit\u00e0.\nSituato nel distretto sismico dell'Irpinia, Lioni fu uno dei paesi pi\u00f9 colpiti dal violento terremoto del 23 novembre 1980 con 210 morti, 191 feriti e 4932 senzatetto.\nClima.\nL'inverno \u00e8 rigido con frequenti piogge. La temperatura scende spesso sotto lo zero tra i mesi di dicembre e febbraio. Abbondanti sono anche le nevicate. Nel periodo primaverile e autunnale frequenti sono invece le nebbie che, dalla sera, si protraggono fino al mattino seguente causando spesso gelate. L'estate risulta abbastanza mite. In questo periodo raramente si superano i 35 gradi.\nClassificazione climatica: Zona D, Gr-G 2022.\nIdrografia.\nFiumi.\nLioni \u00e8 attraversato dal fiume Ofanto, sfociante nel mare Adriatico.\nOrigini del nome.\nProbabilmente deriva dal nome della persona proprietaria di quelle terre: Leo, il cui genitivo \u00e8 Leonis, ossia \"di Leo\" che veniva usato per identificare il terreno appartenente alla sua famiglia.\nCi sono altre teorie avanzate da diversi studiosi. Secondo gli scritti di Vincenzo Maria Santoli nel saggio sulla Mefite e dintorni, pubblicato alla fine del Settecento, i Lionesi discenderebbero dai Liguri Apuani che furono presenti nel Sannio intorno al II secolo a.C.. Alcuni vedono infatti anche una relazione tra il nome Liguri e Lioni (Liguri-Liuri-Liuni-Lioni).\nAltri fanno notare che in realt\u00e0 i Liguri Apuani furono s\u00ec presenti nelle zone del Sannio, ma in un territorio lontano da quello che fu poi l'insediamento dei lionesi. A questo si aggiunge il fatto che si trattava di in un numero esiguo di persone (furono infatti trasferiti forzatamente). Per quanto invece riguarda l'etimologia della parola si fa anche notare che vi \u00e8 una forzatura nel cambiare il nome Liguri in Lioni.\nPi\u00f9 plausibile sembra l'ipotesi che Lioni prenda il nome da un antico monumento in cui sono effigiati dei leoni. Ancora oggi infatti, davanti al municipio, si pu\u00f2 ammirare uno dei due leoni di pietra (l'altro and\u00f2 distrutto nel terremoto del 1732).\nStoria.\nPrimi insediamenti.\nIl nome del paese appare per la prima volta in un atto di donazione datato 883, con il quale il principe longobardo Sicardo concede alla badessa di S. Sofia una propriet\u00e0 sita in \"Leoni\".\nNei Registri Angioini si legge di diversi reclami (tra il 1289 e il 1306) avanzati da alcuni feudatari di Oppido verso i colleghi di S.Angelo. Questi avrebbero disposto una serie di agevolazioni per chi volesse andare a coltivare le terre sulla riva sinistra dell'Ofanto facendo s\u00ec che i contadini di Oppido si trasferissero a \"Li Lyuni\", abbandonando le vecchie terre.\nRitornando all'ipotesi della discesa dei Liguri Apuani nelle zone del Sannio Irpino, pare che una violenta guerra che distrusse Ferentino, Oppido e Lioni (uno dei vici di quella citt\u00e0), costringesse alla fuga gli abitanti di quelle terre per evitare la morte o la prigionia. Il Senato Romano pens\u00f2 allora di ripopolare quella zone facendovi trasferire (forzatamente) le trib\u00f9 ribelli dei Liguri. Costoro furono divisi in quattro colonie una delle quali occup\u00f2 l'alta valle dell'Ofanto insediandosi nei vecchi territori di Ferentino. Cominci\u00f2 dunque a svilupparsi il \"Vico de li Lyuni\" dove nacquero i primi abituri, che non erano nient'altro che grotte nelle quali ancora oggi rimangono tracce di abitazione.\nTerremoto del 1980.\nLioni fu una delle cittadine pi\u00f9 gravemente colpite dal terremoto dell'Irpinia del 1980. I morti furono 228, quasi l'intero patrimonio edilizio risult\u00f2 distrutto o gravemente danneggiato. Fu insignita della medaglia d'oro al merito civile per la capacit\u00e0 dimostrata nell'affrontare la ricostruzione edilizia e sociale.\nSimboli.\nLo stemma del Comune di Lioni \u00e8 formato da due Leoni dorati che si fronteggiano poggiati su una fontana con acqua zampillante. Entrambi i leoni poggiano una zampa sull'orlo del bacino e un'altra sul tronco del cipresso che si trova alle spalle della fontana, il tutto raffigurato su uno sfondo azzurro e racchiuso ai lati da un ramo di alloro e uno di quercia, legati insieme da un nastro tricolore.\nMonumenti e luoghi d'interesse.\nAree naturali.\nLa cascata di Brovesao.\nLa cascata di Lioni, meglio conosciuta come cascata di Brovesao, dista 2\u00a0km dal centro abitato.\nPrecisamente \u00e8 situata al confine tra l'altura di contrada Civita e la distesa verdeggiante di Valle Delle Viti.\nL'acqua, dopo un salto di circa 20 m, va a formare un laghetto tra le rocce. Questo veniva sfruttato soprattutto negli anni Settanta dai bagnanti della zona.\nNel momento in cui il laghetto ridiventa fiume si fermano delle rapide.\nGavitoni.\nArea pic nic attrezzata immersa nelle montagne irpine. L\u00ec presente la fontana con l'omonimo nome. \nParco dell'Ofanto.\nIl parco \u00e8 situato a sud del paese. Troviamo tavoli da pic-nic , pista ciclopedonale e un antico ponte romano. La chiesetta l\u00ec presente, \u00e8 dedicata a Santa Maria del Carmine.\nSociet\u00e0.\nEtnie e minoranze straniere.\nAl 31 dicembre 2008 a Lioni risultano residenti oltre 100 cittadini stranieri. Le maggiori comunit\u00e0 sono quelle di:\nCultura.\nMusei e reperti.\nNel Museo etnologico, situato all'interno dell'edificio delle scuole elementari, sono custoditi molti reperti antichi ritrovati in Oppido Vetere.\nTra Lioni e Caposele, sul Monte Oppido, invece, sono stati fatti ritrovamenti di mura ciclopiche costruite dai Sanniti per proteggersi dal continuo assedio dei Romani. All'interno di quest'area sono stati anche trovati resti di tegole e vasellame.\nCucina.\nUn prodotto tipico \u00e8 costituito dalle \"tomacelle\", preparato locale a base di carne di maiale. Degna di nota \u00e8 anche la produzione casearia.\nEventi.\nNel periodo estivo il paese si \u00e8 fatto promotore di varie iniziative di carattere culturale come il LioniJazzFestival e il LioniMusicFestival\nIl 17 agosto si tiene invece \"la serata del cantante\", una serata di musica per festeggiare il ferragosto lionese.\nL' 8 dicembre si festeggia la cosiddetta 'Madonna de lo fuoco', dove si accendono fal\u00f2 di immense dimensioni.\nGeografia antropica.\nL'urbanistica di Lioni ha origine dalle sostanziali modifiche dell'impianto urbanistico storico decise dal primo piano regolatore generale comunale della citt\u00e0, approvato dopo il terremoto\nInfrastrutture e trasporti.\nStrade.\nLioni \u00e8 attraversato per intero dalla strada statale 7 Via Appia (SS 7) che collega Roma a Brindisi. Dopo il terremoto del 1980 una nuova strada di collegamento ha permesso il veloce sviluppo dell'economia locale: si tratta dell'Ofantina Bis che collega Avellino con molti paesi dell'Irpinia.\nFerrovie.\nNel centro cittadino si trova la stazione di Lioni, facente parte della ferrovia Avellino-Rocchetta Sant'Antonio.\nUna seconda stazione, \"Lioni - Valle delle Viti\", oggi soppressa, si trovava nell'area agricola tra Lioni e la zona industriale di Morra De Sanctis.\nUna terza, intitolata a Sant'Angelo dei Lombardi, \u00e8 situata nel territorio di Lioni , presso il polo commerciale.\nMobilit\u00e0 urbana.\nAutolinee regionali AIR.\nAmministrazione.\nGemellaggi.\nIl comune \u00e8 stato pesantemente colpito dal terremoto del 1980.\nAltre informazioni amministrative.\nIl territorio fa parte della comunit\u00e0 montana Alta Irpinia e del parco regionale Monti Picentini.\nIl comune fa parte dell'Unione dei comuni Alto Ofanto.\nSport.\nCalcio.\nLa principale squadra di calcio della citt\u00e0 \u00e8 la \"Polisportiva Dilettantistica Lioni 2011\" che milita in eccellenza. \u00c8 nata nel 2011. Lo stadio cittadino \u00e8 intitolato a Nino Iorlano."}
{"id": "30557", "revid": "547034", "url": "https://it.wikipedia.org/wiki?curid=30557", "title": "Luogosano", "text": "Luogosano \u00e8 un comune italiano di abitanti della provincia di Avellino in Campania.\nGeografia fisica.\nIl paese si affaccia sul fiume Calore Irpino ed \u00e8 situato su un fianco di una collina a circa 390\u00a0m s.l.m.\nStoria.\nIl paese \u00e8 citato a partire dal V secolo. I Longobardi divenuti cristiani costruirono il monastero di Santa Maria di Locosano che divenne famoso dal 682 al 1012. Esso dipendeva dall'abbazia di San Vincenzo al Volturno e le varie badesse ebbero molte concessioni di beni. Deve ritenersi per\u00f2 detto monastero fondato nel 754 da Teodorava moglie del duca longobardo Romualdo di Benevento. Ai tempi di Gisulfo, dal 689 al 706 gi\u00e0 esisteva una parrocchia in Locosano e l'esistenza del paese che dal duca Liutprando fu donata al monastero di Santa Maria di Locosano.\nNel 982 Locosano era un paese di contadini alle dipendenze del monastero di Santa Maria. Nello stesso anno l'imperatore Ottone II ne fa menzione in un atto di donazione all'abbazia di San Vincenzo al Volturno con queste parole:\n \"Cellam quoque S. Mariae in partibus Beneventi dictus \"Sanus-Locus\".\"\nNel 1012 il papa Sergio IV conferm\u00f2 fra i beni dell'abate del Volturno la chiesa di Locosano. In seguito non se ne parla pi\u00f9 data la poca importanza del centro abitato.\nNel 1241 il paese di Locosano trovasi ancora cos\u00ec chiamato allorch\u00e9 deve concorrere al mantenimento del castello di Acquaputrida. Da quanto risulta, prima feudataria del paese fu la badessa del monastero di Santa Maria di Locosano sino a che il quinto ente religioso decadde e successe nel feudo Roberto Fontanarosa, Gerardo e fratelli nel 1300. Dopo fu dei Capece Tomacelli e il papa Bonifacio IX lo vendette a Giacomo Filandieri che lo pass\u00f2 al suo quartogenito Filippo il Prete che poi litig\u00f2 nel possesso. Fu poi dote di Caterina Filangieri che port\u00f2 il feudo allo sposo Gianni Caracciolo, principe di Avellino, a cui successe Troiano, poi Giacomo Caracciolo che perse il feudo per ribellione.\nNel 1470 vi erano solo 180 abitanti e il borgo era feudo di Luigi Gesualdo. Segu\u00ec Fabrizio nel 1577, Luigi IV, Fabrizio II. Poi Isabella Gesualdo che spos\u00f2 Nicol\u00f2 Ludovisio, segu\u00ec la figlia Lavinia morta senza eredi e il feudo ricaduto alla corte fu comprato dal padre di Lavinia: Nicol\u00f2 morto nel 1717.\nGli eredi vendettero il feudo nel 1725 ad Anna Orimini per Dp. 26454 che a sua volta la Orimini rivendette per Dp. 60000 a Francesco Pedicini, patrizio beneventano che nel 1733 fu fatto marchese di Locosano e mor\u00ec celibe nel 1778 succedendogli il fratello Donizio II, marchese di Luogosano, poi G. Battista che ne fu il terzo e ultimo nel 1803.\nQuesta terra \u00e8 conosciuta anche con i nomi di: Lucusano, Locosano, Locossano e Lo Cessano.\nSociet\u00e0.\nLingue e dialetti.\nAccanto alla lingua italiana, a Luogosano \u00e8 tuttora in uso il dialetto irpino.\nTradizioni e folclore.\nFuochi Allavorati.\nIl 7 dicembre di ogni anno, in occasione della vigilia dei festeggiamenti dell'Immacolata Concezione, vengono accesi al suono delle campane della chiesa madre, una moltitudine di fal\u00f2 in diverse zone del paese per riscaldare e accompagnare i pellegrini accorsi nella notte di veglia e di preghiera.\nLa festivit\u00e0 ha origini pre-cristiane, infatti, venivano arsi insieme ai normali tronchi, rami e ceppi, fronde di alloro in omaggio agli dei pagani.\nIl termine \"Fuochi Allavorati \" \u00e8 entrato nel linguaggio comune nell'ultimo quarantennio; mutuato dal significato originario dato al termine \"fuochi allavorati\" che definiva i fuochi d'artificio eseguiti con particolari ordigni (razzi, girandole, bengala, mortaretti, ecc.) confezionati con polvere pirica e altre sostanze, che venivano fatti esplodere a terra o in aria in rapida successione per ricavarne figurazioni luminose e cromatiche (per es., fontane, cascate, ecc.), in occasione dei pubblici festeggiamenti religiosi. Il luogo spesso deputato a tali spettacoli pirotecnici del passato era il cosiddetto \"cortile dei Cavalli\" e pi\u00f9 raramente il sagrato della chiesa parrocchiale. Avendo perso memoria di queste manifestazioni pirotecniche, sostituite dai pi\u00f9 roboanti e fantasmagorici fuochi d'artificio come li conosciamo oggi, il termine \"allavorato\" ha subito una traslazione di singnificato che col tempo si \u00e8 radicato nella memoria collettiva della generazione pi\u00f9 giovane. Oggi si sta riprendendo questa tradizione con il cosiddetto \"incendio del campanile\" che si inscena al termine dei festeggiamenti per il santo patrono e S. Antonio. Precedentemente i fuochi accesi in occasione dei festeggiamenti per l'Immacolata Concezione erano pi\u00f9 semplicemente detti \"fuochi della Madonna\". Non trova fondamenti storicamente documentati, invece, il significato \"allavorati\" attribuito al sistema di lavorazione dei fal\u00f2, che sono formati in realt\u00e0 da semplici strutture giustapposte di tronchi e ciocchi inframmezzati di rami e fascine.\nAd oggi tale festivit\u00e0 di origine religiosa, assume anche un carattere ludico e ricreativo permettendo alla popolazione ed ai diversi pellegrini che molto spesso accorrono di poter assaporare specialit\u00e0 tradizionali a base di prodotti tipici dell'Irpinia (carni, formaggi, ecc) e degustare rossi prelibati dal sapore corposo e dal colore intenso, caratteristici baluardi irpini ed in particolar modo della media valle del Calore.\nIl tutto \u00e8 accompagnato da momenti di preghiera ma, paradossalmente, anche da festosi balli e canti che insieme al fal\u00f2 e al vino riscaldano il cuore dei presenti, proiettandoli nel tradizionale clima festivo.\nInteressante \u00e8 anche il clima prefestivo dove in particolar modo i pi\u00f9 giovani, dotati unicamente di intraprendenza e vigore, attraversano in lungo ed in largo il perimetro territoriale del paese raccogliendo legna da ardere.\nAssociate a tale evento vengono organizzate diverse tipologie di concorsi:\n1- Concorso fotografico a cura del forum dei giovani di Luogosano, che permette a fotografi in erba e non di immortalare tale evento in un'immagine simbolo che poi verr\u00e0 esposta nel centro sociale \"N. Alvino \" e sottoposta a votazioni da parte del pubblico.\n2 - Concorso tradizionale che va a premiare 3 fal\u00f2, il pi\u00f9 grande, il pi\u00f9 religioso ed un terzo che solitamente \u00e8 premiato in base a criteri che ogni anno vengono variati dalla commissione.\n3 - Concorso di poesia (non pi\u00f9 eseguito). \u00c8 stato per lungo tempo l'evento di punta associato alla festivit\u00e0, introducendo quel clima culturale necessario ad assaporare ogni piccola sfumatura del folclore locale. A tale concorso, che aveva luogo nelle ore pomeridiane del medesimo giorno, prendevano parte ragazzi provenienti da diversi istituiti primari e secondari irpini arricchendo con le proprie composizioni l'animo dei presenti.\nVia Crucis Vivente.\nTradizione ormai ben nota da anni all'intera provincia. Gli ultimi giorni del Cristo nella vita terrena vengono rappresentati dai giovani del paese in tre date, in ognuna delle quali viene narrato un particolare evento simbolo dell'ascesa di Ges\u00f9 nella braccia del Padre.\n\"Giorno 1 ( DE PASSIONE DOMINI)\"\nPi\u00f9 nota come \" domenica delle palme \" celebra l'entrata di Ges\u00f9 in Gerusalemme. I giovani interpreti accolgono il cristo adagiato su un asinello alle porte della chiesa madre osannandolo con palme (ramoscelli d'ulivo) dopo aver insieme ai suoi seguaci vagato per le strade del centro storico. La manifestazione continua continua con la liturgia domenicale ove avviene il tradizionale e consueto scambio dei ramoscelli come segno di pace.\n\"Giorno 2 (GIOVEDI SANTO )\"\nRappresentazione serale della celebre \"\"Ultima Cena\" ,\" seguita da \"\"preghiera nell'orto degli ulivi con tradimento di Giuda \" e \"processo al cospetto del sommo sacerdote Caifa \".\"\nSolitamente il tutto viene rappresentato all'esterno dove i giovani impegnati realizzano scenografie atte a tali rappresentazioni, compresa la costruzione di un eccelso quanto realistico orto degli ulivi in pieno centro storico.\n\"Giorno 3 (VENERDI SANTO )\"\nDalle prime ore del primo pomeriggio entra in scena il celeberrimo \"\"Processo a Pilato\" .\" L'intera piazza \u00e8 trasformata in un palcoscenico latino ove gli spettatori possono immedesimarsi ed interagire attivamente in un panorama tragico ma allo stesso tempo solenne ove il Cristo viene prima denigrato poi venduto dalla sua genti. Un evento cos\u00ec intriso di emozioni, coinvolgente, accompagnato da eventi forti a cui assistere come ad esempio la flagellazione del Cristo.\nIl processo \u00e8 inoltre intervallato da un colloquio con lo sfarzoso e stravagante Erode.\nDegni di nota \u00e8 la liberazione di Barabba che ogni anno assume sfumature differenti spesso correlate alla capacit\u00e0 degli interpreti di immedesimarsi in tale ruolo.\nDopo il processo ecco \"LA VIA CRUCIS \" . Questa \u00e8 consumata per le strade del paese ed \u00e8 caratterizzata soprattutto dall'incontro del Cristo con sua madre e dall'arrivo del buon Cireneo che cerca di risparmiare a Ges\u00f9 le ultime sofferenze.\nL'evento si conclude con la crocifissione in cui il Cristo \u00e8 messo alla croce in compagnia dei due ladroni ed esalando l'ultimo respiro abbandona la terra per tornare al padre.\nEconomia.\nIl comune \u00e8 nel territorio di produzione delle etichette Irpinia DOC e Taurasi DOCG. Tra i prodotti tipici pi\u00f9 rinomati si annoverano le olive, destinate all`estrazione di olio extravergine DOP \"Irpinia - Colline dell'Ufita\".\nNel nucleo industriale che Luogosano condivide con San Mango, a ridosso del fiume calore, opera dal 1988 la Zuegg con uno stabilimento di prima trasformazione della frutta.\nAmministrazione.\nAltre informazioni amministrative.\nIl comune fa parte dell'Unione dei comuni Terre di Mezzo."}
{"id": "30559", "revid": "968255", "url": "https://it.wikipedia.org/wiki?curid=30559", "title": "Marzano di Nola", "text": "Marzano di Nola \u00e8 un comune italiano di abitanti della provincia di Avellino in Campania.\nIl 14 dicembre 2014 gli \u00e8 stato conferito il titolo di \"Citt\u00e0 Mariana\".\nGeografia fisica.\nPosto all'estremit\u00e0 orientale della Pianura Campana, nell'Agro Nolano, attraversato dai Regi Lagni, il paese si trova alla destra del Vallo di Lauro, a poca distanza da Nola.\nL'altitudine di Marzano di Nola varia tra un minimo di 68 e un massimo di 450 m sopra il livello del mare, mentre la zona abitata si trova fra i 68 e i 120 m (la sede comunale, a 90 m, \u00e8 la meno elevata tra tutti i comuni della provincia).\nOrigine del nome.\nMarzano di Nola \u00e8 un paese di origine etrusca; ci\u00f2 \u00e8 provato da alcuni ritrovamenti tipici della cultura e dell'arte etrusca. Tuttavia \u00e8 davvero difficile stabilire con certezza l'origine del nome, in quanto le fonti sono molto spesso contrastanti. Essendo la storia di Marzano strettamente collegata a quella della vicina Nola, si fa ricondurre il nome Marzano come derivante dal prefetto di Nola Marcianus, che rivest\u00ec tale carica dall'84 all'86 d.C.\nAltri attribuiscono invece il toponimo a Pandolfo di Morezano, padre del giustiziere Gisulfo.\nAlcuni studiosi invece sostengono l'ipotesi secondo la quale Marzano abbia origine osche. Gli oschi nacquero come fusione tra sanniti e opici e si stanziarono in tale luogo in seguito al declino della potenza etrusca. Gli oschi costituirono tre confederazioni: quella di Nola, della quale Marzano era parte integrante, quella di Capua e quella di Nocera. Nella cultura osca grande rilevanza assumeva la divinit\u00e0 di Mamerte (futuro dio Marte per i romani) e proprio da tale figura deriverebbe il nome. A supporto di ci\u00f2 ci sarebbero notizie riguardanti il culto del dio Marte nel nolano e soprattutto di un tempio dedicatogli proprio lungo la strada che collegava Nola a Lauro. L'aggiunta \"di Nola\" \u00e8 ovviamente identificativa della zona.\nStoria.\nL'origine di Marzano \u00e8 attestata al VI-VII secolo a.C. per notizie riguardanti l'eruzione del 900 a.C. avvenuta tra Avella e Marzano, fattore che costrinse gli Etruschi a spostarsi nella limitrofa Pompei.\nTuttavia Marzano segu\u00ec le medesime vicende di Nola.\nPrime fonti riguardanti il territorio di Marzano di Nola si hanno intorno al 90 a.C. quando sub\u00ec il saccheggio prima di Silla e poi di Spartaco. Successivamente Marzano fu occupata dai Longobardi fino a far parte nel 594 della Longobardia minore nella sezione del Gastaldato di Nola. In seguito ad una guerra tra i longobardi ed il ducato di Napoli divenne parte integrante di quest'ultimo.\nIl territorio del Nolano, assieme a quello di Avella, divenne un territorio strategico per il collegamento tra la Magna Grecia e la parte interna della penisola italica.\nNel XIV secolo Marzano vide un incremento della popolazione dovuto al frazionamento degli abitanti di Cicala, i quali, attratti dalla fecondit\u00e0 e produttivit\u00e0 della pianura, scesero dalla loro collina e, mentre alcuni fondarono diversi borghi, ad esempio San Paolo e Livardi, altri si accorparono a borghi gi\u00e0 esistenti come nei casi di Casamarciano e, appunto, Marzano. Con la costituzione del Regno di Napoli e poi del Regno delle due Sicilie entr\u00f2 a far parte della Terra di Lavoro nella sezione del Distretto di Nola. Dall'agro nolano partirono i moti carbonari per l'indipendenza italiana e dal 1861 Marzano fu annesso sempre alla provincia Terra di Lavoro nel Mandamento di Nola. In seguito vi fu lo scioglimento di tale provincia ed i comuni vennero ridistribuiti tra le province di Napoli, Caserta ed Avellino, come nel caso proprio di Marzano di Nola.\nLa rivoluzione partenopea.\nNel 1799 era parroco di Marzano di Nola don Venanzio della Pietra, il quale rispettava i canoni filoborbonici proferiti dal vescovo di Nola mons. Monforte. Ovviamente ci\u00f2 non era gradito ai francesi che il 26 aprile dello stesso anno inviarono una spedizione proprio a Marzano. I paesani venuti a conoscenza di tale situazione si posizionarono dinanzi alla Torre, punto di accesso al paese, con armi di fortuna. I francesi ben pi\u00f9 preparati al combattimento li misero in fuga, in particolare il parroco della Pietra si diresse verso paesi limitrofi in cerca di aiuto, venne ucciso prima di riuscire nel suo compito. Tale evento viene ricordato dalla storia come \"Eccidio di Marzano di Nola\".\nLo status di Citt\u00e0 Mariana.\nA testimonianza dell'infinita e secolare fede del popolo Marzanese e di quello dei paesi limitrofi verso Maria SS. dell'Abbondanza, il giorno 14 dicembre 2014 il Vescovo di Nola Mons. Beniamino Depalma proclam\u00f2 Marzano di Nola: \"Citt\u00e0 Mariana\". Questa iniziativa nacque quando Don Leonardo Manuli della Diocesi di Oppido-Palmi si ritrov\u00f2 in questo luogo in occasione dei festeggiamenti di luglio in onore della Madonna dell'Abbondanza e rimase profondamente colpito e commosso dalla fede immensa del popolo del piccolo paese dell'Agro Nolano.\nMonumenti e luoghi d'interesse.\nParrocchiale di San Trifone.\nRealizzata nel Settecento secondo lo stile barocco, \u00e8 dedicata a San Trifone martire dal 1308.\nDipinti pi\u00f9 importanti: i quattro evangelisti nei pennacchi della cupola, di Salvatore Caliendo (1877-1955), battesimo di Ges\u00f9, Re Davide, Ges\u00f9 prega nell'orto, Adorazione del SS. Sacramento, San Pietro e Paolo.\nStatue pi\u00f9 importanti: l'Immacolata, San Giuseppe, Ecce Homo (tutte del XVIII secolo).\nSantuario di Maria SS. dell'Abbondanza (XV-XVIII secolo).\nSantuario di Maria Santissima dell'Abbondanza\nIl Santuario \u00e8 situato su uno sperone di roccia lungo la collina che fa da contorno al paese.\nSul portale di pietra \u00e8 scolpita una data (1453), tuttavia per avere primi ritrovamenti scritti riguardanti il santuario bisogna attendere il 7 dicembre 1604 quando il papa Clemente VII affilia la congrega di Maria SS. Dell'Abbondanza all'arciconfraternita del SS. Nome di Maria a Roma.\nSi hanno successivamente conferme scritte anche da parte dei papi Innocenzo XI (1688) e Innocenzo XIII (1721).\nNel 1773 il vescovo di Nola Filippo Lopez la definisce \u201cuna chiesa grande, vetusta e magnifica\u201d e scrive di un'immagine \u201c grandemente venerata dai paesani e dai forestieri\u201d e di un'\u201dantica congrega laicale con 280 fratelli\u201d.\nLa statua fu incoronata il 29 luglio 1778 nella diocesi di Nola dal capitolo Vaticano che don\u00f2 le corone d'oro.\nNel 1830 si hanno notizie riguardanti un terribile incendio che colp\u00ec il santuario.\nAll'esterno \u00e8 presente un ampio scalone a due rampe.\nLa navata \u00e8 ornata da stucchi e tele posti sulle pareti mentre in alto \u00e8 presente un'artistica tela ritraente la vergine con angeli e confratelli della congrega.\nNell'abside \u00e8 presente un tempietto del 1818 con la statua della Madonna dell'Abbondanza.\nNella sagrestia \u00e8 conservato l'antico quadro originale della Madonna.\nTorre Medievale.\nTorre etrusca, la cui origine la si fa risalire al 1300. Tale edificio ha rivestito un ruolo importante in quanto era usato come strumento di avvistamento.\nAntica villa Romana.\nAntica villa di origine Romana datata III-IV secolo d.C. oggi adibita a ristorante. \u00c8 comunque possibile vedere le varie suppellettili dell'epoca.\nSociet\u00e0.\nTradizioni e folclore.\nFesta dedicata a Maria SS. dell'Abbondanza.\nFonti testimoniano che la festa dedicata a Maria SS. dell'Abbondanza si tengono almeno dagli inizi del '700.\nI festeggiamenti hanno inizio col quaresimale, ossia 40 giorni prima della festa che si tiene l'ultima domenica di luglio, quando il quadro ritraente la Madonna viene portato in processione dal Santuario a piazza Guglielmo Marconi, luogo nel quale viene esposto fino alla fine dei festeggiamenti. La festa vera e propria ha inizio con il novenario che termina l'ultimo venerd\u00ec di luglio. Nel giorno precedente vengono suonate le campane del Santuario per tutta la notte proprio per testimoniare l'avvicinarsi della festa. Sabato la statua della Madonna viene portata in processione e depositata su un altare all'interno della chiesa parrocchiale. Nella giornata di domenica la statua viene ricoperta di oro per poi essere portata in processione nei giorni di luned\u00ec e di marted\u00ec attraversando l'intero paese. Mercoled\u00ec la statua viene riportata al Santuario. Durante questi giorni di festa \u00e8 presente anche un programma di festa civile con concerti di cantanti di importanza nazionale e l'esibizione di alcune bande musicali provenienti da altre zone della penisola.\nFesta patronale.\nIl 10 novembre si tiene la festa in onore di San Trifone Martire, patrono del paese. In serata la statua del santo viene portata in processione per il paese. In seguito, dopo la santa messa, si tiene un concerto di un noto cantante."}
