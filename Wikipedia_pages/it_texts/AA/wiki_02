{"id": "655", "revid": "2184761", "url": "https://it.wikipedia.org/wiki?curid=655", "title": "Bud Spencer", "text": "Ha raggiunto il successo per i suoi film in coppia con Terence Hill e il duo di attori \"ha ottenuto fama mondiale e ha attirato milioni di spettatori al cinema\". Il 7 maggio 2010 ha ricevuto il David di Donatello alla carriera.\nNel nuoto \u00e8 stato il primo italiano a scendere sotto il minuto nei 100\u00a0m stile libero il 19 settembre 1950, e ha vinto pi\u00f9 volte i campionati italiani di nuoto nello stile libero e nella staffetta. Ha conseguito la licenza di pilota di linea e di pilota di elicottero. Nel corso degli anni si \u00e8 impegnato anche a sostenere e finanziare enti di beneficenza per bambini tra cui il \"Fondo Scholarship Spencer\".\nBiografia.\nLe origini.\nCarlo Pedersoli nacque a Napoli il 31 ottobre 1929 in una famiglia benestante, da Rosa Facchetti, di Chiari, e da Alessandro Pedersoli, napoletano di origini bresciane, nel rione di Santa Lucia, precisamente in via Generale Giordano Orsini, al civico 40, come ricorder\u00e0 pi\u00f9 volte, nello stesso palazzo dello scrittore Luciano De Crescenzo con cui nel 1935 inizi\u00f2 a frequentare le scuole elementari nella sua citt\u00e0, ottenendo buoni risultati. Pochi anni pi\u00f9 tardi, il 28 giugno 1934, nacque la sorella minore di Carlo, Vera Pedersoli.\nSi appassion\u00f2 a diversi sport, in particolare al nuoto, per il quale dimostr\u00f2 una grande predisposizione, vincendo subito alcuni premi.\nNel 1940 Pedersoli lasci\u00f2 Napoli insieme alla famiglia per motivi legati al lavoro del padre e si trasfer\u00ec a Roma, dove inizi\u00f2 le scuole superiori ed entr\u00f2 a far parte di un circolo di nuoto. Dopo essersi diplomato al liceo scientifico con il massimo dei voti, non ancora diciassettenne, si iscrisse al corso di laurea in Chimica presso l'Universit\u00e0 degli Studi di Roma \"La Sapienza\". Nel gennaio del 1947 la famiglia si trasfer\u00ec nuovamente, questa volta in Sud America, e Pedersoli fu quindi obbligato ad abbandonare gli studi. In Brasile lavor\u00f2 presso il consolato italiano di Recife.\nCarriera sportiva.\nPedersoli torn\u00f2 in Italia verso la fine degli anni quaranta dietro tesseramento della S.S. Lazio Nuoto; si afferm\u00f2 ai campionati italiani di nuoto nello stile libero e nelle staffette miste.\nNei stile libero \u00e8 nella storia per essere il primo italiano a essere sceso sotto il minuto netto, 59\"5 nel 1950 sia a Salsomaggiore in vasca da 25 metri, sia a Vienna, primato poi da lui stesso superato nel 1951 a Genova con il tempo di 58\"9.\nPratic\u00f2 anche il pugilato e fu, estemporaneamente, rugbista nel ruolo di seconda linea: le cronache dell'epoca riferiscono del sedicenne Pedersoli schierato, l', in un'amichevole contro l'Amatori Lazio nelle file della squadra del collegio San Gabriele ai Parioli e, nonostante la sconfitta, giudicato tra i migliori in campo .\nNel 1949 esord\u00ec in nazionale di nuoto e l'anno seguente fu convocato per i campionati europei di Vienna dove nuot\u00f2 in due finali, quinto nei e quarto con la staffetta . Nel 1951 ai Giochi del Mediterraneo di Alessandria d'Egitto vinse due medaglie internazionali nel nuoto: secondo sia nei , sia con la mista.\nRipresi nel frattempo gli studi, Pedersoli si reiscrisse all'universit\u00e0 di Roma migrando alla facolt\u00e0 di Giurisprudenza e ivi laureandosi. Superati i sessant'anni diede anche alcuni esami alla facolt\u00e0 di sociologia anche se non termin\u00f2 tale corso di laurea.\nIl suo fisico massiccio e imponente venne tuttavia notato dall'ambiente cinematografico. Il suo esordio avvenne nel 1950 nel film di Camillo Mastrocinque \"Quel fantasma di mio marito\" nel ruolo di un nuotatore impegnato in piscina nel salvataggio di una bagnante; poi nella grande produzione hollywoodiana \"Quo vadis\", un \"peplum\" del 1951 nel quale imperson\u00f2 una guardia dell'Impero romano. In seguito continu\u00f2 occasionalmente a recitare in piccole parti, la pi\u00f9 nota delle quali fu quella nel film di Mario Monicelli \"Un eroe dei nostri tempi\", che lo vide contrapposto ad Alberto Sordi nei panni di Fernando, fidanzato manesco e nerboruto della giovane Marcella (interpretata da Giovanna Ralli). Nel 1954 figur\u00f2, insieme a Raf Vallone, tra gli interpreti di \"Siluri umani\", film di guerra che rievoca alcuni aspetti particolari della guerra sul mare.\nContemporaneamente gareggi\u00f2 per i colori italiani ai Giochi della XV Olimpiade di Helsinki nel 1952 la gara dei 100\u00a0m stile libero, classificandosi al nono posto. Nel 1955 venne convocato ai Giochi del Mediterraneo di Barcellona come pallanuotista, e in quell'occasione vinse con la nazionale la medaglia d'oro. Nello stesso anno conquist\u00f2 con la Lazio il campionato nazionale indoor. L'anno dopo partecip\u00f2 ai Giochi della XVI Olimpiade a Melbourne in cui nei 100\u00a0m stile libero giunse ancora fino alla semifinale. Dopo i Giochi olimpici, insieme ad altri promettenti atleti, venne invitato alla Yale University, dove trascorse alcuni mesi negli Stati Uniti, ottenendo il suo record personale nei 100\u00a0m stile libero.\nCarriera cinematografica e televisiva.\nDopo le Olimpiadi di Melbourne Pedersoli decise di dare una svolta alla sua vita e ritorn\u00f2 in Sudamerica, luogo cui era rimasto legato. Per nove mesi lavor\u00f2 alle dipendenze di un'impresa statunitense impegnata nella costruzione della strada di collegamento tra Panama e Buenos Aires (la celebre \"Panamericana\"), nel tratto tra il Venezuela e la Colombia. Dir\u00e0 pi\u00f9 tardi che quella vita tanto dura gli fece \"ritrovare se stesso, nei limiti e nelle potenzialit\u00e0\". Conclusa questa esperienza pass\u00f2 alle dipendenze dell'Alfa Romeo di Caracas, nella quale lavor\u00f2 fino al 1960 e con cui disput\u00f2, come pilota, la Caracas-Maracaibo. Nel frattempo partecip\u00f2 con la squadra venezuelana di nuoto a numerose gare nazionali e internazionali.\nNello stesso anno torn\u00f2 a Roma e partecip\u00f2 alle Olimpiadi di Roma 1960. Il 25 febbraio 1960 presso la chiesa di San Giovanni a Porta Latina spos\u00f2 Maria Amato, conosciuta ben quindici anni prima. Il padre della moglie era il produttore cinematografico Giuseppe Amato, ma inizialmente Carlo non sembr\u00f2 interessato al grande schermo; ci\u00f2 nonostante firm\u00f2 un contratto con l'etichetta musicale RCA, scrivendo i testi per noti cantanti italiani, come Ornella Vanoni e Nico Fidenco e anche qualche colonna sonora.\nL'anno seguente, nel 1961, nacque Giuseppe, il primo figlio, al quale segu\u00ec nel 1962 Cristiana. Nel 1964 il suo contratto con la RCA scadde e il suocero mor\u00ec. La situazione spinse Pedersoli a cambiare attivit\u00e0, diventando un produttore di documentari per la Rai. Nel 1967 Giuseppe Colizzi gli offr\u00ec un ruolo in un film che accett\u00f2 dopo qualche esitazione. Pedersoli raccont\u00f2 infatti di avere inizialmente rifiutato la parte a causa della paga offerta di solo un milione di lire, di fronte alla sua richiesta di 4 milioni di lire dovuta alle due cambiali in scadenza.\nAnche il colloquio con il regista non and\u00f2 particolarmente bene: non si faceva ancora crescere la barba e non sapeva andare a cavallo. Nonostante questo il regista non riusc\u00ec a trovare nessuno con la sua struttura fisica, pertanto dopo qualche tempo lo richiam\u00f2 e gli offr\u00ec la parte alle condizioni che Pedersoli aveva richiesto. Sul set conobbe il suo compagno di lavoro, un altro giovane attore con al suo attivo varie pellicole ma in ruoli secondari e sconosciuto al grande pubblico, Mario Girotti, il futuro inseparabile compagno, meglio noto come Terence Hill. Il film \"Dio perdona... io no!\" fu la prima pellicola della coppia, diventata poi nel tempo inossidabile per questo genere di produzioni.\nAi due attori venne consigliato, per le presentazioni in locandina, di cambiare i propri nomi, considerati \"troppo italiani\" per un film western e per fare colpo a livello internazionale; inoltre, questa trovata avrebbe reso pi\u00f9 appetitose le opere e i personaggi interpretati. Carlo Pedersoli cre\u00f2 quindi il suo pseudonimo, ovvero Bud Spencer (in omaggio all'attore Spencer Tracy e giocando con ironia sul nome della birra Budweiser, commercializzata in Italia come \"Bud\"), la figlia, in un'intervista trasmessa su rai 1 del 18 luglio 2020, dichiara che il nome \"Bud\", in inglese \"bocciolo\" o \"germoglio\" lo aveva scelto anche come contrapposizione alle sue grandi dimensioni fisiche, mentre Mario Girotti scelse il suo da una lista di venti nomi inventati. Bud e Terence girarono insieme diciotto film, sedici dei quali come coppia protagonista: in \"Annibale\" (1959) Bud e Terence (ancora Carlo Pedersoli e Mario Girotti) recitarono infatti in scene separate senza mai incontrarsi sul set, mentre in \"Il corsaro nero\" (1971) l'interprete principale fu solo Terence e a Bud venne riservata una parte minore in un ruolo da cattivo.\nLa notoriet\u00e0 nel mondo e il sodalizio con Terence Hill.\nNel 1969 interpret\u00f2 il ruolo di Mesito nel film \"Un esercito di 5 uomini\" diretto da Italo Zingarelli e sceneggiato da Dario Argento.\nNel 1970 la coppia gir\u00f2 lo spaghetti-western \"Lo chiamavano Trinit\u00e0...\", per la regia di E.B. Clucher (pseudonimo di Enzo Barboni), diventato nel tempo un vero e proprio \"classico\" del cinema, non solo in Italia: in particolare in Germania riscosse un grandissimo successo. L'anno seguente arriv\u00f2 la consacrazione definitiva con il seguito del film \"...continuavano a chiamarlo Trinit\u00e0\", sempre con la regia di E.B. Clucher, che riusc\u00ec a replicare il successo al botteghino in tutta Europa, elevando Bud e Terence al rango di stelle internazionali.\nBud Spencer speriment\u00f2 anche altri generi cinematografici: il thriller, lasciandosi dirigere da Dario Argento in \"4 mosche di velluto grigio\" (1971), e il dramma di denuncia civile con \"Gott mit uns (Dio \u00e8 con noi)\" (1970) di Giuliano Montaldo e \"Torino nera\" (1972) di Carlo Lizzani, ma il successo fu sicuramente minore rispetto alla popolarit\u00e0 internazionale che riguardava le pellicole che lo accoppiavano a Terence Hill. Nel 1972 nacque Diamante, la terza figlia di Bud, che diverr\u00e0 anch'essa attrice, lavorando col nome d'arte di \"Diamy Spencer\" insieme al padre in \"Superfantagenio\" (1986) di Bruno Corbucci e \"Un piede in paradiso\" (1991) di E.B. Clucher.\nNel 1973 interpret\u00f2 \"Piedone lo sbirro\", cui seguirono \"Piedone a Hong Kong\" (1975), \"Piedone l'africano\" (1978) e \"Piedone d'Egitto\" (1980): questa tetralogia nacque da una sua stessa idea e lo vide protagonista assoluto (senza quindi la compagnia dell'amico Terence) per la regia di Steno, famoso maestro della commedia all'italiana. \nNegli stessi anni il collaudato sodalizio con Hill prosegu\u00ec il proprio cammino trionfale, girando pellicole come \"...pi\u00f9 forte ragazzi!\" (1972), \"...altrimenti ci arrabbiamo!\" e \"Porgi l'altra guancia\" (ambedue del 1974), che si piazzarono immancabilmente ai primi posti dei film pi\u00f9 visti nelle sale cinematografiche italiane.\nSei anni dopo il successo dei due Trinit\u00e0, i due tornarono ad essere diretti da E.B. Clucher in \"I due superpiedi quasi piatti\" (1977), riscuotendo ancora una volta un ottimo successo di pubblico: pertanto girarono altri due film insieme, \"Pari e dispari\" (1978) di Sergio Corbucci e \"Io sto con gli ippopotami\" (1979) di Italo Zingarelli. Nello stesso anno Bud ricevette il premio Jupiter come attore pi\u00f9 popolare in Germania, e si ciment\u00f2 anche nel genere fantascientifico con \"Uno sceriffo extraterrestre... poco extra e molto terrestre\", per la regia di Michele Lupo. Nel 1981 torn\u00f2 al genere western a quasi dieci anni dall'ultima esperienza con la pellicola \"Occhio alla penna\". Dopo la breve parentesi con il western, torn\u00f2 in coppia con Terence Hill per girare altre quattro pellicole di successo quali \"Chi trova un amico trova un tesoro\" (1981) di Sergio Corbucci, \"Nati con la camicia\" (1983) e \"Non c'\u00e8 due senza quattro\" (1984) entrambi diretti ancora una volta da E.B. Clucher e \"Miami Supercops (I poliziotti dell'8\u00aa strada)\" (1985) diretto da Bruno Corbucci.\nDa solo, Bud Spencer riscosse un grande successo con la serie televisiva \"Big Man\" (1988).\nGli ultimi lavori.\nNel 1990 gir\u00f2 sei film per la televisione, \"Detective Extralarge\", serie che vinse il Telegatto come miglior telefilm italiano della stagione.\nNel 1994, nove anni dopo \"Miami Supercops\", l'ultimo film insieme a Terence Hill, la coppia si ricompose senza troppa fortuna sul set di \"Botte di Natale\", un western diretto dallo stesso Terence Hill.\nNel 1997 fu in un'altra serie televisiva, \"Noi siamo angeli\", prodotta per Rai Uno da suo figlio Giuseppe e, contemporaneamente, apparve in un cameo in \"Fuochi d'artificio\" di Leonardo Pieraccioni.\nNel 1999, pochi giorni dopo la vittoria dell'Oscar del film di Roberto Benigni \"La vita \u00e8 bella\", la rivista statunitense \"TIME\", sulla scia dell'evento, pubblic\u00f2 una classifica degli \u00abattori italiani pi\u00f9 famosi del mondo\u00bb in cui Bud Spencer figurava primo davanti a Terence Hill secondo.\nNonostante tale riconoscimento, non manc\u00f2 in pi\u00f9 occasioni di sottolineare l'indifferenza ricevuta da parte della critica cinematografica italiana: \u00abin Italia io e Terence Hill semplicemente non esistiamo, nonostante la grande popolarit\u00e0 che abbiamo anche oggi tra i bambini e i pi\u00f9 giovani. Non ci hanno mai dato un premio, non ci invitano neppure ai festival\u00bb.\nSempre per il cinema prese parte alle produzioni spagnole \"Al limite\" (1997) e \"Figli del vento\" (2000), a quella australiana \"Tre per sempre\" (1998) e a quella tedesca \"Tesoro, sono un killer\" (2009), tornando a lavorare in Italia con la partecipazione al film di Ermanno Olmi \"Cantando dietro i paraventi\" (2003), che gli permise di dimostrare anche le sue qualit\u00e0 di attore drammatico, e come protagonista del film TV \"Padre Speranza\" (girato nel 2001), pilota di una serie poi mai realizzata mandato in onda su Rai 2 nel 2005, e della serie televisiva di Canale 5 \"I delitti del cuoco\" (2010). Ha inoltre partecipato nel 2007 a uno spot di Natale per la Melegatti, impersonando Babbo Natale, e nel 2009 a uno per la banca spagnola Bancaja. Insieme a Terence Hill, il 7 maggio 2010 ha ricevuto il David di Donatello alla carriera dopo essere stato pubblicamente lodato dal regista Ermanno Olmi.\nVita privata.\nParallelamente al cinema, Spencer port\u00f2 avanti le sue passioni, fra le quali anche quella del volo; nel 1975 consegu\u00ec la licenza di pilota di elicottero per l'Italia, la Svizzera e gli Stati Uniti. Il primo volo effettuato da Carlo Pedersoli, si ebbe sul set di \"...pi\u00f9 forte ragazzi!\": Bud, dopo aver visto in diverse scene lo stuntman-pilota effettuare le manovre, su propria iniziativa e lasciando tutti di stucco spicc\u00f2 il volo con l'aereo manovrando i comandi da solo e senza aiuti. Lo stesso Bud Spencer ricorder\u00e0 il terrore del produttore in quei momenti. L'atterraggio, \"a quaglia\" (cio\u00e8 effettuato a \"balzi\" sulla pista fino a fermarsi), fortunatamente riusc\u00ec. In seguito a quest'esperienza Carlo Pedersoli coltiver\u00e0 la passione per il volo: possedeva infatti il brevetto sia per l'elicottero, con cui collezion\u00f2 1.000 ore di volo, sia per gli aerei, con cui vol\u00f2 per 2.000 ore e che ha continuato a pilotare fino alla sua morte.\nNel 1976 Bud Spencer lanci\u00f2 una linea di jeans. Nel 1981 fu tra i soci fondatori della compagnia aerea Mistral Air, poi diventata di propriet\u00e0 di Poste italiane. In merito ha dichiarato: \u00abEra una compagnia molto piccola, con appena tre aeroplani. Di fatto, l'avventura dur\u00f2 poco perch\u00e9 non la potevo supportare\u00bb. Da non dimenticare \u00e8 anche l'amore per la musica; nonostante egli avesse dichiarato pi\u00f9 volte di non saper suonare alcuno strumento musicale, nel 1977 scrisse alcune canzoni per il suo film \"Lo chiamavano Bulldozer\" insieme ai fratelli Guido e Maurizio De Angelis (in arte Oliver Onions), delle quali una venne da lui stesso interpretata durante il film. Nel gennaio del 2007 la Federazione Italiana Nuoto (FIN) concesse a Carlo Pedersoli i brevetti di allenatore di nuoto e pallanuoto, iscrivendolo all'Associazione Nazionale Tecnici di nuoto. Nel 2010 pubblic\u00f2 la sua biografia ufficiale, intitolata \"\", scritta assieme a Lorenzo De Luca, gi\u00e0 sceneggiatore in tre delle sue serie televisive, e curata dal biografo David De Filippi.\nNel 2011 pubblic\u00f2 la seconda parte della biografia espressamente per il mercato tedesco, scrivendola nuovamente con Lorenzo De Luca. Nel 2014 apparve il suo terzo libro, \"Mangio ergo sum\", in cui mescola filosofia e gastronomia, scritto nuovamente a quattro mani con De Luca, edito da NPE, con prefazione dell'amico Luciano De Crescenzo. Come spieg\u00f2 in un'intervista uscita su \"Il Messaggero\" del 27 novembre 2014, il libro nacque dalla sua \u00absincera passione per il cibo e per la filosofia\u00bb: \u00abAdoro mangiare e per questo non ho mai seguito una dieta, nonostante sia arrivato a pesare anche 156\u00a0kg. Inoltre, mi sono sempre dilettato nella lettura dei filosofi: da Platone ad Aristotele, da Cartesio a Kant. Nel libro mi immagino costretto dal medico a stare a stecchetto per un paio di settimane, un vero calvario! La sera, mentre mi rigiro nel letto per colpa della fame, mi vengono a trovare i maggiori filosofi per un dialogo divertente, ma allo stesso tempo profondo. Il titolo \u00e8 un chiaro riferimento a Cartesio, che ha rivoluzionato la storia del pensiero dicendo \"cogito ergo sum\", ovvero \"penso, dunque sono\". Ma io credo che sarebbe pi\u00f9 corretto affermare: \"Mangio, dunque sono\", perch\u00e9 non solo siamo quello che mangiamo, ma se non mangiamo non siamo e non pensiamo\u00bb.\nSapeva parlare sei lingue: italiano, inglese, spagnolo, francese, portoghese e tedesco; tuttavia nei film venne quasi sempre doppiato, salvo rare eccezioni.\nCarlo Pedersoli, durante la sua carriera giovanile nel mondo del nuoto, aveva praticato anche lotta greco-romana e pugilato. Era anche un grande appassionato di calcio, tifoso del e della Lazio.\nPolitica.\nSi dichiar\u00f2 da sempre di destra e si candid\u00f2 alle elezioni regionali italiane del 2005 nel Lazio, a sostegno del presidente uscente Francesco Storace, nelle liste di Forza Italia, raccogliendo 4.896 voti che non gli valsero un seggio. Alle elezioni comunali a Roma del 2013 sostenne attivamente la candidatura di sua figlia Cristiana con Il Popolo della Libert\u00e0.\nMorte.\nBud Spencer \u00e8 morto il 27 giugno 2016 all'et\u00e0 di 86 anni nella sua abitazione romana a causa di serie complicazioni derivate da una caduta in casa. La sua morte \u00e8 stata annunciata dal figlio Giuseppe cos\u00ec: \u00ab\"Pap\u00e0 \u00e8 volato via serenamente alle 18.15. Non ha sofferto, aveva tutti noi accanto e la sua ultima parola \u00e8 stata \"grazie\"\"\u00bb. Il 29 giugno \u00e8 stata allestita la camera ardente presso la sala della protomoteca in Campidoglio. Le esequie si sono svolte il 30 giugno nella Chiesa degli Artisti; all'uscita del feretro dalla chiesa, al termine del funerale, amici e ammiratori hanno cantato la canzone \"Dune Buggy\" (colonna sonora del film \"...altrimenti ci arrabbiamo!\").\n\u00c8 sepolto nel cimitero del Verano, a Monte Portonaccio, di fronte al secondo gradone, cappella V.\nNei giorni seguenti le reti Rai e Mediaset hanno adattato il palinsesto televisivo per rendere omaggio all'attore. La notizia della sua morte ha suscitato notevole clamore e messaggi di cordoglio in Italia e nel resto del mondo. Due anni dopo, nel 2018, la Fondazione Italia USA gli ha attribuito presso la Camera dei deputati il Premio America alla memoria.\nPalmar\u00e8s.\nPalmar\u00e8s da nuotatore.\nCampionati italiani.\nSette titoli individuali e quattro in staffetta, cos\u00ec ripartiti:\nnd = non disputata\nPremi e riconoscimenti.\nPremi cinematografici.\nDavid di Donatello\nGlobo d'oro\nNastro d'argento\nTelegatto\nPremio Bambi\nGiffoni Film Festival\nPremio Jupiter\nPremio Charlot\nPremio IOMA (Italian Online Movie Awards)\nGoldene Leinwand\nVideogiochi.\nDalla serie televisiva omonima nel 1997 \u00e8 stato tratto il videogioco \"Noi siamo angeli\" con il personaggio principale ispirato all'attore Bud Spencer.\nNel 2017 \u00e8 stato pubblicato \"\", il primo videogioco ufficiale di Bud Spencer e Terence Hill, sviluppato dall'azienda italiana Trinity Team srls; uscito inizialmente solo per PC, il titolo \u00e8 stato poi convertito per PlayStation 4, Xbox One e Nintendo Switch il 24 luglio 2018.\nDoppiatori.\nBud Spencer \u00e8 stato doppiato da:"}
{"id": "657", "revid": "287204", "url": "https://it.wikipedia.org/wiki?curid=657", "title": "Brian Kernighan", "text": "Biografia.\nSi laurea in fisica tecnica all'University of Toronto nel 1964 e ottiene il dottorato di ricerca in elettrotecnica alla Princeton University, dove tuttora insegna. Ha lavorato nel dipartimento di ricerca informatico dei Bell Labs (conosciuti ora come Lucent Technologies).\n\u00c8 famoso soprattutto per aver collaborato insieme a Dennis Ritchie, creatore del linguaggio di programmazione C, alla stesura del libro \"The C Programming Language\", noto, nell'ambiente, come \"il K&amp;R\" dalle iniziali dei suoi autori, reputato un testo fondamentale per i programmatori.\n\u00c8 il creatore dei linguaggi AWK, insieme ad Alfred Aho e Peter Weinberger, e di AMPL, oltre di molti programmi Unix, come ad esempio troff."}
{"id": "658", "revid": "106908", "url": "https://it.wikipedia.org/wiki?curid=658", "title": "Basic", "text": ""}
{"id": "659", "revid": "123218134", "url": "https://it.wikipedia.org/wiki?curid=659", "title": "Biometrika", "text": "La rivista britannica Biometrika venne creata nell'ottobre 1901\nper iniziativa di Karl Pearson, Walter Frank Raphael Weldon e Charles Davenport.\nTra i suoi finanziatori vi sono\nFrancis Galton, tra i suoi editori Karl Pearson.\nEditori.\nResponsabile editoriale (\"managing editor\")\n\"assistant editor\"\nAltri editori"}
{"id": "660", "revid": "63756", "url": "https://it.wikipedia.org/wiki?curid=660", "title": "Brescia", "text": "Brescia (pronuncia , localmente , \"Br\u00e8sa\" o \"Bressa\" in dialetto bresciano, pronuncia , localmente o ) \u00e8 un comune italiano di abitanti, capoluogo dell'omonima provincia in Lombardia. \u00c8 il secondo comune della regione per popolazione, dopo Milano.\nAntica citt\u00e0 le cui origini risalgono a oltre anni fa, Brescia possiede un cospicuo patrimonio artistico e architettonico: i suoi monumenti d'epoca romana e longobarda sono stati dichiarati dall'UNESCO Patrimonio mondiale dell'umanit\u00e0. Attiva nei settori della manifattura, dell'industria metalmeccanica, tessile, chimica e alimentare, \u00e8 tra i principali centri economico-produttivi d'Italia ed \u00e8 conosciuta per la celebre corsa d'auto d'epoca Mille Miglia e per la produzione del Franciacorta.\nLa citt\u00e0 di Brescia \u00e8 soprannominata \"La Leonessa\", originariamente per il valore e l\u2019attaccamento dimostrato verso la repubblica veneta: nel 1438, a tal proposito, lo stesso Senato veneto proclam\u00f2 la citt\u00e0 di Brescia \u201cLeonessa e degna sposa del Leone\u201d conferendole il titolo di \"\u201cBrixia Fidelis fidei et Iustitiae\u201d\", titolo fieramente riportato sul fronte del palazzo della Loggia.\nGeografia fisica.\nBrescia sorge nell'alta Pianura Padana allo sbocco della Val Trompia, ai piedi del monte Maddalena e del colle Cidneo.\nIl territorio \u2013 delimitato a nord dalle Prealpi Bresciane, ad est dalle Prealpi Gardesane e a ovest dai territori della Franciacorta \u2013 \u00e8 in maggior parte pianeggiante; tuttavia tutto il versante sud del Monte Maddalena (compresa la cima) ricade nel territorio comunale, cos\u00ec che il comune di Brescia si trova ad avere un'escursione altimetrica di 770 metri.\nIl centro storico \u00e8 racchiuso nel perimetro della cinta muraria di epoca veneta, abbattuta tra la seconda met\u00e0 dell'Ottocento e gli anni venti del Novecento, ed \u00e8 sovrastato dal colle Cidneo sul quale \u00e8 ben visibile il castello di Brescia. Il resto della citt\u00e0 si espande geograficamente e visivamente su tutto il territorio circostante, racchiuso dalla cinta di monti prealpini, come il Monte Maddalena (ad est), ed il Monte Sant'Onofrio (a nord), anche se quest'ultimo non fa geograficamente parte del territorio cittadino, bens\u00ec dei comuni dell'hinterland Bovezzo, Lumezzane, Concesio e Nave.\nIl rischio sismico di Brescia secondo l'ordinanza PCM 3.274 del 20/03/2003 \u00e8 riconducibile alla zona 3, ovvero di bassa sismicit\u00e0; tuttavia nei secoli passati non mancarono episodi di rilievo che coinvolsero la citt\u00e0, fra questi si ricorda il terremoto di Brescia del 25 dicembre 1222.\nOrografia.\nIl monte Maddalena (gi\u00e0 monte Denno) \u00e8 un monte appartenente alle Prealpi Bresciane che si innalza a ridosso della citt\u00e0 e pi\u00f9 precisamente nella sua parte nord-orientale. Proprio per la vicinanza con la citt\u00e0 \u00e8 detta \"la montagna dei bresciani\".\nAlta 874 metri s.l.m., la Maddalena costituisce un vero polmone verde per la citt\u00e0. Altra altura rilevante \u00e8 il colle Cidneo, sopra il quale si erge il castello di Brescia.\nIdrografia.\nLa zona ovest del territorio comunale \u00e8 attraversata longitudinalmente dal fiume Mella, che nasce nella zona del Maniva: dopo aver attraversato la Val Trompia, giunge in citt\u00e0 da nord. \u00c8 un fiume non navigabile e presenta anche problemi di inquinamento.\nSono presenti anche corsi d'acqua a carattere torrentizio, tra di essi il Garza nasce a met\u00e0 strada tra i centri di Lumezzane e di Agnosine; dopo aver attraversato la valle omonima, raggiunge la citt\u00e0 da nord-est e l'attraversa in tutta la sua lunghezza con un percorso misto scoperto e sotterraneo.\nIl Naviglio di Brescia \u00e8 invece un canale, derivante dal fiume Chiese, che attraversa la citt\u00e0 nella zona est per poi lambire i comuni della bassa bresciana orientale.\nClima.\nBrescia gode di un clima sub-continentale umido, caratterizzato da una piovosit\u00e0 uniformemente distribuita in tutte le stagioni con estati molto calde ed un numero inferiore di giorni di freddo e nebbia rispetto alla vicina pianura padana. La presenza di piante tipicamente mediterranee (come l'olivo, il leccio, l'alloro, l'alaterno e il cappero), che crescono sulle colline che circondano la citt\u00e0, sono indicatori del fatto che il clima di Brescia \u00e8 sub-mediterraneo, di transizione cio\u00e8 tra il clima mediterraneo e quello sub-continentale della Val Padana.\nLe precipitazioni si concentrano nei periodi compresi tra maggio ed agosto, con un leggero calo nei mesi di luglio e settembre, e un riacutizzarsi nel periodo compreso tra ottobre e novembre inoltrato.\nL'inverno, compreso generalmente tra fine novembre e fine marzo, \u00e8 caratterizzato da una percentuale di piovosit\u00e0 molto bassa.\nOrigini del nome.\nIl toponimo \"Brescia\" appare inizialmente su trattati veneti e nasce dalla probabile \"venetizzazione\" del lombardo \"Br\u00e8sa\" o \"Br\u00e8ssa\", che a sua volta trae origine dal nome cenomane e poi romano della citt\u00e0, denominata da Augusto come \"Colonia Civica Augusta Brixia\". In et\u00e0 alto-medievale \u00e8 attestata, accanto alla forma \"Brixia\", la variante \"Brexia\".\nIl nome latino \"Brixia\" (e anche la variante greca \"\u0392\u03c1\u03b7\u03be\u03af\u03b1\") \u00e8 ben documentato in epoca classica (Catullo, Livio, Plinio il Vecchio ed altri). Viene fatto solitamente risalire al termine celtico \"brik\"/\"bric\"/\"brig\" (sommit\u00e0, colle, altura, rocca, fortezza) o alla dea celtica Brig/Brigid moglie di Bres (da A.M. Ardovino) con vari riscontri in altre aree di influenza celtica (Bressa in Gallia, Brexa in Spagna, Bressanone, Bresso e Brianza in Italia). Anche nel dialetto locale il termine \"br\u00e9c\" significa sentiero ripido e sconnesso.\nLa \"Leonessa d'Italia\".\nAlla citt\u00e0 fu dato l'appellativo \"Leonessa d'Italia\" da Aleardo Aleardi, nei suoi \"Canti Patrii\". La fortuna dell'espressione si deve per\u00f2 a Giosu\u00e8 Carducci, che volle rendere omaggio a Brescia per la valorosa resistenza contro gli occupanti austriaci durante l'insurrezione delle Dieci Giornate, nell'ode \"Alla Vittoria. \", contenuta nelle \"Odi barbare\".\nStoria.\nLe origini di Brescia risalgono al 1200 a.C., quando una popolazione, probabilmente di Liguri, costru\u00ec un insediamento nei pressi del Colle Cidneo. Nel VII secolo a.C. si insediarono i Galli Cenomani, che fecero di Brescia la loro capitale. Successivamente, a cavallo tra III e II secolo a.C., a seguito di scontri tra Insubri, Galli e Romani, \"Brixia\" inizi\u00f2 il percorso di annessione alla Repubblica romana, culminato nel 42 a.C. quando gli abitanti ottennero la cittadinanza romana.\nDal 402 al 493 sub\u00ec numerose invasioni barbariche, tra cui quelle dei Visigoti di Alarico, degli Unni di Attila, degli Eruli di Odoacre e pass\u00f2 poi sotto la dominazione degli Ostrogoti di Teodorico; proprio sotto quest'ultimo la citt\u00e0 acquis\u00ec un'importanza chiave nel regno ostrogoto. Dal 568 divenne un importante ducato del regno longobardo.\nProclamatosi comune autonomo gi\u00e0 nel XII secolo, fin\u00ec sotto la dominazione viscontea e poi si diede, con la dedizione del 24 novembre 1426, ai Domini di Terraferma della Repubblica di Venezia e ne rimarr\u00e0 legata fino alla fine del 1797.\nNel febbraio 1512, durante le guerra della Lega di Cambrai, le truppe francesi comandate da Pierre Terrail de Bayard e Gaston de Foix-Nemours conquistarono e saccheggiarono la citt\u00e0:\ntale drammatico evento port\u00f2 alla draconiana decisione, da parte delle autorit\u00e0 veneziane, di demolire qualunque edificio nel raggio di un chilometro e mezzo dalla cinta muraria cittadina, in modo da poter proteggere con maggior efficacia la citt\u00e0 da eventuali altri assedianti.\nFrancesco Duodo, capitano di Brescia, nella relazione datata 23 gennaio 1579, stima che la citt\u00e0 di Brescia nel \"contagio passato\" (epidemia di peste) abbia perso ventimila \"anime.\"\nAnnessa al Regno Lombardo-Veneto, durante il Risorgimento fu teatro delle dieci giornate di Brescia, per poi arrivare all'annessione al Regno d'Italia nel 1860.\nAl Campo di Marte (o Piazza D'Armi) il 2 ottobre 1915 arriva la 3\u00aa Squadriglia caccia che il 15 aprile 1916 diventa 72\u00aa Squadriglia caccia che vi rimane fino al febbraio 1917.\nNel 1932, tramite la demolizione del quartiere delle Pescherie, su incarico del Duce Benito Mussolini viene realizzata in stile fascista piazza della Vittoria dall'architetto Marcello Piacentini, il quale vi realizza il primo grattacielo d'Italia, il Torrione che \u00e8 tra i primissimi grattacieli in Europa.\nIl 13 luglio 1944 il centro della citt\u00e0 fu bombardato dagli anglo-americani che sganciarono 124 tonnellate di esplosivo, provocando la morte di pi\u00f9 di trecento persone.\nDurante la seconda guerra mondiale, con la creazione della Repubblica Sociale Italiana, denominata informalmente di Sal\u00f2, Brescia divenne sede di alcuni ministeri.\nIl 28 maggio 1974 si verific\u00f2 l'attentato in Piazza Loggia, mentre era in corso una manifestazione contro il terrorismo neofascista indetta dai sindacati, causando la morte di otto persone e il ferimento di pi\u00f9 di altre cento.\nSimboli.\nStemma.\nLo stemma di Brescia \u00e8 contraddistinto dal leone azzurro su argento, a richiamo del leone cittadino, simbolo attribuitogli prima dell'epoca veneziana. La blasonatura dello stemma \u00e8 stata emanata con un decreto ministeriale del 25 giugno 1925:\nA differenza di quanto comunemente si crede, a causa dell'appellativo \"Leonessa d'Italia\" (attribuito alla citt\u00e0 di Brescia da Giosu\u00e8 Carducci), quello che figura sullo stemma di Brescia \u00e8 un leone maschio.\nIl gonfalone, invece, \u00e8 formato da un drappo diviso verticalmente in due teli di colore bianco e azzurro, con al centro lo stemma comunale. Sul verso sono presenti le raffigurazioni dei santi Faustino e Giovita, patroni della citt\u00e0.\nStemma del Regno d'Italia napoleonico.\nLo stemma di Brescia introdotto da Napoleone Bonaparte prevedeva la sostituzione del leone azzurro con un leopardo rosso sebbene definito \"illeonito\" ovvero nella tipica posizione rampante del leone.\nLo stemma napoleonico dur\u00f2 ben poco poich\u00e9 meno d'un anno dopo, con il ritorno degli austriaci, il Comune di Brescia chiese la reintroduzione del precedente stemma. Tale richiesta venne ascoltata e il 28 giugno 1816 il generale Saurau ripristin\u00f2, con un decreto in nome di Francesco I, lo stemma precedente con l'aggiunta della corona patriziale e dell'austriaca aquila bicipite. Soltanto nel 1859, con la cacciata degli austriaci, vennero abolite la corona patriziale e l'aquila bicipite che lasciarono posto alla cinta merlata come in uso in diverse citt\u00e0 italiane.\nOnorificenze.\nLa citt\u00e0 di Brescia \u00e8:\nMonumenti e luoghi d'interesse.\nBrescia \u00e8 un esempio di citt\u00e0 sviluppatasi continuativamente e ininterrottamente per circa tremila anni, caratterizzata dall'interazione tra i diversi stili architettonici susseguitisi nel corso dei secoli, tant'\u00e8 che il noto critico d'arte Philippe Daverio ha affermato che a Brescia \u00e8 presente \u201cla pi\u00f9 potente stratificazione storica del Nord Italia\u201d. Il cospicuo patrimonio artistico e l'importante eredit\u00e0 archeologica che costituiscono il suo centro storico sono composti da diversi monumenti, che spaziano dall'et\u00e0 antica a quella contemporanea, alcuni dei quali sono d'importanza mondiale.\nMonumenti di Brescia Patrimonio Mondiale dell'Umanit\u00e0.\nIl 25 giugno 2011, la riunione del 35\u00ba Comitato per il Patrimonio dell'Umanit\u00e0, tenutasi a Parigi, ha iscritto nella lista dei beni patrimonio mondiale dell'UNESCO, facenti parte del sito \u201c\u201d, i seguenti monumenti di Brescia:\nL'area monumentale del Foro romano: costituisce il complesso archeologico in cui sono presenti alcuni tra i maggiori e meglio conservati edifici pubblici di epoca romana esistenti nell'Italia settentrionale. \u00c8 composto dai seguenti monumenti:\nIl complesso monastico longobardo di San Salvatore-Santa Giulia: costituisce uno straordinario palinsesto architettonico, trasformato nel Museo di Santa Giulia, che contiene circa 11.000 opere d'arte e reperti archeologici. \u00c8 composto da:\nFanno parte del sito UNESCO anche le Domus dell'Ortaglia (sono un gruppo di antiche domus romane, utilizzate tra il I e il IV secolo, chiamate in questo modo perch\u00e9 sono state rinvenute negli orti (ortaglia) del monastero di Santa Giulia), il cinquecentesco Palazzo Maggi Gambara, la seicentesca Casa Pallaveri e una porzione dell'antico decumano massimo (l'odierna Via dei Musei).\nArchitetture religiose.\nBrescia conserva nell'area del centro storico diverse decine di chiese appartenenti ad ogni periodo storico e artistico, dalle testimonianze longobarde alle opere del pi\u00f9 estremo Settecento, fino ai prodotti dell'eclettismo ottocentesco. Il Duomo vecchio, la cattedrale invernale della citt\u00e0, \u00e8 uno dei pi\u00f9 importanti esempi di rotonda romanica in Italia, eretto nell'XI secolo e prezioso contenitore di svariate opere d'arte, come tele del Moretto e del Romanino, un sepolcro di Bonino da Campione, la cripta di San Filastrio, risalente all'VIII secolo e la grande arca sepolcrale di Berardo Maggi, risalente all'inizio del Trecento. Altro esempio di architettura romanica \u00e8 la piccola chiesa di San Faustino in Riposo, dalla caratteristica forma esterna a cono.\nImportanti testimonianze di architettura gotica sono invece la chiesa di San Francesco d'Assisi, dalla caratteristica facciata a capanna in pietra grezza con un ampio rosone, la chiesa di Santa Maria del Carmine, edificata nel Quattrocento con molte aggiunte successive, e la chiesa del Santissimo Corpo di Cristo, definita come la \"Cappella Sistina di Brescia\" per il ricco ciclo di affreschi rinascimentali che adorna il suo interno. La chiesa di Santa Maria dei Miracoli \u00e8 invece il grande capolavoro della scultura rinascimentale bresciana, con la facciata di Giovanni Antonio Amadeo completamente lavorata a fine bassorilievo affiancata dalle sculture del Tamagnino. Di notevole interesse, dello stesso periodo storico, \u00e8 la chiesa di San Giuseppe, il pantheon musicale bresciano con i sepolcri delle pi\u00f9 grandi personalit\u00e0 nel campo, contenente uno dei organi antichi pi\u00f9 grandi del mondo, opera degli Antegnati.\nMassimi esponenti del barocco cittadino sono la chiesa dei Santi Faustino e Giovita (costruita dall'architetto Stefano Carra) dove trovano sepoltura i due patroni di Brescia; il Duomo nuovo, la cattedrale estiva, costruito in sostituzione dell'antica Basilica di San Pietro de Dom e la cui pala dell'altare maggiore \u00e8 l'Assunta di Giacomo Zoboli e la chiesa di Santa Maria della Carit\u00e0, con la sua caratteristica pianta ottagonale e la riproduzione della Santa Casa di Nazaret posta dietro l'altare maggiore. La chiesa patronale, in particolare, conserva il grande affresco dell\"Apoteosi dei santi Faustino, Giovita, Benedetto e Scolastica\" di Giandomenico Tiepolo, pi\u00f9 altre opere d'arte scultoree e pittoriche. Di particolare rilevanza artistica \u00e8 anche la chiesa di San Giovanni Evangelista con la Cappella del Santissimo Sacramento, decorata per met\u00e0 da tele del Moretto e per met\u00e0 dal quelle del Romanino. Altro monumento barocco, che spicca in assoluto per la sua unitariet\u00e0 formale e architettonica in quanto costruito ex-novo, \u00e8 la chiesa di Santa Maria della Pace, progettata dall'architetto veneziano Giorgio Massari con opere pittoriche di Pompeo Batoni.\nEsempio di architettura neoclassica \u00e8 la collegiata dei Santi Nazaro e Celso, che custodisce il prezioso \"Polittico Averoldi\" di Tiziano. Al di fuori degli edifici chiesastici si annovera infine il Cimitero Monumentale di Brescia, progettato da Rodolfo Vantini e costruito a pi\u00f9 riprese durante l'Ottocento. Sempre del Vantini \u00e8 la tomba Bonomini, chiamata popolarmente \"tomba del cane\", progettata su commissione del commerciante Angelo Bonomini, che emerge con il suo profilo neogotico sul pendio del monte Maddalena.\nIl cimitero di Brescia, denominato Vantiniano (dal nome del suo progettista, l'architetto Rodolfo Vantini), \u00e8 il primo cimitero monumentale costruito in Italia, al centro del quale si erge il Faro di Brescia (alto 60 metri, rivestito di marmo di Botticino) alla cui forma si \u00e8 ispirato l'architetto tedesco Heinrich Strack per progettare la Colonna della Vittoria, uno dei simboli della citt\u00e0 di Berlino. Nel 1866 le spoglie del noto pittore bresciano Francesco Filippini sono state trasferite, per volont\u00e0 della cittadinanza di Brescia, dal Cimitero Monumentale di Milano al Cimitero Vantiniano.\nArchitetture civili.\nFra le opere di architettura civile di Brescia spicca piazza della Loggia, il complesso architettonico pi\u00f9 omogeneo della citt\u00e0 e importante esempio di piazza rinascimentale chiusa. L'edificio principale che fa da sfondo monumentale al piazzale \u00e8 palazzo della Loggia, noto pi\u00f9 semplicemente come \"la Loggia\", sede della giunta comunale, costruito a partire dal 1492 sotto la direzione di Filippo Grassi e infine completato nel Cinquecento sotto la supervisione del Sansovino e di Palladio. Nel Settecentesco, inoltre, venne realizzato dall'architetto Luigi Vanvitelli quello che viene appunto chiamato \"Salone Vanvitelliano\". Sul fianco sud della piazza sono invece allineati i due Monti di Piet\u00e0, il primo - detto anche \"vecchio\" - quattrocentesco e il secondo - il \"nuovo\" - costruito alla fine del Cinquecento, le cui facciate rappresentano il primo museo lapidario italiano (infatti, un decreto del Consiglio speciale della citt\u00e0 di Brescia del 1480, sanciva che le lapidi di epoca romana rinvenute nell'area in cui sarebbero sorti questi due palazzi dovessero essere conservate per uso pubblico: furono quindi murate lungo le pareti di questi edifici e utilizzate come ornamento), mentre al centro del lato est si eleva il grande orologio astronomico del 1540. In questa piazza, il 28 maggio 1974 si \u00e8 consumata la strage di piazza della Loggia.\nCentro di potere pi\u00f9 antico \u00e8 invece il Broletto, l'antico palazzo comunale situato in piazza del Duomo. Il nucleo originario dell'edificio risale al Duecento, in seguito ampliato a pi\u00f9 riprese nel Trecento (ala ovest sulla piazza), nel Quattrocento (ali est e nord con rifacimento dell'ala ovest) e nel Seicento (porticato trasversale interno). Completa l'edificio la torre del popolo o del \"P\u00e9gol\", torre civica del XII secolo.\nNell'ambito dell'architettura civile privata si distinguono numerosissimi palazzi disposti lungo tutte le vie del centro storico, in particolare quelli appartenuti alla potente famiglia dei Martinengo, tra i quali figurano palazzo Martinengo e palazzo Maggi Gambara in piazza del Foro, palazzo Martinengo Colleoni di Malpaga in piazzetta Sant'Alessandro, palazzo Uggeri lungo via Musei e palazzo Cigola Fenaroli in via Carlo Cattaneo. O ancora, palazzo Martinengo Colleoni di Pianezza in corso Matteotti e palazzo Martinengo di Villagana in corso Martiri della Libert\u00e0. Degni di menzione sono anche palazzo Martinengo di Padernello Salvadego, ritenuta la dimora signorile pi\u00f9 imponente della citt\u00e0, palazzo Martinengo della Motella e palazzo Martinengo delle Palle, oltre che palazzo Colleoni alla Pace, dimora quattrocentesca del condottiero bergamasco Bartolomeo Colleoni. Altro edificio civile di rilievo \u00e8 il Teatro Grande, fondato nel 1664 e pi\u00f9 volte ricostruito, in particolare nel Settecento e per tutto l'Ottocento. Il teatro \u00e8 noto per ospitare l'importante Festival Pianistico Internazionale \"Arturo Benedetti Michelangeli\".\nPi\u00f9 recenti sono invece la stazione ferroviaria, costruita in stile neoromanico nel 1854, e piazza della Vittoria, realizzata nel 1932 su progetto dell'architetto Marcello Piacentini demolendo parte dell'antico centro storico medievale.\nArchitetture militari.\nIl castello di Brescia si colloca al primo posto fra le antiche architetture militari di Brescia giunte fino a noi: costruito nel Duecento dai Visconti su un sito precedente, sulla cima del colle Cidneo, viene ampliato una prima volta nel Quattrocento e completato poi nel Cinquecento. Cessata ogni funzione strategica alla met\u00e0 dell'Ottocento, il castello \u00e8 un grandissimo parco pubblico che offre interessanti passeggiate fra le antiche strutture di difesa e un ampio panorama sull'intera citt\u00e0. Gli interni della fortezza ospitano invece due musei.\nIn citt\u00e0, invece, importante superstite \u00e8 la torre della Pallata all'estremit\u00e0 est di corso Garibaldi, costruita nel Duecento e rimaneggiata nel Quattrocento. Ai suoi piedi \u00e8 posta una grande fontana barocca, opera di Pietro Maria Bagnadore.\nSi ricordano anche resti di porte cittadine dell'antica cinta muraria medievale, come porta Bruciata o anche porta Paganora, oltre che l'unico residuo dei tre chilometri di mura difensive di epoca romana, porta Sant'Eusebio: risalente al I secolo d.C., se ne possono ammirare i resti lungo le pendici del colle Cidneo, vicino alla chiesa di San Pietro in Oliveto.\nSiti archeologici.\nCome gi\u00e0 detto, piazza del Foro di Brescia \u00e8 il pi\u00f9 rilevante complesso di resti di edifici pubblici d'epoca romana di tutta l'Italia settentrionale, con le imponenti rovine del Capitolium e l'adiacente teatro romano. Ci sono pervenuti anche numerosi resti del colonnato perimetrale dell'antica piazza romana, visibili all'aperto nella stessa piazza e nei sotterranei del vicino palazzo Martinengo Cesaresco Novarino (dove si trovano anche le rimanenze delle antiche terme romane e del primitivo insediamento abitativo, risalente alla prima et\u00e0 del ferro, da cui si \u00e8 sviluppata l'odierna citt\u00e0), mentre in piazzetta Labus, ancora pi\u00f9 a sud, emergono i resti della basilica civile, i cui elementi architettonici di et\u00e0 flavia sono ancora ben visibili nelle facciate delle antiche case costruite sulle rovine stesse.\nAree naturali.\nSecondo dati del 2008, la citt\u00e0 di Brescia pu\u00f2 vantare 26.334.910\u00a0m2 di verde pubblico e aree protette (di cui 4.224.610\u00a0m2 di verde attrezzato, parchi pubblici e storici), che corrispondono a 139,68\u00a0m2 di verde per abitante. Se a ci\u00f2 si sommano anche le aree agricole e boscose e il verde di arredo urbano, la superficie totale sale a 72.548.560\u00a0m2, pari a circa l'80% della superficie comunale.\nNel 2008 Brescia ha vinto il primo premio \"La citt\u00e0 per il verde\", assegnato in occasione della manifestazione \"Flormart-Miflor\", svoltasi a Padova.\nLe principali aree verdi di Brescia sono:\nSociet\u00e0.\nEtnie e minoranze straniere.\nBrescia \u00e8 una delle citt\u00e0 con il pi\u00f9 alto tasso di immigrazione in Lombardia.\nDalle prime ondate migratorie degli anni ottanta provenienti principalmente dai paesi africani, si \u00e8 passati ad un'immigrazione pi\u00f9 diversificata; infatti sono oltre 150 i paesi di provenienza dei cittadini stranieri residenti sul territorio cittadino.\nSecondo quanto riportato dal (ISTAT) (Ufficio di diffusione dell'informazione statistica) nel 2019 la popolazione straniera residente ufficialmente era di persone, pari al 19,2% del totale. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nReligione.\nLa religione cattolica legata al Vescovo della Diocesi di Brescia \u00e8 largamente maggioritaria in citt\u00e0. Sono attivi, inoltre, i cristiani ortodossi con due chiese cittadine, i cristiani protestanti con una chiesa evangelica valdese, i musulmani con un centro culturale nella periferia sud e i Testimoni di Geova con nove Sale del Regno di lingua italiana.\nI patroni della citt\u00e0 sono i Santi Faustino e Giovita, mentre Santa Maria Assunta, Sant'Angela Merici e San Siro ne sono compatroni.\nLingue e dialetti.\nNel bresciano la lingua lombarda, nella variante locale, \u00e8 largamente utilizzata accanto all'italiano, in un contesto di dilalia. \u00c8 pi\u00f9 diffusa nelle aree rurali, dove per molti \u00e8 ancora lingua d'uso. Pur con le dovute varianti, a Brescia e provincia il dialetto utilizzato \u00e8 il dialetto bresciano, appartenente alle parlate galloromanze e derivante dalla volgarizzazione del latino. Nel dialetto bresciano si riscontra la presenza di fenomeni linguistici simili al francese e alle altre lingue galloromanze, per via del sostrato celtico presente prima dell'arrivo del latino. Nel lessico riconosciamo prestiti longobardi e nella storia moderna prestiti e neologismi dall'italiano e prestiti da altre lingue europee moderne, frutto delle alterne dominazioni, cui pi\u00f9 recentemente si sono aggiunti prestiti dall'inglese (per esempio: \"f\u00f3bal\" da \"football\").\n\u00c8 classificato come dialetto lombardo orientale, per via di diversi fenomeni linguistici che lo avvicinano ai dialetti bergamasco, cremasco, soresinese (e solo in parte al cremonese), alto mantovano, aree che storicamente non gravitavano attorno a Milano, e le cui lingue si sono dunque nettamente distinte dal dialetto lombardo occidentale.\nIl primo manoscritto riconducibile al dialetto bresciano \u00e8 stato trovato a Bovegno in Val Trompia, ed \u00e8 risalente circa al 1300.\nTradizioni e folclore.\nA Brescia sono presenti diverse tradizioni popolari legate a figure di santi e a sculture e luoghi particolari della citt\u00e0.\nI Santi Faustino e Giovita difensori di Brescia.\nI Santi Faustino e Giovita sono diventati patroni di Brescia a seguito di un evento straordinario. Secondo la tradizione, il 13 dicembre 1438, durante un feroce assedio dei milanesi capitanati da Nicol\u00f2 Piccinino, i due santi (martiri bresciani al tempo dell'imperatore Adriano: II secolo) apparvero sulle mura della citt\u00e0, nei pressi degli spalti del Roverotto (nella zona a sud-est del castello, dove ora sorge un cippo marmoreo) e respinsero le palle delle cannonate a mani nude, aiutando cos\u00ec i bresciani a sconfiggere gli assalitori che, impauriti dalla vista dei santi, abbandonarono la citt\u00e0.\nSanta Lucia portatrice di doni.\nA Brescia, come in altre citt\u00e0 dell'Italia settentrionale, i doni natalizi sono portati da Santa Lucia la notte tra il 12 e il 13 dicembre. Tradizionalmente, i bambini scrivono una lettera alla santa, elencando i regali che vorrebbero ricevere e dichiarando di meritarseli, essendo stati bravi e obbedienti durante l'anno. Per ringraziarla \u00e8 uso lasciare del cibo per lei e per il suo asinello che trasporta i doni. Il mattino seguente, al loro risveglio, i bambini troveranno i doni richiesti accompagnati o da caramelle e dolciumi di vario tipo, se si saranno comportati bene, oppure da carbone, se si saranno comportati male.\nLeggenda di Forca di Cane.\nVia Cremona viene anche ricordata con l'antico nome di \"Forca di Cane\", per ricordare un episodio risalente al Medioevo e riguardante un indegno prete con tre suoi complici. Durante le lotte tra i valvassori e i seguaci del vescovo Arimanno, approfittando della confusione di quei tempi un prete indegno, con l'aiuto di tre accoliti desiderosi di facili guadagni, aveva fondato un movimento pseudo-religioso. Sotto questa parvenza di cristianit\u00e0, si nascondeva in realt\u00e0 una setta avente l'unico scopo d'irretire facili prede, a cui venivano offerte riunioni notturne, orge e baldorie. Questa organizzazione ebbe fortuna per ben cinque anni, ma un giorno duecento adepti furono arrestati e impiccati, mentre il prete e i tre accoliti vennero attanagliati e arsi vivi.\nLa Madonna delle Brine.\nNella chiesa di Santa Maria del Carmine \u00e8 conservata un'antica icona, portata a Brescia dalla Terra Santa nel 1437 dal Vicario generale dell'ordine dei Carmelitani Fra Cristoforo Martinoni o Martignoni, detta della Madonna delle Brine. \u00c8 chiamata in questo modo perch\u00e9 in passato si riteneva che, esponendola per tre giorni l'anno compresi tra fine aprile e inizio maggio, i raccolti sarebbero stati protetti dalle gelate (brine) tardive e da altre intemperie.\nLe statue parlanti.\nLe \"statue parlanti\" di Brescia sono una serie di statue su cui i bresciani, fino alla fine del XIX secolo, affiggevano messaggi anonimi, contenenti per lo pi\u00f9 critiche contro i governanti.\nQueste statue sono:\nIl bue d'oro.\nIn corrispondenza dell'angolo tra Via Trieste e Via Agostino Gallo esiste una statua lignea, ricoperta da una pittura dorata, raffigurante un bue d'oro. Secondo la tradizione popolare, questa statua starebbe a indicare il luogo in cui sarebbe sepolto un bue d'oro zecchino venerato dagli antichi abitanti di Brescia, che lo avrebbero nascosto in quel punto per evitare che fosse distrutto dai barbari.\nLa tomba del cane.\nLa tomba Bonomini, nota dai bresciani come tomba del cane, \u00e8 un tempietto neogotico a pianta quadrata situato sui colli Ronchi, immediatamente a nord-est del centro storico cittadino, lungo via Panoramica, al primo tornante dopo l'imbocco da via Filippo Turati. Costruita nel 1860 su progetto di Rodolfo Vantini per ospitare le spoglie di Angelo Bonomini e del socio Giuseppe Simoni, benefattori degli Spedali Civili di Brescia, alla fine non accolse mai le due salme a causa di nuove ordinanze comunali riguardanti le norme sul seppellimento, che lo vincolavano ai cimiteri pubblici. La tradizione popolare vuole quindi che vi sia stato deposto solo un cane, da cui la denominazione abituale.\nIstituzioni, enti e associazioni.\nBrescia \u00e8 sede di Corte d'appello dall'epoca napoleonica ed \u00e8 la sede competente per i processi spostati da Milano. Tutto il comparto giudiziario (tribunali, procura, corte d'appello) dal maggio 2009 ha traslocato nel nuovo Palazzo di Giustizia, realizzato in prossimit\u00e0 della stazione ferroviaria su progetto dell'architetto Gino Valle.\nStrutture ospedaliere.\nGli Spedali Civili.\nTra le infrastrutture pi\u00f9 importanti in citt\u00e0 annoveriamo gli Spedali Civili, con pi\u00f9 di 2.254 posti letto ordinari, e con quasi 6.000 dipendenti, tra cui sono presenti anche alte specializzazioni. Gli Spedali Civili si collocano al primo posto in Italia per personale impiegato e si candidano ad essere tra i pi\u00f9 grossi ospedali italiani.\nAltre strutture.\nA Brescia sono presenti altre strutture ospedaliere, quali:\nIncidenza di tumori.\nLa mortalit\u00e0 per tumore a Brescia mostra tassi superiori al dato nazionale. Nel 2011, la mortalit\u00e0 per tumore si registrava in 9,6 morti ogni 10.000 contro 9,1 in Italia.\nLe patologie del sistema circolatorio e cancro provocano i due terzi dei decessi totali. L'incidenza delle neoplasie a Brescia \u00e8 tra le pi\u00f9 elevate in Lombardi Negli ultimi cinque anni, si registra una mortalit\u00e0 pi\u00f9 elevata in parte della Franciacorta e della bassa pianura, cos\u00ec come nella fascia alta corrispondente alle valli. I tumori sono la seconda causa di morte, e le neoplasie pi\u00f9 rilevanti sono il tumore al seno, al colon retto, al fegato, del tessuto linfatico ed ematopoietico, alle vie respiratorie: i tassi sono, in questo caso, pi\u00f9 elevati di quelli italiani, e sono in diminuzione tra i maschi e in aumento tra le donne.\nNel 2019 si registrano circa 7000-7500 nuovi casi di tumori maligni all'anno.\nInquinamento.\nBrescia \u00e8 considerata una delle citt\u00e0 pi\u00f9 inquinate d'Europa e d'Italia, registrando un record di mortalit\u00e0 per particolato fine e ozono, nonch\u00e9 la settima citt\u00e0 in Europa per costi sanitari dell'inquinamento dell'aria.\nRifiuti.\nBrescia \u00e8 stata ribattezzata la Terra dei Fuochi del Nord, \"immondezzaio-\" e \"discarica d'Italia\". La zona provinciale da Montichiari a Calcinato \u00e8 stata soprannominata \"pattumiera d'Europa\". Solo in questa zona converge infatti il 76% dei rifiuti lombardi.\nInquinamento dell'aria.\nIl rapporto Mal'Aria di Legambiente del 2021 registra Brescia come una tra le 60 citt\u00e0 italiane pi\u00f9 critiche su 96 che risultano non in linea con i limiti per la tutela della salute umana dell'OMS.\nBrescia, insieme a Bergamo, ha il tasso di mortalit\u00e0 da PM2.5 pi\u00f9 alto in Europa, secondo uno studio pubblicato da The Lancet nel 19 gennaio 2021.\nUno studio dell'Universit\u00e0 degli Studi di Brescia, pubblicato nel gennaio 2021 sulla rivista Environmental Research, associa significativamente l'inquinamento per polveri sottili all'eccesso di mortalit\u00e0 per Covid-19 che ha duramente colpito, tra le altre citt\u00e0 lombarde, Brescia.\nInquinamento del suolo.\nIl SIN Brescia - Caffaro.\nBrescia \u00e8 tristemente nota per essere, dopo Anniston negli USA, la seconda citt\u00e0 al mondo per gravit\u00e0 della contaminazione da Policlorobifenili (PCB), inquinamento che interessa le acque e il suolo della periferia ovest della citt\u00e0, in prossimit\u00e0 dello stabilimento Caffaro. L'area della bonifica \u00e8 stata dichiarata un sito di interesse nazionale.\nIl sito include 262 ettari contaminati da PCB, PCDD-PCDF, arsenico, mercurio, derivanti principalmente dalle attivit\u00e0 dell'ormai chiuso stabilimento chimico, collocato nel comune di Brescia. Il perimetro del sito include inoltre tre discariche, due nel comune di Castegnato e una nel comune di Passirano, utilizzate precedentemente per lo smaltimento di rifiuti della Caffaro. La contaminazione di PCB, diossine e furani ha raggiunto valori nel terreno migliaia di volte superiori ai limiti di legge. La contaminazione ha interessato le matrici alimentari prodotte nelle aree contaminate, e i soggetti che si sono alimentati con tali prodotti hanno livelli di PCB notevolmente pi\u00f9 alti dei valori di riferimento.\nSi stima che per la bonifica completa dell'area occorrano circa 1,5 miliardi di euro.\nLe condizioni del sito sono estremamente critiche: se la falda acquifera sottostante venisse contaminata, le conseguenze sarebbero disastrose.\nL'11 gennaio 2021 sono emersi valori di concentrazione di cromo esavalente dieci/quindici volte maggiori di quelli rilevati nella serie storica di dati ad oggi disponibili.\nInquinamento dell'acqua.\nARPA Lombardia ha rilevato, nel corso degli anni, contaminazioni delle acque sotterranee di grave criticit\u00e0, a causa di inquinanti quali cromo esavalente, nitrati, idrocarburi alifatici clorurati (tetracloroetilene, tricloroetilene, tetracloruro di carbonio, triclorometano), atrazina, desetil, arsenico, glifosato, terbutilazina, e altri. La contaminazione dagli inquinanti sopracitati vede, tra le cause, il trattamento superficiale dei metalli (nel capoluogo e in Valle Trompia). I nitrati sono utilizzati nella zona Lonato-Montichiari-Calvisano; i fitofarmaci in pianura, nel capoluogo e nelle valli (bentazone a Sellero e Gardone Valtrompia); l'inquinamento da ammonio, arsenico, ferro e manganese \u00e8 localizzato nella bassa pianura.\nI risultati delle indagini di ARPA Lombardia individuano, come possibili attivit\u00e0 potenzialmente inquinanti da cromo esavalente, la Concerie Italiane dell'Arsenale, Conceria Gobbi Amleto, Zincatura Botter, Balti Imed Cromatura, Ideal Standard/Ideal Clima.\nInquinamento da materiali radioattivi.\nA Brescia sono presenti numerose discariche di materiali e rifiuti radioattivi, tra cui scorie d'acciaieria contaminate da Cesio-137, che rischiano di contaminare a loro volta le falde acquifere sottostanti.\nCultura.\nIstruzione.\nBiblioteche.\nAl \"Sistema bibliotecario urbano\" appartengono la storica Queriniana, fondata dal Cardinal Querini negli anni quaranta del XVIII secolo, le biblioteche decentrate e le biblioteche specialistiche del Museo delle Scienze Naturali e dell'Istituto Pasquali Agazzi.\nSono inoltre presenti le seguenti biblioteche:\nNel luglio 2020 Brescia ha ottenuto il riconoscimento di \"Citt\u00e0 che legge\" 2020-2021.\nScuole.\nA Brescia sono presenti numerose scuole, tra scuole dell'infanzia, primarie e secondarie di primo e di secondo grado, per poter far fronte alla grande domanda cittadina e provinciale.\nSi contano sul territorio cittadino 58 scuole dell'infanzia, 49 scuole primarie, 18 secondarie di primo grado e circa una trentina di scuole secondarie di secondo grado, tra strutture pubbliche, private e paritarie.\nTra queste ultime \u00e8 di notevole importanza cittadina il liceo classico Arnaldo, situato in pieno centro storico, all'interno dello storico palazzo Poncarali Oldofredi. Tra gli studenti pi\u00f9 illustri del Liceo Arnaldo figurano Tito Speri, Camillo Golgi, Giuseppe Zanardelli, Mino Martinazzoli, Vittorio Sereni, Paolo Corsini, Emilio Del Bono, Omar Pedrini e Enrico Ghedi. Oltre a docenti quali Francesco Bonatelli, Cesare Arici, Rodolfo Vantini, Augusto Monti e Giuseppe Tonna. Un altro liceo di grande importanza \u00e8 il Liceo Linguistico, Musicale e delle Scienze Umane \"Veronica Gambara\", istituto storico, situato nel centro della citt\u00e0. In Brescia sono presenti anche tre licei scientifici, tra i quali si trova il Liceo scientifico statale Annibale Calini, istituto storico organizzatore di importanti manifestazioni culturali, come i Dies Fasti (nati nel 2001), caleidoscopico festival della cultura della durata di due giorni e il Booktrailer Film Festival (nato nel 2006), il primo concorso nazionale di booktrailer riservato agli studenti di scuole secondarie superiori, finalizzato a promuovere l'amore per la lettura. Gli altri Licei Scientifici sono: \"Nicol\u00f2 Copernico\" e il Liceo scientifico statale Leonardo, questi ultimi nati entrambi da una costola del primo e situati nella periferia meridionale della citt\u00e0.\nUlteriori istituti importanti sono l'Istituto tecnico delle costruzioni, ambiente e territorio Nicol\u00f2 Tartaglia, di recente accorpato con il Liceo Artistico Statale Maffeo Olivieri, polo di studio per tutti gli studenti di Brescia e provincia per l'architettura e la decorazione pittorica, che con la nuova intestazione raccoglie e aggiorna la missione educativa del precedente Istituto per Geometri; l'Istituto tecnico agrario statale Pastori che con i suoi 85 ettari di terreni, serre e stalle contribuisce all'attivit\u00e0 agricola di Brescia e l'Istituto tecnico industriale Benedetto Castelli, che con i suoi 2000 studenti \u00e8 considerato l'istituto pi\u00f9 grande sul territorio urbano, polo scolastico per tutti gli studenti cittadini e della provincia, e \"vivaio\" per l'industria bresciana.\nUniversit\u00e0.\nBrescia gode di una buona copertura didattica sia per le facolt\u00e0 presenti, che per il numero di corsi di laurea proposti ed un bacino di circa 25.000 studenti universitari.\nLa maggiore per numero di iscritti \u00e8 l'Universit\u00e0 degli studi di Brescia che si compone di quattro facolt\u00e0: Giurisprudenza, Economia, Medicina e Chirurgia ed Ingegneria, dislocate su tutto il territorio cittadino.\nIl rettore dell'universit\u00e0 \u00e8 Maurizio Tira; succede a Sergio Pecorelli, il quale subentr\u00f2 a sua volta, nel luglio 2010, ad Augusto Preti. Quest'ultimo venne eletto nel 1983 ed \u00e8 stato il rettore che ha ricoperto pi\u00f9 a lungo tale carica. La lunga durata del suo mandato fu nel 2006 al centro di una riflessione dell'allora Ministro dell'Universit\u00e0 Fabio Mussi, che propose incarichi triennali rinnovabili una sola volta.\n\u00c8 presente anche l'Universit\u00e0 Cattolica del Sacro Cuore, che \u00e8 sede distaccata di Milano, ed \u00e8 situata in pieno centro storico cittadino.\nPresenta 7 facolt\u00e0, di cui 6 afferenti alla sede di Milano: Lettere e filosofia, Sociologia, Psicologia, Scienze della formazione, Scienze linguistiche e Letterature straniere, e una afferente alla sede di Brescia: Scienze matematiche, fisiche e naturali.\nA Brescia vi sono due accademie di belle arti attive:\nLa LABA ovvero Libera Accademia di Belle Arti e l'Accademia di belle arti Santagiulia.\n\u00c8 altres\u00ec presente un conservatorio intitolato a Luca Marenzio.\nInoltre vi \u00e8 l'istituto tecnico superiore Machina Lonati, che propone un'offerta formativa post-secondaria parallela ai percorsi universitari.\nEventi ospitati.\nNegli ultimi anni Brescia ha conosciuto una spinta culturale: il centro di tale opera \u00e8 certamente il rinnovato museo di Santa Giulia. All'interno di tale ampio complesso, oltre ai reperti dell'et\u00e0 del Bronzo, alle domus dell'Ortaglia, e ad altri reperti di inestimabile valore storico ed artistico, in questi ultimi anni sono state tenute mostre e rappresentazioni quali: \"Il futuro dei longobardi\" nel 2000, che ha fatto parte di un progetto internazionale, dedicato a Carlo Magno ed alla costruzione dell'Europa, cui hanno partecipato anche le citt\u00e0 di Paderborn, Barcellona, Spalato e York, \"Vincenzo Foppa \u2013 Un protagonista del Rinascimento\" nel 2002, una sorta di indagine scientifica sull'attivit\u00e0 pittorica di Foppa uno dei protagonisti indiscussi del Rinascimento.\nA partire dal 2004 a Brescia si \u00e8 aperto il ciclo \"Brescia, lo splendore dell'arte\", curato da \"Linea d'ombra\", una societ\u00e0 di organizzazione di eventi espositivi guidata da Marco Goldin, che \u00e8 durato fino al 2008.\nIl ciclo si \u00e8 aperto con la mostra \"\"Monet, la Senna, le ninfee\" che si svolse a cavallo tra l'anno 2004 e il 2005, contenente circa 130 dipinti di Claude Monet, divisi tra dipinti di giovent\u00f9, e quelli riguardanti la Senna, l'acqua, la natura e le ninfee, provenienti da vari musei mondiali, che ha fatto contare oltre 400.000 visitatori.\nLa mostra successiva fu dedicata a \"Gauguin \u2013 Van Gogh. L'avventura del colore nuovo\" tenutasi tra il 2005 e il 2006, che portarono a Brescia circa 540.000 spettatori, contenente circa 150 dipinti di Paul Gauguin e Vincent van Gogh, che venne poi seguita a cavallo tra il 2005 e il 2006 da un'esposizione su \"Millet\", contenente sessanta capolavori dal Museum of Fine Arts di Boston del celebre pittore francese Jean-Fran\u00e7ois Millet.\nIl biennio successivo, ovvero il 2006-2007, vengono presentate due mostre in contemporanea, la prima dedicata a \"Turner e gli impressionisti\", che racconta la grande storia del paesaggio moderno in Europa secondo i dipinti dell'impressionista William Turner e altri come Vincent van Gogh, Claude Monet, John Constable, Alfred Sisley, la seconda dedicata a Mondrian, che raccoglie circa 80 opere del pittore olandese.\nLa mostra \"America! Pittura dal nuovo mondo\" tenutasi dal 2007 al 2008, raccoglie le opere principali della pittura statunitense del XIX secolo, comprendendo opere di artisti americani quali Thomas Cole, Albert Bierstadt e Frederic Edwin Church, mentre nel 2008-2009 l'esposizione \"Van Gogh \u2013 I disegni\", composta da ottantacinque opere disegnate dall'artista olandese, concluse l'avventura di Marco Goldin a Brescia. Infatti la giunta comunale di Adriano Paroli, insediatasi nell'aprile 2008, affid\u00f2 le nuove politiche culturali a Giorgio Cortenova, per ventisette anni responsabile della \"Galleria d'arte Moderna\" di Verona..\nAltre mostre, quali \"Impressionisti francesi, italiani, europei\", e nel 2003 \"Andy Warhol: un mito americano\"\", sono state organizzate nel Palazzo Martinengo.\nEventi di dimensioni inferiori sono la storica Mille Miglia, corsa rievocativa a tappe, che ogni anno tra aprile e maggio richiama nel territorio cittadino un grandissimo numero di appassionati da tutto il mondo, tra piloti e semplici curiosi e la fiera internazionale delle armi sportive e da caccia che si svolge presso la nuova struttura espositiva di Brescia nei primi giorni di aprile.\nIn ambito musicali gli eventi maggiori sono il Festival Pianistico Internazionale \"Arturo Benedetti Michelangeli\", festival pianistico dedicato ad Arturo Benedetti Michelangeli che nel 2009 \u00e8 giunto alla sua 46\u00aa edizione, che si svolge al Teatro Grande tra i mesi di aprile e giugno, \"Le Dieci Giornate di Brescia\", festival di musica classica che si svolge nei principali luoghi artistico-culturali cittadini a settembre, e \"Le Settimane Musicali Bresciane\", rassegna culturale con particolare sensibilit\u00e0 alla musica classica dalla cadenza variabile.\nIl comune organizza tra i vari eventi due feste molto sentite ed apprezzate dalla cittadinanza. La prima verso inizio settembre \u00e8 la \"Festa del gemellaggio\", istituito con le citt\u00e0 di Darmstadt (Germania) Logro\u00f1o (Spagna), curato dall'Assessorato al Turismo Comune di Brescia, e la \"Fiera di Santa Lucia\", in dicembre, formata da bancarelle di artigianato locale e italiano organizzate ad ogni ricorrenza del giorno festivo della santa che, secondo tradizione, porta doni ai bambini bresciani nella giornata del 13 dicembre.\nL'iniziativa, dopo quattro anni di esistenza, \u00e8 stata soppressa.\nDal 4 dicembre 2009 al 27 giugno 2010 il museo di Santa Giulia ha ospitato una mostra riguardante la civilt\u00e0 precolombiana degli Inca che ha totalizzato oltre 273.000 visitatori, piazzandosi al secondo posto tra le mostre pi\u00f9 visitate in Italia nel corso della stagione, dopo quella dedicata al Caravaggio a Roma.\nDall'11 febbraio al 12 giugno 2011, sempre presso il museo di Santa Giulia, hanno avuto luogo in contemporanea due mostre: \"Matisse. La seduzione di Michelangelo\" ed \"Ercole il fondatore\".\nIn occasione dell'Expo 2015, la citt\u00e0 di Brescia ha organizzato diversi eventi culturali.\nDal 24 gennaio al 14 giugno 2015 il Palazzo Martinengo ha ospitato la mostra \"Il cibo nell'arte. Capolavori dei grandi maestri dal Seicento a Warhol\" in cui sono state esposte un centinaio di opere di diversi autori, tra i quali Vincenzo Campi, Ambrogio Figino, Magritte, de Chirico e Andy Warhol.\nDal 9 maggio 2015 al 17 gennaio 2016 il museo di Santa Giulia ospita una grande mostra organizzata dal Ministero dei beni e delle attivit\u00e0 culturali e del turismo dal titolo \"Brixia. Roma e le genti del Po\", in cui sono esposti reperti archeologici provenienti da alcuni dei pi\u00f9 importanti musei italiani.\nDal 20 novembre 2015 al 15 febbraio 2016, sempre il museo di Santa Giulia organizza la mostra \"March Chagall. Opere russe 1907-1924\", in cui sono esposte 33 opere inedite del celebre pittore russo, in \"dialogo\" con dipinti realizzati dal Premio Nobel Dario Fo.\nMedia.\nStampa.\nIl quotidiano cittadino pi\u00f9 letto nel territorio della provincia di Brescia \u00e8 il Giornale di Brescia, grazie ad una diffusione di 33.652 copie.Nato il 27 aprile 1945, dopo la seconda guerra mondiale, \u00e8 edito dall'Editoriale Bresciana S.p.A., costituita due anni dopo la fondazione del giornale, nel 1947.\n\u00c8 stato primo organo di stampa del Comitato di Liberazione Nazionale, e secondo la descrizione fornita dalla direzione, l'obiettivo del quotidiano \u00e8 quello di perseguire intenti di difesa dei valori della libert\u00e0 e democrazia, favorire il progresso civile, culturale ed economico, ispirandosi a valori di tipo cristiano-cattolico.\nIl Giornale si \u00e8 sempre mosso nell'area del liberalismo cattolico, con un orientamento politico moderato.\nBresciaoggi, \u00e8 il secondo quotidiano edito in citt\u00e0, e fa parte del Gruppo Athesis (che tra gli altri controlla i quotidiani L'Arena e Il Giornale di Vicenza), tramite la sub-holding Edizioni Brescia S.p.A..\nIl quotidiano si propone come organo di informazione e di opinione indipendente e libero, con l'obiettivo primario di riportare i principali avvenimenti di Brescia e Provincia. Il giornale si \u00e8 distinto sin dalla sua nascita per le ampie e originali inchieste sui temi di maggiore attualit\u00e0, consolidando lo stretto legame tre la realt\u00e0 economica, culturale, sociale e storica di Brescia e della sua provincia.\nIl Brescia \u00e8 stato (dal 2006 al 2010) il terzo quotidiano, per ordine di importanza, della provincia di Brescia. \u00c8 stato fondato dal Gruppo E-Polis di Cagliari. Particolarit\u00e0 de Il Brescia, come del resto dei quotidiani targati E Polis era la formula free pay: gran parte dei giornali stampati venivano diffusi gratis attraverso le reti distributive commerciali (esercizi commerciali e ipermercati) mentre una minima parte era in vendita in edicola. In seguito a una crisi economica le pubblicazioni di tutte le testate locali del gruppo sono state sospese nel luglio 2010. La societ\u00e0 ha dichiarato fallimento nel gennaio 2011.\nDall'ottobre 2011 il Corriere della Sera ha inaugurato il Corriere della Sera Brescia con uscite dal marted\u00ec alla domenica in tutta la provincia.\nAltri quotidiani da segnalare \u2013 dopo la chiusura delle edizioni bresciane dei giornali a diffusione free pay, ovvero City, In Citt\u00e0, Leggo, Metro \u2013 sono quelli disponibili in versione on-line, tra cui: BresciaToday (edito da Citynews), BsNews.it (fondato nel 2007), Qui Brescia (da non confondere con il cartaceo).\nA Brescia \u00e8 edito altres\u00ec il settimanale La Voce del Popolo.\nInoltre nella citt\u00e0 hanno sede diverse case editrici, tra cui \"Editrice La Scuola\", la \"Morcelliana\" e la \"Queriniana\".\nTelevisione.\nTeletutto, Brescia Telenord, Radio Bresciasette e Radio Classica Bresciana appartengono allo stesso gruppo: l\"Editoriale Bresciana\".\nTeatro.\nI principali teatri della citt\u00e0 sono:\nCucina.\nBrescia e la sua provincia rappresentano una terra ricca di sapori dalla gastronomia particolarissima, giocata fra due poli: la cucina contadina dell'entroterra e delle valli e quella di pesce dei laghi d'lseo e Garda. I celebratissimi casoncelli bresciani, il risotto alla pitocca, le belle schidionate di quaglie e piccioni per polenta, i volatili domestici (pollo, gallina, cappone) con saporiti ripieni e la specialit\u00e0 del piccione farcito alla bresciana, la persicata, sono specialit\u00e0 della gastronomia del Medioevo e del Rinascimento tramandatisi quasi senza aggiornamenti e fatti propri, negli ultimi decenni dalla ristorazione anche agrituristica, a rappresentare gli aspetti pi\u00f9 raffinati del gusto tradizionale, in abbinamento con i grandi vini D.O.C.G. della Franciacorta e D.O.C. di Lugana, del Garda Classico, di San Martino della Battaglia, di Cellatica, di Botticino e di Capriano del Colle. Il piatto principale \u00e8 lo spiedo bresciano. L'anima popolare della cucina bresciana offre per\u00f2 le sue prove migliori nei piatti di polenta, tipicamente quella taragna (in Valsabbia detta Tiragna) e di riso e nei semplici cibi in cui si avverte ancora il profumo dell'aia e del camino. Dalla ormai dimenticata polenta e saracca a quella con le cotiche, da quella con il baccal\u00e0 a quella con il sugo di maiale; e, ancora, polenta con gli uccellini, con i funghi, con le verdure, con il coniglio in sguazzetto. E poi il riso alla campagnola con le verdure, il risotto con gli spinaci selvatici, gli strangolapreti, i bigoli con le sardelle e la pastissada de caval di chiara origine veneta, le frittate rustiche di verdure o salumi. Per non dimenticare gli altri grandi protagonisti della gastronomia bresciana i salumi e i formaggi. Il pi\u00f9 noto fra tutti \u00e8 il Bag\u00f2ss, dal gusto robusto e dall'aroma tipico con cui si designa il pi\u00f9 diffuso prodotto della zona. Una menzione speciale va all'aperitivo bresciano per antonomasia: il pirlo.\nNel 2015 Brescia e la sua provincia sono state inserite dall'IGCAT (\"International Institute of Gastronomy, Culture, Arts and Tourism\") nel progetto gastronomico \"Lombardia Orientale Regione Europea della Gastronomia 2017\", insieme alle citt\u00e0 e alle province di Bergamo, Cremona e Mantova.\nCinema: la citt\u00e0 come scenario.\nBrescia ha una storia di cinema amatoriale e indipendente molto ricca, grazie anche alla presenza di molte aziende in grado di finanziare queste produzioni locali. La citt\u00e0 \u00e8 stata utilizzata come set per cortometraggi, mediometraggi e pubblicit\u00e0. In alcuni casi il paesaggio cittadino \u00e8 divenuto coprotagonista delle storie narrate, in particolare nei primi anni settanta, quando, per volont\u00e0 del regista e produttore Roberto Infascelli, divenne il set di due notissimi poliziotteschi, filone che si interruppe a causa dei fatti conseguenti la strage di Piazza della Loggia nel 1974. Pi\u00f9 frequente \u00e8 il ricorso alle \"location\" offerte dalla vasta provincia Brescia, in particolare l'arco alpino e il Lago di Garda. La prima volta di Brescia al cinema \u00e8 nel filmato \"Brescia alle due del pom. sul Corso del Teatro\", proiettato in citt\u00e0 il 31 agosto 1899 al Teatro Guillaume (rinominato in seguito Teatro Sociale) in cui si vedono persone a passeggio sul corso di fronte al Teatro Grande.\nUsando come ambientazione prevalente la citt\u00e0 di Brescia sono stati girati:\nAlcuni scorci della citt\u00e0 di Brescia compaiono anche in:\nGeografia antropica.\nUrbanistica.\nRecentemente \u00e8 stato completato il quartiere di \"Sanpolino\", costituito da edifici costruiti in edilizia residenziale convenzionata ed il Borgo W\u00fchrer \u2013 particolare idea di quartiere interamente vietato alle auto, dato che dispone di un parcheggio sotterraneo di due piani\u00a0\u2013 destinato ad abitazioni, ad uffici e ad attivit\u00e0 commerciali e che \u00e8 stato ricavato sul terreno dell'antica fabbrica di birra W\u00fchrer.\nSono in atto in citt\u00e0 altre grandi trasformazioni urbanistiche da nord a sud. Tra esse, c'\u00e8 il \"Comparto Milano\", riqualificazione della zona industriale costruita un tempo a ridosso del centro storico, che presenter\u00e0 l'apertura di nuovi musei ed alberghi. All'interno del comparto \u00e8 stato realizzato il centro commerciale \"Freccia Rossa\", inaugurato il 22 aprile 2008 e ora in ampliamento, considerato il primo vero centro commerciale sul suolo cittadino.\nLa nascita di \"Borgo San Nazzaro\", progetto di riqualificazione dell'antico comparto cittadino dei \"Magazzini Generali\" posto nei pressi del quartiere \"Don Bosco\", firmato da Daniel Libeskind, che, teoricamente, avrebbe previsto la nascita di un polo abitativo all'avanguardia, avrebbe dovuto comprendere anche un grattacielo.. Libeskind oltretutto era tra i progettisti della \"Eb tower\", la sede del gruppo Editoriale Bresciana che sarebbe dovuta sorgere in via Solferino, al posto della sede del Giornale di Brescia. Il progetto, tuttavia, \u00e8 stato sospeso.\nNei progetti di riqualificazione delle zone industriali \u00e8 presente anche la \"Torre Fuksas\", una torre di quattordici piani a tre blocchi che prende il nome dal suo progettista, Massimiliano Fuksas, e che fa parte del complesso denominato \"28 Duca d'Aosta\".\nA questi progetti in via di sviluppo, o di ultimazione, si aggiungono anche le migliorie al Comparto Fiera, denominato Brixia Expo, e la realizzazione delle Tre Torri, visibili dalla tangenziale, e situate in via Labirinto.\nSono in atto inoltre progetti per la riqualificazione di alcune delle cinque caserme presenti in citt\u00e0, il \"Progetto Carmine\", che prevede l'ammodernamento dello storico quartiere popolare del centro storico, e il \"Progetto Da Marte a Martina\", tavoli di progettazione partecipata per la riqualificazione delle aree militari dismesse come Campo Marte e la Polveriera di Mompiano.\nGrattacieli di Brescia.\nBrescia presenta nella propria area comunale edifici di elevata altezza, tra cui ricordiamo:\nEconomia.\nL'economia provinciale e cittadina si divide tra industria, commercio, artigianato, servizi, agricoltura e turismo.\nCome gran parte dell'economia del nord Italia, il complesso bresciano \u00e8 costituito soprattutto da piccole-medie imprese, con la presenza di grandi industrie, che vanno dal settore alimentare a quello metalmeccanico.\nAgricoltura.\nLa viticoltura \u00e8 considerata il comparto agricolo pi\u00f9 importante del sistema agroalimentare bresciano.\nIl territorio comunale di Brescia rientra nella zona di produzione di diversi vini: una tipologia a denominazione di origine controllata e garantita, ovvero il Franciacorta, tre vini DOC (Botticino, Cellatica e Curtefranca) e un vino IGT (Ronchi di Brescia).\nInoltre, nel centro storico della citt\u00e0, lungo il versante settentrionale del Colle Cidneo, si estende il vigneto urbano pi\u00f9 grande d'Europa, chiamato \"Vigneto Pusterla\", caratterizzato dalla coltivazione dell'Invernenga, vitigno autoctono a bacca bianca presente a Brescia fin dall'epoca romana.\nNel resto della provincia sono prodotti altri sei vini DOC e quattro tipologie IGT.\nUn altro settore molto importante in provincia \u00e8 quello dell'olivicoltura, in cui la zona del Garda gioca un ruolo importante, coinvolgendo un gran numero di imprese tra raccolta, lavorazione, conservazione e commercializzazione dei prodotti. Al momento sono state registrate, in sede europea, due DOP degli oli extravergini d'oliva, e sono: l'olio \"Garda\" e \"Laghi lombardi\".\nDato l'elevato grado di redditivit\u00e0 del settore sono previsti rigidi regolamenti per la pratica di questa attivit\u00e0.\nProprio a Brescia sorge uno dei pi\u00f9 stimati istituti del nord Italia: l'Istituto tecnico agrario statale Pastori che indirizza numerosi studenti all'attivit\u00e0 agricola con il diploma di Perito agrario.\nIndustria.\nLa Confindustria locale, l\"'Associazione Industriale Bresciana\" (AIB), \u00e8 stata la prima associazione industriale fondata in Italia il 14 aprile 1897.\nLe imprese attive in provincia di Brescia, molte delle quali operano nell'area urbana, sono 90.000.\nLe principali attivit\u00e0 industriali sono quelle meccaniche, specializzate nella produzione e distribuzione di macchine utensili, centralizzate intorno alla Val Trompia.\nImportante \u00e8 anche la produzione di mezzi di trasporto, una su tutte l'OM, che ha sede sul territorio cittadino e produce i camion Iveco; vi si aggiunge, inoltre, la produzione di armi, tra cui ricordiamo la Beretta e la Tanfoglio di Gardone Val Trompia e la Perazzi di Botticino.\nMolto importante l'industria metallurgica, che dagli anni 1970 ha visto salire alla ribalta il cosiddetto \"Distretto del tondino\", che comprendeva i territori della bassa Val Trompia, e pi\u00f9 precisamente quelli di Lumezzane e Sarezzo, e che \u00e8 ancora attivo con numerose aziende sparse per tutta la provincia. Famosa la Redaelli, societ\u00e0 leader nelle funi e cavi di acciaio (funivie, sollevamento, offshore, etc.) di Gardone Val Trompia BS. Importante il distretto di Odolo in Valle Sabbia, che fino agli anni novanta produceva il 30% del tondino nazionale.\nNella periferia cittadina, rispettivamente lungo la Tangenziale Sud e la Tangenziale Ovest, sono presenti due acciaierie l\"'Alfa Acciai\" e la \"Ori Martin\". In citt\u00e0 hanno inoltre sede diversi gruppi industriali, tra cui possiamo ricordare il \"Gruppo Lucchini\", la \"Feralpi\" e la \"Camozzi Group\". La produzione di posate e di rubinetti, concentrata nella zona lumezzanese, insieme al comparto tessile, calzaturiero e d'abbigliamento, concentrati nella zona di Rezzato, costituiscono settori cruciali per l'industria bresciana, cos\u00ec come la produzione di materiali per l'edilizia, e laterizi, che vanno ad alimentare il settore delle costruzioni\u00a0\u2013 in forte espansione, date le riqualificazioni urbanistiche in atto.\nDegna di nota \u00e8 la fabbrica di birra pi\u00f9 antica d'Italia, la W\u00fchrer.\nServizi.\nNegli ultimi quaranta anni \u00e8 aumentata l'importanza dei settori bancario, commerciale e della comunicazione. Tra le aziende cittadine pi\u00f9 quotate vi \u00e8 il gruppo A2A (frutto della fusione tra ASM Brescia, AEM Milano ed AMSA) e la Centrale del latte di Brescia, controllata dall'amministrazione cittadina.\nVi sono anche le filiali di banche ed attivit\u00e0 finanziarie. Negli ultimi anni, a seguito del processo di aggregazione bancaria, la citt\u00e0 ha perso la sede delle sue due principali banche: Bipop-Carire, parte del gruppo Unicredit, e Banca Lombarda, quest'ultima fusasi con la bergamasca Banche Popolari Unite per formare il gruppo UBI Banca, quarto gruppo bancario d'Italia, con numerose sedi di divisione nella citt\u00e0 (fonte dati Il Sole 24 ore, Banca d'Italia). Tra i finanzieri pi\u00f9 importanti vanno ricordati Giovanni Bazoli (presidente di Intesa SanPaolo), ed Emilio Gnutti e Romain Zaleski.\nSettore sempre in via di sviluppo \u00e8 quello della ristorazione, che a Brescia presenta 917 bar e 719 ristoranti, che garantiscono un servizio turistico di tipo eno-gastronomico di tutto rispetto.\nTermovalorizzatore.\nA sud della citt\u00e0 \u00e8 in funzione il pi\u00f9 grande inceneritore d'Europa, realizzato e gestito dalla societ\u00e0 A2A, che ha coniato per questa macchina il nome termovalorizzatore. Esso \u00e8 composto da tre unit\u00e0 di combustione, due alimentate con rifiuti e una con le cosiddette \u00abbiomasse\u00bb, un termine il cui uso \u00e8 per\u00f2 contestato dagli ambientalisti. Grazie alla rete del teleriscaldamento \u00e8 possibile produrre non solo energia elettrica ma anche recuperare energia termica in quantit\u00e0 rilevanti, convogliando il calore prodotto nella rete del teleriscaldamento, fino alle abitazioni dei singoli utenti.\nLa citt\u00e0, infatti, \u00e8 stata la prima in Italia a dotarsi, nel 1972, della rete di teleriscaldamento.\nTurismo.\nIl settore turistico sta diventando sempre pi\u00f9 importante per l'economia cittadina. Brescia negli ultimi anni ha infatti accresciuto la propria attrattivit\u00e0 turistica, grazie alla sua recente iscrizione nella lista dei Patrimoni dell'umanit\u00e0 e alla vicinanza con i laghi di Garda e d'Iseo, che distano non pi\u00f9 di 30\u00a0km. In 10 anni il numero di visitatori \u00e8 aumentato del 172%, passando da 146.171 nel 2005 a 251.232 nel 2015.\nTra le principali attrazioni di Brescia possiamo ricordare: il museo di Santa Giulia e le mostre ed iniziative da esso proposte, la zona archeologica del foro romano con il Capitolium e il castello di Brescia, oltre che la rinnovata pinacoteca Tosio Martinengo. Altri punti di interesse artistico-culturale della citt\u00e0 sono le quattro piazze principali di Brescia \u2013 piazza Paolo VI di epoca medievale, con il duomo vecchio e il duomo nuovo, la rinascimentale piazza della Loggia, la piazza del Mercato e la razionalista piazza della Vittoria, inaugurata da Benito Mussolini e sormontata dal Torrione INA, considerato il primo grattacielo d'Europa costruito in cemento armato \u2013 collegate tra loro da portici, gallerie coperte e passaggi pedonali. Durante l'anno si svolgono diverse manifestazioni organizzate dalle varie associazioni presenti sul territorio (come, ad esempio, la Mille Miglia), che richiamano visitatori da fuori citt\u00e0.\nInfrastrutture e trasporti.\nStrade.\nStrade.\nLa citt\u00e0 \u00e8 attraversata dall'Autostrada A4, che la collega a Torino, Milano, Bergamo, Verona, Venezia e Trieste, ed \u00e8 punto terminale dell'Autostrada A21, che la collega a Cremona, Piacenza e nuovamente Torino con un percorso pi\u00f9 meridionale rispetto all'A4.\nTangenziali.\nLa citt\u00e0 di Brescia \u00e8 dotata di un sistema di tangenziali:\nQuest'ultima, unita ad un tratto di via Oberdan e alla Tangenziale Montelungo, permette al traffico proveniente dalla Val Trompia (ex Strada statale 345 delle Tre Valli e via Triumplina) e diretto alle autostrade A4 e A21 di evitare il passaggio all'interno dei quartieri settentrionali e occidentali della citt\u00e0. Il precedente raccordo verso l'autostrada A35, aperto nel luglio 2014 all'estremo ovest della tangenziale sud (ovvero quando cambia da SPBS 11 a SPBS 510), da novembre 2017 non esiste pi\u00f9 in quanto ora la A35 comincia proprio nei pressi: dal \"seppiolone\" si stacca un brevissimo raccordo che porta alla vicina barriera A35.\nL'amministrazione provinciale di Brescia sta studiando la possibilit\u00e0 di costruire una strada a scorrimento veloce, denominata informalmente \"tangenziale Est\", che colleghi il villaggio Prealpino, posto a nord della citt\u00e0, con la frazione di Buffalora, tramite una galleria che attraversi il Monte Maddalena.\nStrade statali e regionali.\nLa citt\u00e0 \u00e8 attraversata da numerose strade statali, che in base alla riforma del Codice della Strada del 1998 sono state riclassificate come regionali e affidate dalla Regione Lombardia all'amministrazione provinciale.\nLa Strada statale 11 Padana Superiore che collega Torino e Venezia \u00e8 conosciuta, nel tratto cittadino, come Tangenziale Sud di Brescia.\nEra punto di partenza della Strada statale 510 Sebina Orientale, che collega Brescia alla Val Camonica, pi\u00f9 precisamente a Darfo Boario Terme, della 235 di Orzinuovi, che collega Brescia e Pavia, della 236 Goitese, asse Brescia-Mantova, della 237 del Caffaro, arteria di congiunzione tra il capoluogo lombardo e la provincia di Trento, della Strada statale 45 bis Gardesana Occidentale che collega Brescia con il Lago di Garda e con la Provincia di Trento e della 345 delle Tre Valli, terminante a Breno.\nFerrovie e tranvie.\nLa stazione di Brescia, inaugurata il 24 aprile 1854, \u00e8 situata lungo la ferrovia Milano-Venezia ed \u00e8 anche punto di partenza per le linee Brescia-Iseo-Edolo, Brescia-Cremona, Brescia-Parma, oltre che per il collegamento con Lecco.\nAlla stazione di Brescia hanno inoltre termine i binari della linea in Alta Velocit\u00e0 che originano da Milano.\nNel territorio del comune, inoltre, si trovano due impianti della linea per Edolo:\nLa citt\u00e0 \u00e8 dotata anche, nel quartiere di Chiesanuova, di un esteso scalo merci, l'impianto di \"Brescia Scalo\", colloquialmente noto come \"La Piccola\" poich\u00e9 da qui transitano su ferro le merci pesanti, cio\u00e8 in \"Piccola Velocit\u00e0\", secondo la dicitura particolare delle Ferrovie dello Stato.\nIn passato la citt\u00e0 era capolinea di un'estesa rete di tranvie extraurbane che caratterizzarono il paesaggio della pianura padana:\nAeroporti.\nA circa dal centro della citt\u00e0 si trova l'aeroporto di Brescia-Montichiari, dedicato a Gabriele D'Annunzio e per la maggior parte propriet\u00e0 dell'ente di gestione del Valerio Catullo nel veronese.\nLa doppia denominazione Brescia-Montichiari \u00e8 dovuta proprio alla vicinanza che questa aerostazione ha con il centro della citt\u00e0, pur mantenendosi in territorio della provincia.\nA pochi chilometri dall'aeroporto di Brescia-Montichiari si trova l'aeroporto militare di Ghedi intitolato a Luigi Olivari.\nMobilit\u00e0 urbana.\nLa citt\u00e0 \u00e8 dotata di una rete di trasporti pubblici automobilistici composta da 16 linee che serve anche 14 comuni dell'hinterland cittadino per un bacino d'utenza di 360.000 abitanti. Il numero di viaggiatori annuo del 2006 \u00e8 stato pari a 39 milioni. Dal 2003, il servizio \u00e8 garantito da Brescia Trasporti che si \u00e8 aggiudicata la gara indetta dall'amministrazione comunale.\nUna rete tranviaria urbana oper\u00f2 a Brescia fra il 1882 e il 1949.\nLa mobilit\u00e0 verso la provincia \u00e8 garantita da due consorzi di trasporti automobilistici extraurbani:\nInoltre, il collegamento con la zona del Lago d'Iseo e con la Val Camonica \u00e8 servito dalla societ\u00e0 Ferrovie Nord Milano Autoservizi in regime di proroga provvisoria della concessione precedente\nMetropolitana.\nBrescia \u00e8 servita da una linea di metropolitana leggera che collega i quartieri nord a quelli della zona sud-est, passando per il centro storico.\nLa lunghezza complessiva della tratta funzionale, tra le stazioni capolinea Prealpino e Sant'Eufemia, \u00e8 di 13,7\u00a0km, di cui:\nAmministrazione.\nIl sindaco di Brescia \u00e8 Emilio Del Bono (PD), eletto per la prima volta al ballottaggio il 10 giugno 2013 e rieletto al primo turno per un secondo mandato il 10 giugno 2018.\nEgli \u00e8 a capo di una giunta sostenuta da Partito Democratico, Liberi e Uguali e indipendenti.\nCircoscrizioni e Quartieri.\nRecependo la legge 278/1976, nell'aprile del 1977 il Comune fu riorganizzato in nove circoscrizioni, mentre i quartieri vennero mantenuti come sottodivisioni con finalit\u00e0 puramente statistiche. I primi consigli di circoscrizione furono nominati dal Consiglio comunale e rimasero in carica fino alle amministrative del 1980, quando i nuovi furono eletti direttamente dai cittadini.\nNel 2007, la Giunta Corsini decise di ridurre il numero delle circoscrizioni portandole a cinque, con le seguenti denominazioni: Nord, Centro, Est, Ovest e Sud.\nCon le modifiche apportate dalla legge 42/2010, il Comune di Brescia fu costretto a sopprimere le circoscrizioni. I cinque consigli circoscrizionali, eletti nel 2008, rimasero in funzione fino alla naturale scadenza del Consiglio comunale, avvenuta nel giugno 2013.\nPer non privare la citt\u00e0 di una forma di governo di prossimit\u00e0, nell'ottobre 2013 la Giunta Del Bono manifest\u00f2 l'intenzione di voler restituire alcune funzionalit\u00e0 ai quartieri dotandoli di consigli, eletti dai cittadini, e di assemblee a partecipazione diretta. Nel luglio 2014 il Consiglio comunale vot\u00f2 a favore della proposta ed attu\u00f2 alcune rettifiche di confine. In quell'occasione fu soppresso il quartiere di San Polo che venne sostituito da quattro nuovi quartieri: San Polo Case, San Polo Cimabue, San Polo Parco e Sanpolino. A fini statistici, i 33 quartieri sono stati radunati in cinque \"Zone\" che riprendono la precedente suddivisione delle cinque circoscrizioni.\n ognuno dei 33 quartieri della citt\u00e0 \u00e8 rappresentato da un consiglio di quartiere eletto direttamente dai cittadini che resta in carica cinque anni con funzioni consultive nell'interlocuzione con la Giunta comunale.\nDi seguito il prospetto dei quartieri e delle circoscrizioni di Brescia (2007-2013):\nConsolati.\nBrescia \u00e8 sede dei seguenti consolati onorari:\nGemellaggi.\nBrescia \u00e8 gemellata con:\nSport.\nAtletica.\nHa sede nel comune la societ\u00e0 di atletica femminile Atletica Brescia 1950. Nel 1988 la societ\u00e0 fu premiata con la Stella d\u2019argento al merito sportivo del C.O.N.I., ha vinto pi\u00f9 volte i campionati italiani in numerose categorie.\nIn citt\u00e0 sono presenti altre societ\u00e0 di atletica leggera come il CSSR San Rocchino, la Brixia atletica 2014 e il CUS Brescia. in Citt\u00e0 ha sede il comitato provinciale della FIDAL (Federazione Italiana di Atletica Leggera).\nA Brescia Sara Simeoni nel 1978 stabil\u00ec il record mondiale di salto in alto con 2 metri e un centimetro.\nCalcio.\nHa sede legale in citt\u00e0 la societ\u00e0 Brescia Calcio, militante nel campionato di Serie B per la stagione agonistica 2020-2021.\nA Capriolo ha sede la societ\u00e0 Brescia Calcio Femminile. La squadra si \u00e8 laureata campione d'Italia nelle stagioni 2013-2014 e 2015-2016. Il Brescia ha ceduto il proprio titolo sportivo per la partecipazione al campionato di Serie A 2018-2019 al neonato Milan, sezione femminile dell'A.C. Milan.\nCiclismo.\nPer diverse volte Brescia \u00e8 stata sede di arrivo di una tappa del Giro d'Italia, la prima nel 1930, l'ultima nel 2013. Inoltre Brescia ha ospitato nel 2013 il gran finale del Giro d'Italia.\n\"Tappe del Giro d'Italia con arrivo a Brescia:\"\nOltre al Giro d'Italia, a Brescia e provincia dal 2001 viene organizzato il Brixia Tour, una gara a tappe che si svolge ogni anno.\nCricket.\nLa passione per il cricket, sport prediletto dagli inglesi, \u00e8 cosa recente nel bresciano ed \u00e8 dovuta all'immigrazione soprattutto di origine asiatica, pakistana e indiana. Dal 2014 \u00e8 presente la Janjua Cricket Club Brescia asd, un'associazione sportiva che conta oltre 50 iscritti ed affiliata alla FCrI Federazione Cricket Italiana e partecipa ai campionati nazionali. La prima squadra milita in serie A e nel 2018 ha vinto la Coppa Italia.\nGinnastica artistica.\nLa societ\u00e0 di Brixia Gym milita in Serie A1 da anni e detiene numerosi scudetti, di cui 8 vinti consecutivamente tra il 2003 e il 2010; \u00e8 una tra le societ\u00e0 pi\u00f9 di spicco nel panorama della ginnastica artistica femminile, sia a livello italiano che europeo: ha annoverato tra le sue fila le azzurre olimpioniche Francesca Morotti, Monica Bergamelli, Erika Fasana, Vanessa Ferrari.\nPallacanestro.\nNel 2009 Brescia \u00e8 tornata ad avere una squadra cittadina con la fondazione del Basket Brescia Leonessa, iscritta alla Divisione Nazionale A, girone est di pallacanestro, dopo l'addio nel 1996 dello storico Basket Brescia. Nel 2011 la squadra si \u00e8 laureata Campione d'Italia Dilettanti e ha conquistato la promozione nel campionato di Legadue. Nel 2016 vince il campionato di Legadue ed entra a fare parte dei 16 team della Serie A dove nel 2018 ha raggiunto dopo un ottimo terzo posto la semifinale scudetto perdendo contro Olimpia Milano\nPallanuoto.\nLa compagine cittadina di pallanuoto \u00e8 la societ\u00e0 Associazione Nuotatori Brescia, che partecipa alla Serie A1 \u00e8 vincitrice di due scudetti e campione d'Italia in carica (2021), tre coppe Italia, quattro coppe LEN (2002 - 2003 - 2006 - 2016); fa capo alla medesima associazione altres\u00ec la societ\u00e0 Brescia Waterpolo, militante nel campionato di Serie A2.\nPallavolo.\nL'Atlantide Pallavolo Brescia, che milita nel campionato di serie A2 di pallavolo, \u00e8 l'unica rappresentativa avente sede in citt\u00e0.\nRugby.\nSono presenti due societ\u00e0 che militano nei campionati seniores:\n\u00c8 inoltre presente il \"Rugby Club Fiumicello\", societ\u00e0 giovanile fondata nel 1984 da alcuni appassionati dell'omonimo quartiere dell'oltremella.\nScherma.\nLa societ\u00e0 Schermabrescia opera sul territorio bresciano dal 1987. Il bresciano Andrea Cassar\u00e0 ha vinto l'oro nel fioretto individuale ai Mondiali 2011.\nMille Miglia.\nPunto di partenza e di arrivo della storica competizione d'auto d'epoca Mille Miglia, gara storica che si tiene normalmente nel mese di maggio su un tracciato variabile tra Brescia e Roma. Sono ammesse alla competizione le vetture prodotte prima del 1957, anno in cui, per motivi di sicurezza, fu sospeso lo svolgimento della versione originale delle Mille Miglia \"gara di velocit\u00e0\".\nAltri sport.\nLa citt\u00e0 \u00e8 sede della Cavallerizza Bettoni, una fra le pi\u00f9 antiche societ\u00e0 sportive equestri italiane.\nIl CUS Brescia Baseball, unica squadra di baseball su tutto il territorio bresciano. Fondata nel 1987 e affiliata in seguito al Centro Universitario Sportivo. Dal 2015 militante nel campionato di Serie A federale.\nI Bengals Brescia militano nella serie A del campionato di football americano e vincitori del Superbowl 2009, 2011 e 2012. Sono l'unica squadra di football americano della citt\u00e0; eccezion fatta per la breve parentesi dei Terminators Brescia nel 2013, ch'eppure nel loro unico anno di vita riuscirono a conquistare il Superball.\n\u00c8 presente anche una societ\u00e0 di tennistavolo, l'Associazione sportiva tennistavolo Brescia che milita in serie B1 del campionato nazionale.\nDa alcuni anni la citt\u00e0 ospita anche una squadra di ultimate frisbee, B.u.b.b.a. Brescia. Sono ospitati dall'associazione CUS Brescia e per l'anno 2012 militeranno nella serie B del campionato italiano open di ultimate frisbee.\nDue campi da golf, uno vicino al centro cittadino il Brescia golfclub ed un secondo, nato negli anni ottanta, nel complesso sportivo Mario Rigamonti.\nOltre alla Mille Miglia, Brescia \u00e8 coinvolta nell'automobilismo sportivo grazie alla Scuderia Italia, team che ha partecipato in Formula 1 dal 1988 al 1993, anno in cui \u00e8 stata fusa alla Minardi.\nImpianti sportivi.\nLo stadio Mario Rigamonti \u00e8 un impianto sportivo di Brescia, terreno di gioco interno del Brescia. La sua capienza, nel 2010, fu portata a 23.072 posti, grazie all'effettuazione delle opere di adeguamento dello stadio ai requisiti previsti dalla normativa vigente per gli incontri del campionato di Serie A 2010-2011. Fu cos\u00ec chiamato in memoria del giocatore bresciano Mario Rigamonti, militante nel Grande Torino e morto nella tragedia di Superga del 1949.\nLo stadio Aldo Invernici \u00e8 un impianto sportivo sito nel quartiere San Polo, adibito al rugby. Ha una capienza di 5.000 posti a sedere. Lo stadio \u00e8 intitolato ad Aldo Invernici, ex commissario tecnico della Nazionale ed ex presidente della Federazione Italiana Rugby.\nIl centro sportivo San Filippo \u00e8 una struttura polifunzionale a Brescia, che comprende un Palazzetto dello sport, 3 campi da calcio a 11, 2 Campi da calcio a 7, 1 Campo da calcio a 6, 1 Campo da calcio a 5, 3 Campi da tennis in sintetico, 1 Campo da tennis in terra battuta, piscina coperta, piscina estiva all'aperto e altre strutture minori.\nIl centro inoltre ospita la sede del Brescia Calcio, del Brescia Basket Leonessa, del C.O. N. I., e di 17 Federazioni Sportive.\nIn passato ha ospitato le gare casalinghe del Basket Brescia e della Pallavolo Brescia, mentre nel ventunesimo secolo ospita quelle del Basket Brescia Leonessa, Pallamano Leonessa Brescia, e della Icaro Basket Brescia, societ\u00e0 che partecipa alla Serie B di Pallacanestro in carrozzina.\nDa tempo \u00e8 in progetto la realizzazione di un nuovo polo sportivo cittadino. Durante la giunta comunale guidata da Adriano Paroli viene illustrato un progetto per la creazione di una \"cittadella dello sport\" situato presso il Parco delle Cave a San Polo, che comprende la costruzione di un nuovo stadio di calcio e di un palazzetto polifunzionale per pallacanestro e pallavolo. Quest'idea \u00e8 stata successivamente abbandonata con l'insediamento della giunta Del Bono che ha optato per la sistemazione definitiva dell'ex impianto sportivo situato presso l'Ente Industriale Bresciano, meglio conosciuto come \"Eib\", nel quartiere di Chiesanuova, in passato utilizzato per le partite casalinghe del Basket Brescia e della Pallacanestro Cant\u00f9 tra gli anni settanta ed ottanta. La ristrutturazione del \"ciambellone\", cos\u00ec soprannominato per la sua forma rotonda, termin\u00f2 nel Maggio 2018 dal nome di PalaLeonessa da 5.200 posti, capace di ospitare sia competizioni nazionali di pallacanestro e pallavolo, sia concerti musicali."}
{"id": "662", "revid": "767487", "url": "https://it.wikipedia.org/wiki?curid=662", "title": "Bernoulli Society", "text": "La Bernoulli Society for Mathematical Statistics and Probability \u00e8 una associazione professionale, sezione dell'Istituto Internazionale di Statistica (IIS).\nVenne fondata il 10 giugno 1975 a Voorburg nei Paesi Bassi. Tra i fondatori vi erano \nJerzy Neyman, Henri Theil e Julian Keilson. "}
{"id": "665", "revid": "124267441", "url": "https://it.wikipedia.org/wiki?curid=665", "title": "Basiglio", "text": "Basiglio (\"Basej\" in dialetto milanese, : ) \u00e8 un comune italiano di abitanti della citt\u00e0 metropolitana di Milano in Lombardia.\n\u00c8 situato nell'hinterland a sud di Milano, \u00e8 lambito dall'Olona e comprende anche il quartiere residenziale di Milano 3. Nel 2016 sono state avviate le procedure burocratiche e la progettazione urbanistica del nuovo quartiere denominato \"Milano 4\".\nOrigini del nome.\nL'ipotesi pi\u00f9 accreditata sull'origine del nome \u00e8 che derivi dal latino \"basis\" (basamento di colonna). Nell'area dell'attuale Basiglio si trovava probabilmente un cippo stradale, per cui \"basis\" deve essere inteso come \"basamento di cippo di segnalazione di distanze stradali\".\nSecondo altre ipotesi, il nome deriverebbe da: \"basileus\" (\"re\" o \"capo\"), \"basilio\" (\"territorio di un capo\"), \"basei\" (\"pietra miliare\").\nStoria.\nL'origine \u00e8 certamente romana, da collocare probabilmente nel III secolo d.C., quando Milano divent\u00f2 sede di uno dei pi\u00f9 importanti comandi di cavalleria dell'Impero romano. Basiglio si svilupp\u00f2 lungo la \"via Mediolanum-Ticinum, un'importante arteria stradale che provenendo da Quinto de' Stampi (dove si trovava il \"quinto miliare\", un cippo segnalatore di distanze stradali) proseguiva verso sud in direzione di Pavia. Questa strada fu utilizzata fino a quando non venne costruito il Naviglio Pavese.\nIl paese \u00e8 citato per la prima volta in un documento del XIV secolo, in cui \u00e8 riportato come \"loco de Baxilio\". All'epoca la consonante s veniva scritta a volte con il grafema x, ma non c'\u00e8 da dubitare che la pronuncia esatta sia stata in realt\u00e0 Basilio. In un documento di poco posteriore la grafia risulta corretta, con la s al posto della x.\nIl 26 ottobre 1524 si svolse a Basiglio, durante la quarta guerra d'Italia, una battaglia tra i francesi del maresciallo La Palice e truppe spagnole inviate da Carlo V d'Asburgo, comandate da Ferrante d'Avalos. Lo scontro avvenne nella zona dove oggi si trova la cascina Penati, e si concluse con la vittoria dei francesi.\nCascina Penati era il centro pi\u00f9 importante che aveva un suo perno nella chiesa di sant'Agata: li si celebravano battesimi, matrimoni, funerali, ecc. Nei funerali c'era una parte per gli adulti e una parte per i bambini perch\u00e9 a quei tempi il 25% dei bambini morivano prima di compiere 5 anni. I figli maschi erano quelli che tutti desideravano perch\u00e9 le femmine rappresentavano un grande problema economico per la famiglia.\nCascina Vione fino al 1700 era gestita dai monaci cistercensi. Era ricca di prodotti che poi si portavano a Milano.\nRomano Paltano fino al 1971 era il centro abitato pi\u00f9 piccolo con poche cascine.\nNei pressi di piazza Monsignor Rossi si trovava una costruzione detta \"il Castello\", probabilmente non un castello vero e proprio, ma una fortificazione con torre, usata per controllare la viabilit\u00e0 e per segnalazioni con fuochi ad altre costruzioni simili, come quella esistente fino a tempi recenti a Rozzano vecchia. I resti di questo \"castello\" erano presenti fino alla fine dell'Ottocento.\nIl centro storico di Basiglio \u00e8 unito a Milano 3 da una pista ciclabile e pedonale che fiancheggia la roggia Speziana. Lungo di essa si incontra una statua della Madonna, nota come \"Madonnina di Basiglio\". Negli anni '50 dove ora c'\u00e8 la pista ciclabile c'era una strada vera e propria e accadde che un pullman con numerosi pendolari che tornavano a casa dopo il lavoro usc\u00ec di strada e si rovesci\u00f2 nella roggia Speziana. Fu considerato un miracolo che non ci furono vittime o feriti gravi e per ringraziamento alla Madonna i parrocchiani fecero erigere una statua \"ex voto\" sul luogo dell'incidente e adesso la si pu\u00f2 vedere passando di li piena di collanine e fiori per ringraziare la Madonna.\nIn maggio 2005 la statua \u00e8 stata rinnovata a cura dell'associazione culturale \"ViviBasiglio\".\nSociet\u00e0.\nEvoluzione demografica.\nLa popolazione era di 290 anime nel 1751, sal\u00ec a 796 abitanti nel 1771, e scese a 560 residenti nel 1805. Nel 1809 fu annessa a Basiglio la localit\u00e0 di Romano Paltano, e nel 1811 incorpor\u00f2 d'un botto Pieve, Fizzonasco, Pizzabrasa e Tolcinasco: tutti questi cambiamenti furono per\u00f2 annullati al ritorno degli austriaci nel 1815, che tuttavia tornarono sui loro passi nel 1841 per quanto riguarda il primo caso. Nel 1853 Basiglio aveva 674 abitanti.\nIl boom avvenne con la costruzione di Milano 3 negli anni ottanta del Novecento, decuplicando gli abitanti in pochi anni..\nEtnie e minoranze straniere.\nSecondo le statistiche ISTAT al 1\u00ba gennaio 2016 la popolazione straniera residente nel comune metropolitano era di 915 persone, pari al 12% della popolazione.\nLe nazionalit\u00e0 maggiormente rappresentate in base alla loro percentuale sul totale della popolazione residente erano:\nEconomia.\nBasiglio \u00e8 sede di grandi aziende e multinazionali come Banca Mediolanum e AstraZeneca Italia. Conserva tuttavia la sua tradizione agricola: le terre coltivate superano in superficie quelle abitate, offrendo principalmente riso, pi\u00f9 di 8 tonnellate ad ettaro ogni anno.\nIl Comune venne registrata nel 2009 dal quotidiano \"Il Sole 24 ORE\" (su dati del dipartimento delle Finanze sull'addizionale comunale all'Irpef) come quello con il reddito medio per contribuente pi\u00f9 alto d'Italia (51.803 euro l'anno). Il \"primato\" \u00e8 stato confermato anche per la dichiarazione dei redditi del 2011 e del 2012.\nInfrastrutture e trasporti.\nIl comune di Basiglio \u00e8 attraversato da nord-ovest a sud-est dalla strada provinciale 122 \"Rozzano\u00a0-\u00a0Pieve Emanuele\". A sud il comune \u00e8 lambito, inoltre, dalla strada provinciale 40 \"Binasco\u00a0-\u00a0Melegnano\".\nBasiglio non \u00e8 servito da linee metropolitane o ferroviarie. Tuttavia, all'interno del limitrofo comune di Pieve Emanuele si trova la stazione omonima, servita dalla linea 13 del servizio ferroviario suburbano di Milano.\nUna linea di autobus, gestita da AMP, collega Basiglio ai comuni limitrofi.\nSport.\nPallacanestro.\nNacque nel 1986 l'Associazione Sportiva Dilettantistica Milano 3 Basket. La prima squadra milita nel campionato DNC. Nel 2000 conquist\u00f2 lo scudetto nazionale di categoria Cadetti."}
{"id": "667", "revid": "124201433", "url": "https://it.wikipedia.org/wiki?curid=667", "title": "Berra (Riva del Po)", "text": "Berra (\"La B\u00e8ra\" in dialetto ferrarese) \u00e8 stato un comune italiano di abitanti della provincia di Ferrara in Emilia-Romagna; faceva parte dell'Unione Terre e Fiumi. Il 1\u00ba gennaio 2019 si \u00e8 fuso con Ro per formare il nuovo comune di Riva del Po, del quale \u00e8 sede comunale.\nStoria.\nIl paese di Berra \u00e8 stato fondato nel 1908 in seguito ad un maggiore frazionamento del comune di Copparo e sorge sulle sponde del Po al confine con il Veneto. Risulta essere difficile ricostruire la storia dell'evoluzione del paese trovandosi questo sui territori che furono teatro delle numerose deviazioni del Po nel corso dei secoli anche se, grazie ad alcuni reperti trovati nella localit\u00e0 di Cologna, \u00e8 possibile datare la presenza di attivit\u00e0 umane verso la fine dell'et\u00e0 Romana.\nEssendosi trovato per la maggior parte del Medioevo in territorio Veneto, con la Rotta di Ficarolo del 1152 e degli anni successivi, la morfologia del territorio venne notevolmente sconvolta determinando la separazione di Berra dal territorio veneto.\nBerra, assieme a gran parte del territorio che divenne poi il Comune di Ferrara, fu consegnato nel 1194 da Enrico VI agli Estensi, per avergli garantito (assieme ai comuni del nord) la neutralit\u00e0 durante la sua discesa verso il meridione d'Italia.\nIl 27 ottobre 1597, alla morte di Alfonso II d'Este, che non aveva lasciato eredi diretti, Papa Clemente VIII annette l'intero Ducato di Ferrara allo Stato Pontificio in quanto il territorio stesso era feudo pontificio; non accettando la successione da Alfonso al cugino Cesare d'Este, anche se la stessa precedentemente era stata riconosciuta dall'Imperatore Rodolfo II.\nDopo la parentesi napoleonica ritorna allo Stato Pontificio nel 1816, in seguito alla restaurazione operata dal Congresso di Vienna sin dal 1815.\nLa Diocesi di Adria manterr\u00e0 il controllo giuridico del paese sino ai primi anni del XIX secolo quando pass\u00f2 sotto il controllo ravennate fino al definitivo passaggio, nel 1966, all'Arcidiocesi di Ferrara-Comacchio.\nSu proposta del Sindaco Eric Zaghini, il Consiglio comunale ha deliberato la fusione del Comune di Berra con il Comune di Ro. La proposta, sottoposta a Referendum, \u00e8 stata approvata dai cittadini col 53% dei voti, da ci\u00f2 la soppressione del Comune fissata per il 31 dicembre 2018 e la conseguente decadenza dell'ultimo Consiglio comunale e dell'ultimo Sindaco.\nSimboli.\nLo stemma del Comune di Berra si presentava:\nLe stelle nello stemma simboleggiano le tre frazioni di cui si componeva il comune (Berra, Cologna e Serravalle), poste lungo il corso del fiume Po che all'altezza di Serravalle si biforca in Po di Venezia e Po di Goro. La fiaccola simboleggia la libert\u00e0.\nGeografia fisica.\nFa parte del Parco regionale del Delta del Po Emilia-Romagna e del Parco interregionale Delta del Po, anche se quest'ultimo non \u00e8 ancora pienamente operativo.\nMonumenti e luoghi d'interesse.\nArchitetture religiose.\nA circa quattro km dal centro del paese, sorge un piccolo Santuario dedicato alla Madonna della Galvana.\nLa tradizione popolare vuole che in zona Galvana, presumibilmente intorno al 1686, dopo la rottura degli argini del fiume Po, venisse visto galleggiare sulle acque che avevano invaso la zona, un quadro raffigurante una Madonna.\nIl quadro si ferm\u00f2 fra i rami di una pianta di sambuco. L'immagine dipinta su carta, divenne subito oggetto di devozione. Trasportato il quadro nella Chiesa Parrocchiale di Santa Maria Assunta a Villanova Marchesana (Ro) che allora deteneva la giurisdizione parrocchiale dell'intero territorio Berrese, si dice che Essa ritornasse miracolosamente nel luogo del primo rinvenimento. Si increment\u00f2 cos\u00ec la devozione, mai affievolitasi nel tempo.\nNel 1803 compare la prima documentazione sicura della presenza del capitello, seguito dalla costruzione di una celletta e successivamente circa nel 1842 di un vero e proprio oratorio.\nNel 1915, un incendio causato dalle numerose lampade votive, caus\u00f2 ingenti danni alla struttura, risparmiando per\u00f2 il dipinto.\nNegli anni l'oratorio sub\u00ec svariati lavori che ne modificarono la struttura e le dimensioni.\nRecenti lavori di ristrutturazione a cura della comunit\u00e0 Berrese, di un gruppo di volontari e dell'impegno dell'arciprete Don Leonardo Bacelle, hanno modificato l'interno e l'esterno del santuario cos\u00ec come oggi lo vediamo.\nOgni cinque anni (l'ultima volta \u00e8 stato nel 2015) durante il mese di maggio, il dipinto viene ospitato dalle famiglie Berresi, durante le celebrazioni del mese Mariano, tutte le sere presso la famiglia ospitante si recita il S.Rosario al cospetto del dipinto, solennemente addobbato e si prosegue in pellegrinaggio verso la famiglia che lo accoglie per la sera successiva. Le celebrazioni si concludono con il pellegrinaggio lungo l'argine del fiume Po al Santuario della Galvana, presieduto dall'Arcivescovo, dove il quadro viene riposto.\nCuriosit\u00e0.\nIl paese risulta essere attraversato dal percorso ciclabile Destra Po, che si snoda per circa 120 chilometri in lunghezza tra i paesi del comune di Riva del Po. Risulta essere inoltre produttore storico di bocce da gioco. \nDal 2002, inoltre il paese \u00e8 sede della Fiera Mondiale della Zanzara, festa tipicamente svolta in agosto. \nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "670", "revid": "124430696", "url": "https://it.wikipedia.org/wiki?curid=670", "title": "Bernoulli (famiglia)", "text": "La famiglia Bernoulli aveva origini in Anversa. Da qui fugg\u00ec nel 1583 per sottrarsi al massacro degli Ugonotti perpetrato dai Cattolici. Dopo un periodo di rifugio a Francoforte sul Meno, la famiglia si trasfer\u00ec in Svizzera e si stabil\u00ec a Basilea. Si distinse per aver annoverato, fra i suoi membri, importanti scienziati e studiosi.\nDescrizione.\nIl fondatore della dinastia dei Bernoulli si alle\u00f2 con una delle pi\u00f9 vecchie famiglie di Basilea e divent\u00f2 un commerciante di successo. Anche Nicola il Vecchio, capostipite della tavola genealogica, fu un commerciante come lo erano stati suo nonno e il suo bisnonno; tutti avevano sposato delle figlie di commercianti e, tranne il bisnonno, avevano accumulato ingenti fortune. Il primo che si allontan\u00f2 dalla tradizione si fece medico; il genio matematico, tuttavia, forse latente da qualche generazione, si manifest\u00f2 a partire dai figli di Nicolaus Bernoulli.\nTra i membri di questa famiglia, infatti, circa una dozzina (si veda l'albero genealogico) si affermarono nel campo della matematica e della fisica e quattro furono eletti membri stranieri dell'Acad\u00e9mie des Sciences. Il primo a raggiungere una posizione preminente nel campo della matematica fu Jakob Bernoulli, conosciuto anche come Jacques o James.\nNessuna famiglia nella storia della matematica ha prodotto tanti matematici celebri come i Bernoulli. Diversi membri della famiglia hanno contribuito alle scienze al punto che spesso nello studio di tali discipline si incontra il cognome Bernoulli.\nVista la ricorrenza dei nomi all'interno della famiglia, alcuni dei personaggi vengono citati con un progressivo, come i membri di una dinastia; inoltre, tenuto conto delle origini e di altri aspetti della storia, vengono citati sia con i nomi tedeschi sia con i nomi francesi.\nCuriosit\u00e0.\nContrariamente ad altri scienziati della loro epoca, poco o nulla conosciuti, la famiglia Bernoulli fu una dinastia di geni e scienziati che godette, gi\u00e0 all'epoca, di un'enorme fama e popolarit\u00e0, fino a costituire sinonimo, nell'immaginario popolare, di portatori di inarrivabile scienza.\n\u00c8 noto un aneddoto che amava ricordare Daniel Bernoulli, il quale, presentatosi a un compagno di viaggio con il suo cognome, ricevette dall'interlocutore una risposta tra l'incredulo e il sarcastico:\nAlla famiglia Bernoulli \u00e8 stato dedicato un asteroide, 2034 Bernoulli."}
{"id": "671", "revid": "466539", "url": "https://it.wikipedia.org/wiki?curid=671", "title": "Beno\u00eet Mandelbrot", "text": "Biografia.\nNato in Polonia da una famiglia ebraica di origini lituane, ha vissuto in Francia per buona parte della sua vita. La famiglia aveva una forte tradizione accademica: sua madre era laureata in medicina e suo zio Szolem Mandelbrot era un famoso matematico specialista in analisi matematica; suo padre si occupava della vendita di abiti. Nel 1936 la famiglia lasci\u00f2 la Polonia per Parigi. A Parigi fu iniziato alla matematica dai suoi due zii, che contribuirono alla sua istruzione e formazione, sia scientifica che umanistica. Nel 1939, a causa dello scoppio della guerra, si trasfer\u00ec con la famiglia a Tulle, un paesino della Francia centrale, dove si diplom\u00f2 nel 1942.\nEducato in Francia, ha sviluppato la matematica di Gaston Julia e ha dato inizio alla rappresentazione grafica di equazioni su computer. Mandelbrot \u00e8 il fondatore di ci\u00f2 che oggi viene chiamata geometria frattale e ha dato il proprio nome a una famiglia di frattali (detti appunto \"frattali di Mandelbrot\") e a un particolare insieme (detto insieme di Mandelbrot). A partire dai primi anni sessanta e fino ai giorni nostri l'applicazione della geometria frattale a questioni economiche ha condotto Mandelbrot a mettere in discussione alcuni consolidati fondamenti dell'economia classica e della finanza moderna, quali l'ipotesi di razionalit\u00e0 dei comportamenti degli agenti economici, l'ipotesi dell'efficienza del mercato, e quella secondo cui i movimenti dei prezzi di mercato sono descrivibili come un cammino casuale (\"random walk\") in analogia al moto browniano di una particella in un fluido.\nMandelbrot scopr\u00ec il suo frattale quasi per caso nel 1979, mentre conduceva degli esperimenti per conto del Thomas J. Watson Research Center dell'IBM, dove, con l'aiuto della computer grafica, pot\u00e9 dimostrare che il lavoro di Julia del 1918 (che suo zio gli aveva consigliato nel 1945), poteva essere uno dei frattali pi\u00f9 affascinanti; una delle numerose curiosit\u00e0 del frattale di Mandelbrot \u00e8 che esso comprende, pur nella sua semplicissima formula, anche il frattale di Julia.\nI suoi lavori sui frattali in quanto matematico impiegato all'IBM gli hanno fruttato una \"Emeritus Fellowship\" ai laboratori di ricerca \"T. J. Watson\". L'analisi frattale delle variabili economiche e finanziarie ha portato nell'ultima decade alla nascita della cosiddetta finanza frattale, nella quale secondo lo stesso Mandelbrot sono attualmente impegnati almeno un centinaio di ricercatori. Altri ricercatori sono impegnati nel pi\u00f9 vasto campo dell'econofisica. Mandelbrot dimostr\u00f2 anche che i frattali possono essere la chiave di lettura delle forme presenti in natura, dando il via a una sezione della matematica che studia la teoria del caos.\nNel 1993 gli \u00e8 stato conferito il prestigioso Premio Wolf per la fisica, \"per aver trasformato la nostra visione della natura\". Il 19 marzo 2007 ha tenuto una \"Lectio Magistralis\" dal titolo \"Il liscio, il ruvido e il meraviglioso\" durante il Festival della Matematica a Roma.\nNumerose universit\u00e0 del mondo gli hanno conferito la laurea honoris causa; in Italia l'Universit\u00e0 degli studi di Bari gliene ha conferita una in Medicina e Chirurgia il 13 novembre 2007 con la seguente motivazione: \"\"La visione altamente unificante del fenomeno della vita che ci offre il professor Mandelbrot, si riflette in campo medico con un approccio unitario, prima sconosciuto, alla malattia e alla persona malata\". In occasione del conferimento della laurea, il prof. Mandelbrot ha tenuto una \"lectio magistralis\" intitolata \"Fractals in Anatomy and Physiology\"\", nella quale fra l'altro affermava: \nMandelbrot muore il 14 ottobre 2010, all'et\u00e0 di 85 anni, a causa di un cancro del pancreas."}
{"id": "673", "revid": "1864952", "url": "https://it.wikipedia.org/wiki?curid=673", "title": "Bjarne Stroustrup", "text": "Biografia.\nStroustrup \u00e8 il creatore del C++, per il quale ha scritto le definizioni iniziali e prodotto la prima implementazione; ha scelto e formulato il criterio di progettazione di tale linguaggio come responsabile per l'elaborazione delle estensioni proposte nel comitato di standardizzazione.\nStroustrup ha inoltre scritto quello che molti considerano il testo standard di introduzione al linguaggio, \"The C++ Programming Language\" (titolo italiano: \"C++ Linguaggio, libreria standard, principi di programmazione\", ISBN 88-7192-078-3), giunto alla quarta edizione. Il testo \u00e8 stato rivisto tre volte per adattarsi all'evoluzione del linguaggio e al lavoro del comitato di standardizzazione del C++. La versione pi\u00f9 recente risale al 2011 ed \u00e8 contenuta nel documento ISO/IEC 14882-2011.\n\"Cursus Studiorum\".\nBjarne Stroustroup \u00e8 \"Cand. Scient. in Mathematics and Computer Science\" (1975) all'universit\u00e0 di Aarhus, Danimarca e \"Ph.D. in Computer Science\" (1979) all'Universit\u00e0 di Cambridge, Inghilterra."}
{"id": "675", "revid": "1370701", "url": "https://it.wikipedia.org/wiki?curid=675", "title": "Barzio", "text": "Barzio (: ; \"B\u00e0rs\" in dialetto valsassinese) \u00e8 un comune italiano di abitanti della provincia di Lecco in Lombardia. Anticamente era anche conosciuto coi nomi di Barzo, Barso, Barsio.\nGeografia fisica.\nBarzio sorge all'interno di una conca del cosiddetto Altopiano Valsassinese, che sovrasta la valle sul versante est, in posizione opposta rispetto alle Grigne, tra il colle di Balisio e le Chiuse di Introbio.\nOrigini del nome.\nLa radice \"Bar-\" fa supporre un'origine ligure.\nStoria.\nDa Barzio, in epoca romana, passava la \"via Spluga\", strada romana che metteva in comunicazione Milano con Lindau passando dal passo dello Spluga.\nDurante il Medioevo, a Barzio erano in vigore i cosiddetti \"Statuti civili e criminali della comunit\u00e0 Valsassinese\".\nFeudo dei Della Torre, sotto il Ducato di Milano Barzio fu quindi infeudato a Facino Cane (1409) e, in seguito, al Medeghino.\nNel XVI secolo contava solo poco pi\u00f9 di trecento abitanti che vivevano in semplici case di legno con loggiati, verso la fine dell'Ottocento, con il miglioramento economico e sociale della popolazione, apparvero le prime ville e successivamente, con l'avvento del turismo di massa, numerosi condomini.\nIl paese \u00e8 considerato capoluogo turistico della Valsassina e offre numerose opportunit\u00e0 agli sportivi; da qui parte infatti una funivia, attiva gi\u00e0 dagli anni '60, che conduce agli impianti di risalita dei Piani di Bobbio e della Valtorta costituendo il comprensorio sciistico pi\u00f9 vicino a Milano ed alla Brianza.\nSimboli.\nLo stemma del Comune di Barzio \u00e8 stato concesso con decreto del presidente della Repubblica del 22 settembre 1992.\nLo stemma del paese si basa su una proposta formulata dallo studioso di storia locale Pietro Pensa. Le tre stelle ad otto punte ed il leone ricordano la Valsassina e l'importanza di questo paese per tutta la Valle.\nIl monogramma AR \u00e8 presente negli stemmi della famiglia Arrigoni e richiama alla beata Guarisca Arrigoni, nata a Barzio nel 1382, che nel XV secolo fond\u00f2 l'ospedale della Valle a Concenedo.\nIl manzo passante \u00e8 simbolo della famiglia Manzoni, originaria della Valsassina.\nImmigrazione.\nNumero di stranieri nel 2006:\nCultura.\nBiblioteche.\nLa Biblioteca comunale ha sede a Palazzo Manzoni in via Alessandro Manzoni 12.\nFondo Biblioteca manzoniana: dotazione della Biblioteca comunale \u00e8 dedicato interamente alla figura di Alessandro Manzoni, alle sue opere ed alla relativa critica.\nMuseo Medardo Rosso.\nIl Museo Medardo Rosso ha sede in via Baruffaldi 4.\nEventi.\nNelle prime settimane di giugno fino al 2019 veniva organizzato il Nameless Music Festival, che si \u00e8 successivamente spostato ad Annone di Brianza.\nComunit\u00e0 montana.\nFa parte della Comunit\u00e0 montana della Valsassina, Valvarrone, Val d'Esino e Riviera.\nSport.\nNel 1979 Barzio \u00e8 stata sede d'arrivo della 18\u00aa tappa del Giro d'Italia, partita da Trento.\nNel 2004 il comune ha ospitato a manifestazione di wrestling \"Cold War\", organizzato dall'Italian Championship Wrestling."}
{"id": "679", "revid": "1318658", "url": "https://it.wikipedia.org/wiki?curid=679", "title": "Belleville (Parigi)", "text": "Belleville \u00e8 il 77\u00ba quartiere amministrativo di Parigi, situato nel XX \"arrondissement\", nella zona orientale della citt\u00e0.\nL'antico comune di Belleville si estendeva anche nella parte sud dell'odierno XIX \"arrondissement\" e, in piccola parte, nel X e nell'XI.\nA ridosso del quartiere si trova il cimitero di P\u00e8re-Lachaise. Sugli scalini del portone situato al 72 di rue Belleville nacque \u00c9dith Piaf. Vi si svolgono le vicende narrate in molti dei romanzi di Daniel Pennac (\"ciclo di Malauss\u00e8ne\"), che vive nel quartiere medesimo.\nDa sempre quartiere operaio (negli ultimi anni imborghesito), punto di incontro di culture diverse, \u00e8 stato spesso connotato come centro di vitalit\u00e0, colori, multiculturalit\u00e0."}
{"id": "680", "revid": "125713904", "url": "https://it.wikipedia.org/wiki?curid=680", "title": "Puffinus puffinus", "text": "La berta minore atlantica (Puffinus puffinus ) \u00e8 un uccello marino appartenente alla famiglia Procellariidae.\nDescrizione.\nLa berta minore atlantica \u00e8 lunga dai trenta ai trentotto centimetri, pesa dai 370 grammi ad oltre il mezzo chilo e ha un'apertura alare che varia dai 76 agli 89 centimetri.\nQuesto agile uccello marino possiede un piumaggio bicolore: nero nella parte superiore del corpo e bianco in quella inferiore. Il becco \u00e8 sottile, uncinato e nero.\nBiologia.\nLe berte si nutrono esclusivamente di pesci che cacciano durante le ore diurne in mare aperto. Di solito volano basse per individuare grandi banchi e quindi si tuffano inseguendo la preda anche per alcuni metri sott'acqua, oppure galleggiano in attesa che la preda passi nelle vicinanze. Nelle colonie rimane passiva fino al calare del sole per evitare gli attacchi di gabbiani e altri uccelli marini pi\u00f9 grandi.\nI nidi sono piccole buche del terreno, ma talvolta le uova vengono deposte sotto le rocce. I genitori covano a turno l'unico uovo, curano il piccolo per pi\u00f9 di due mesi e una settimana prima che inizi a volare lo abbandonano per migrare a sud.\nDistribuzione e habitat.\nComune in tutto l'Oceano Atlantico. \u00c8 un uccello migratore: passa l'estate, fino ad autunno inoltrato, nel nord Europa o nel New England, tra Islanda, Isole Canarie e Nordafrica. D'inverno migra a sud, soprattutto in Brasile, Argentina e Cile effettuando una migrazione di 20 000 chilometri. La migrazione viene svolta a tappe, l'animale non effettua un viaggio unico dall'oceano atlantico al sud America ma effettua almeno una tappa al fine di reintegrare le energie perse durante il volo e poter terminare la migrazione con successo. Non \u00e8 raro incontrarla anche in Sudafrica e nei Caraibi. Le zone di maggiore presenza sono comunque le isole gallesi e scozzesi, e le Faeroer.\nLa berta minore atlantica predilige il mare aperto e le scogliere rocciose dove si ritrova con i suoi simili in migliaia di individui.\nSistematica.\n\"Puffinus puffinus\" \u00e8 una specie monotipica, sebbene la sua classificazione sia ancora controversa. Dal 2000 le sottospecie \"P. p. yelkouan\" (berta minore mediterranea) e \"P. p. mauretanicus\" (berta delle Baleari) sono diventate specie a parte."}
{"id": "688", "revid": "767487", "url": "https://it.wikipedia.org/wiki?curid=688", "title": "Br\u00fcnn", "text": ""}
{"id": "691", "revid": "1344613", "url": "https://it.wikipedia.org/wiki?curid=691", "title": "Barbarossa (disambigua)", "text": "Persone.\nAttenzione! Le due voci Aruj Barbarossa e Khayr al-Din Barbarossa si riferiscono alla stessa persona"}
{"id": "696", "revid": "1924342", "url": "https://it.wikipedia.org/wiki?curid=696", "title": "Bono (cantante)", "text": "Biografia.\nInfanzia.\nPaul David Hewson, nasce a Dublino il 10 maggio 1960 al Rotunda Hospital, da Brendan Robert \"Bob\" Hewson, cattolico, e Iris Rankin, protestante. Da piccolo, Paul era molto vivace e allegro, e per questo la sua famiglia gli affibbi\u00f2 il soprannome \"l'Anticristo\". Frequenta le scuole elementari a Inkwell, una scuola della chiesa protestante, nonostante all'epoca, in un matrimonio tra protestante e cattolico, fosse di norma allevare i propri figli secondo i principi cattolici. Anche Norman, fratello maggiore di Paul, fu cresciuto con gli stessi principi.\nNel settembre del 1974, festeggia il cinquantesimo anniversario di matrimonio dei suoi nonni materni e, durante i festeggiamenti, il nonno muore. Al funerale del nonno, il 6 settembre, Iris, la madre, viene colpita da un aneurisma cerebrale e muore 4 giorni dopo, il 10 settembre. Paul rimane molto scosso da questo fatto, e anni dopo scriver\u00e0 molte canzoni sulla madre, tra le quali \"I Will Follow\", \"Tomorrow\", \"Out of Control\", \"Lemon\", \"Mofo\" e \"Iris (Hold me Close)\". Entra a far parte di un gruppo di ragazzi ribelli del suo quartiere, i Lipton Village, il cui scopo \u00e8 di evadere qualsiasi forma di legge: un atteggiamento che comunque non ha mai portato a gravi conseguenze.\nNei Lipton Village, era tradizione dare un soprannome a tutti i componenti: a Paul venne affibbiato il nome Bono Vox dall'amico e futuro membro dei Virgin Prunes, Fionan Hanvey, in arte Gavin Friday. Questo nomignolo trov\u00f2 spunto da un negozio di apparecchi acustici di Dublino, il Bonavox. A Bono inizialmente non piaceva il suo soprannome, ma cambi\u00f2 idea quando scopr\u00ec che, tradotto dal latino, voleva dire \"bella voce\" (nonostante la versione corretta sia \"Bona Vox\", al femminile, come il negozio). Successivamente, con il debutto discografico della band alla fine degli anni settanta, il nome d'arte \"Bono Vox\" fu ridotto a \"Bono\".\nBono frequenta il primo anno alla St. Patrick, dalla quale viene espulso perch\u00e9 sorpreso a tirare escrementi di cane alla sua professoressa di spagnolo. Viene mandato alla Mount Temple School, dove diventa popolare per la sua bella voce e per essere un abile suonatore di chitarra. Impara a suonare la chitarra grazie al fratello Norman, che gli presta il suo strumento e le intavolature delle canzoni dei Beatles. I gusti di Bono comprendono, oltre ai Beatles, Bob Marley, i Clash, Patti Smith, Marvin Gaye e i Ramones.\nAlla Mount Temple conosce Alison Stewart, con cui si fidanza nel 1975.\nAttivit\u00e0 musicale.\nGli U2.\nNel 1976 rispose al volantino di Larry Mullen lasciato su una bacheca della scuola, che cercava persone per formare una band. L'amico Reggie Manuel lo convinse ad andare a casa di Mullen per le prove. Si present\u00f2 come chitarrista, ma c'erano anche altri due chitarristi nel gruppo \"The Hype\" , Dave Evans (The Edge) e suo fratello Dick, e vista la notevole differenza tecnica tra Bono e gli altri due, Bono fin\u00ec con l'essere il cantante. A seguito dell'abbandono del gruppo di Dick Evans, presero il nome di U2. Faceva gi\u00e0 parte della band come bassista anche Adam Clayton.\nProgetti da solista.\nNel 1985 ader\u00ec al progetto Artists United Against Apartheid. In particolar modo scrisse e registr\u00f2 la canzone \"Silver and Gold\" per l'album Sun City, registrato per protestare contro la politica dell'apartheid tenuta dal Sudafrica.\nNel 2009 registra un video in cui ripresenta la cover della canzone \"War\" di Bob Marley. Tale brano ha la particolarit\u00e0 di essere interpretato da musicisti provenienti da diversi paesi del mondo. Ciascun contributo \u00e8 dato dall'artista direttamente dal proprio paese sotto l'insegna del progetto Playing for Change.\nIl 17 marzo 2020, l'artista pubblica sul sito ufficiale degli U2 il brano musicale inedito \"Let Your Love Be Known\", scritto per omaggiare il personale sanitario durante l'emergenza della pandemia di COVID-19. Il cantante ha dichiarato che il brano \u00e8 stato ispirato dagli italiani.\nCollaborazioni con Zucchero.\nLa prima collaborazione con il cantante italiano Zucchero Fornaciari ha visto Bono scrivere il testo inglese di \"Miserere\" del 1992. Successivamente a questo incontro, l'amicizia tra i due cantanti \u00e8 proseguita con gli anni, insieme alle collaborazioni. Nel 1998 Bono ha scritto il testo inglese del brano \"Blu\" del bluesman reggiano, e lo ha invitato all'evento benefico \"Net Aid\" al Wembley Stadium. I due hanno continuato a frequentarsi e a vedersi in occasioni ufficiali come i numerosi \"Pavarotti &amp; Friends\", per poi tornare a collaborare nel 2010 nel brano \"Someone Else's Tears\", contenuto in \"Chocabeck\". Nel 2015, infine, il frontman degli U2 ha invitato Zucchero alla seconda delle due tappe italiane dell\"'Innocence + Experience Tour\". Poco dopo Bono \u00e8 tornato nei panni di autore, per il testo del brano \"Streets of Surrender (S.O.S.)\", contenuto in \"Black Cat\" e dedicato alle vittime degli attentati del 13 novembre 2015 a Parigi. Durante i concerti italiani allo Stadio Olimpico del \"The Joshua Tree Tour 2017\", Bono ha voluto inserire all'interno dell'esecuzione di \"Beautiful Day\" una parte del brano \"Miserere\" di Zucchero Fornaciari, scritto da Bono stesso insieme al cantante reggiano, per omaggiare quest'ultimo in nome dell'amicizia decennale tra i due. Nel 2021 Bono ha partecipato alle registrazioni di \"Discover\", per il brano \"Canta la vita (Let Your Love Be Known)\", di cui \u00e8 autore originario.\nAttivit\u00e0 letteraria.\nIl cantante degli U2, oltre ad essere impegnato nella scrittura dei testi delle canzoni del proprio gruppo, ha avuto ulteriori esperienze in ambito letterario. Tra queste, ha scritto la sceneggiatura del film \"The Million Dollar Hotel\".\nIn pi\u00f9 di un'occasione ha scritto articoli giornalistici volti a promuovere le campagne portate avanti: la richiesta di cancellare il debito dei paesi in via di sviluppo, la volont\u00e0 di promuovere, assieme a Bill Gates, la campagna per la lotta contro l'AIDS in Africa.\nIl 23 marzo 2007 Bono scrive un articolo, pubblicato sul Corriere della Sera, per commemorare la nascita della Cee, avvenuta cinquanta anni prima. In tale articolo parla di come questa istituzione debba cercare di risolvere i problemi che affliggono l'Africa. Inoltre sottolinea come, donando unicamente lo 0,7% del proprio pil, l'Italia salverebbe milioni di persone in quel continente.\nIl 10 ottobre 2018, Bono pubblica un articolo sul quotidiano la Repubblica in cui esprime il proprio apprezzamento al progetto politico che ha portato alla nascita dell'Unione Europea.\nL'introduzione al libro dei salmi.\nNel 1999 ha scritto l'introduzione al \"Libro dei Salmi\", uno dei nove libri della Bibbia pubblicati singolarmente nella serie dei \"Libri Sacri\" tascabili del Canonato di Edimburgo.\nIn questa introduzione, l'artista spiega il suo avvicinamento alla fede ed alla bellezza che ha per lui l'Antico Testamento. Definisce, inoltre, l'autore dei salmi, il Re Davide, come una star della Bibbia, paragonandolo all'Elvis Presley del testo sacro: ci\u00f2 per il suo potere e per il piacere per le donne.\nSempre nell'introduzione, Bono spiega la nascita del brano \"40\", tratto dall'omonimo salmo, e del suo legame a questa lettura.\nLa fede.\nIl fatto di essere cresciuto in una famiglia in cui i propri genitori fossero di confessioni differenti, ha inciso profondamente nella crescita di Bono che ha dichiarato, in pi\u00f9 di un'occasione, di essere di fede cattolica. Tale scelta ha avuto un'incidenza nel testo di numerose canzoni degli U2. Primo, in ordine temporale, \u00e8 il brano \"Gloria\", contenuto nell'album \"October\", in cui Bono canta un vero e proprio inno a Dio. Ancora pi\u00f9 palese risulta essere il testo del brano \"40\", tratto dall'omonimo Salmo. Numerosi riferimenti a Dio compaiono anche nell'album \"Pop\".\nImpegni umanitari e politici.\nDal 1999 \u00e8 stato via via sempre pi\u00f9 coinvolto nella campagna per l'azzeramento del debito dei paesi del terzo mondo e per la difficile situazione dell'Africa. Nel maggio 2002 accompagn\u00f2 il Segretario del Tesoro statunitense Paul O'Neill in viaggio attraverso quattro Stati africani.\nNello stesso anno, Bono ha costituito un'organizzazione chiamata \"DATA\", (\"Debt, Aids, Trade in Africa\"), il cui obiettivo \u00e8 far crescere la consapevolezza circa l'immenso debito estero dell'Africa, l'incontrollabile diffusione dell'AIDS e le leggi del mercato che strangolano di fatto, impoverendoli, gli abitanti di quegli stati.\nNell'intento di accendere i riflettori sulla crisi dell'AIDS in Africa, Bono and\u00f2 alla Casa Bianca per un incontro privato col Presidente degli Stati Uniti George W. Bush, che aveva promesso 5 miliardi di dollari di aiuti per i paesi pi\u00f9 poveri del mondo che rispettassero i diritti umani. Bono accompagn\u00f2 il Presidente per un discorso sul prato della Casa Bianca. Bono disse:\nNel 2015 ha fortemente sostenuto la campagna del s\u00ec al \"referendum\" costituzionale del 22 maggio in Irlanda, poi approvato, che chiedeva di modificare l'articolo 41 della Costituzione del 1937 con l'inserimento del comma \"Il matrimonio pu\u00f2 essere contratto per legge da due persone, senza distinzione di sesso\", dichiarando di voler eliminare ogni discriminazione delle persone omosessuali.\nVita privata.\nBono \u00e8 sposato con Alison Stewart dal 1982. I due si sono conosciuti nel 1975, quando entrambi frequentavano la Mount Temple School di Dublino, e da allora non si sono pi\u00f9 separati.\nInsieme hanno avuto quattro figli: Jordan (nata il 10 maggio 1989), Memphis Eve (nata il 7 luglio 1991), Elijah Bob Patricius Guggi Q (nato il 18 agosto 1999) leader della rock band Inhaler e John Abraham (nato il 21 maggio 2001). La famiglia vive a Killiney, una localit\u00e0 vicino a Dublino.\nBono e Ali sono inoltre uniti dalla battaglia contro la povert\u00e0, che li ha portati a creare un marchio di abbigliamento per sostenere l'Africa: Edun.\nLa canzone \"Sweetest Thing\" degli U2 \u00e8 stata scritta da Bono per scusarsi con Ali perch\u00e9 aveva dimenticato il suo compleanno.\nIl 16 novembre 2014, Bono era in bici al Central Park a New York, quando \u00e8 stato investito da un altro ciclista, che pedalava a velocit\u00e0 sostenuta. Nell\u2019impatto violento il cantante ha riportato una \u201cfrattura facciale che interessa l\u2019orbita di un occhio\u201d, tre diverse fratture alla scapola sinistra, una a un dito e una all\u2019omero sinistro. Quest\u2019ultima era piuttosto preoccupante in quanto l\u2019osso si \u00e8 frantumato in sei parti e fuoriusciva dalla pelle.\n\u00c8 stato subito trasportato al pronto soccorso del New York-Presbyterian Hospital/Weill Cornell Medicine, dove \u00e8 stato sottoposto a TAC e radiografie ai raggi X, e poi operato d\u2019urgenza: un intervento durato ben cinque ore in sala operatoria, dove gli \u00e8 anche stata fissata una placca di metallo con 18 viti per sistemare l\u2019omero. Il giorno dopo, il cantante fu sottoposto a una seconda operazione per intervenire sul dito rotto. Il chirurgo traumatologo ortopedico Dean Lorich, che lo ebbe in cura, spieg\u00f2 che a Bono \u00e8 stato necessario un periodo di terapia molto mirata, con un atteso recupero totale. In seguito, Bono ha pubblicato sul sito ufficiale degli U2: \"Mentre scrivo, non \u00e8 chiaro se riuscir\u00f2 di nuovo a suonare la chitarra\", come riportato anche dalla rivista \"Cycling Weekly\".\nRiconoscimenti.\nBono \u00e8 stato posizionato al 32\u00ba posto nella lista dei 100 migliori cantanti secondo Rolling Stone, e tra le sue migliori \"tracce vocali\" si ricordano \"One\", \"Beautiful Day\", \"With or Without You\" e \"Where the Streets Have No Name\".\nNel 2002 il suo nome \u00e8 stato incluso nella lista dei \"100 Grandi Britannici\" promossa dalla BBC e votata dal pubblico (che include anche personalit\u00e0 irlandesi) vicino ad altri grandi del presente e del passato come Sir Winston Churchill, John Lennon, la Principessa Diana di Galles, la Regina Elisabetta II d'Inghilterra, il musicista Sir Bob Geldof, il calciatore David Beckham, Aleister Crowley e il leader punk Johnny Rotten dei Sex Pistols.\nInoltre, a seguito di un sondaggio effettuato nello stesso anno dalla rivista inglese \"Q\", questo artista risulta essere una delle persone pi\u00f9 influenti in ambito musicale.\nNel 2005 \u00e8 stato nominato \"Person of the Year\" (\"Persona dell'anno\"), insieme a Bill e Melinda Gates, da \"Time Magazine\". Sempre nello stesso anno, figurava nella lista dei 100 candidati a ricevere il Premio Nobel per la pace. Nel 2006, la canzone \"One\" da lui scritta e pubblicata nell'album \"Achtung Baby\" uscito nel 1991, viene dichiarata la canzone dal testo pi\u00f9 bello della storia della musica. \"One life with each other sisters, brothers...\", \u00e8 la frase che ha decretato il prestigioso riconoscimento.\nNel medesimo anno \u00e8 stato inserito nella Rock and Roll Hall of Fame come membro degli U2.\nIl 29 marzo 2007 viene insignito del titolo di \"Cavaliere\" dalla regina Elisabetta II per il grande contributo in ambito musicale e umanitario. Tuttavia non potr\u00e0 essere chiamato \"Sir\", titolo riservato ai soli cittadini britannici. Del titolo di \"Sir\" sono stati fregiati negli anni personaggi come Sean Connery, Elton John, Beatles, Simon Le Bon e Ridley Scott."}
{"id": "697", "revid": "804", "url": "https://it.wikipedia.org/wiki?curid=697", "title": "Bolla", "text": ""}
{"id": "698", "revid": "122680386", "url": "https://it.wikipedia.org/wiki?curid=698", "title": "Bastiglia (Italia)", "text": "Bastiglia (\"Bast\u00eea\" in dialetto modenese e carpigiano) \u00e8 un comune italiano di abitanti della provincia di Modena in Emilia-Romagna, situato circa 12\u00a0chilometri a nord rispetto al capoluogo, tra i fiumi Secchia e Panaro. Fa parte dell'Unione del Sorbara.\nStoria.\nSporadici rinvenimenti archeologici attestano una presenza sparsa di coloni romani nel periodo imperiale, similmente ai territori circostanti.\nIntorno all'anno Mille nel territorio s'insedi\u00f2 il casato dei conti Cesi di Modena. Una cappella dedicata a San Clemente, nel luogo leggermente pi\u00f9 elevato del circondario e quindi pi\u00f9 sicuro dalle inondazioni, \u00e8 citata in un documento di Corrado II il Salico alla chiesa di Modena del 1026. La corte che attorniava la fortificazione medioevale nei pressi della cappella , si chiam\u00f2 per alcuni secoli \"Villa de Cesi\" o \"Bastia de Cesi\". Parrocchia del circondario fu la chiesa di S.Maria del Pedagno, la cui presenza \u00e8 documentata gi\u00e0 nel 1104 e che venne demolita nel 1810-12.\nI Visconti l'occuparono per alcuni decenni nella prima met\u00e0 del XIV secolo. Il luogo aument\u00f2 d'importanza nella seconda met\u00e0 del secolo in seguito all'immissione del canale Naviglio nel Panaro, con l'edificazione del borgo cosiddetto di Bastia, dalla vicina fortificazione, e di Buonporto. I due borghi comprendevano depositi, mulini (nel XIX secolo a Bastia ve n'erano ben dodici) e luoghi di culto, con la cappella dedicata a san Nicola di Mira, protettore dei naviganti.\nIl 19 gennaio del 2014 Bastiglia viene sommersa dalle acque del fiume Secchia: le abbondanti precipitazioni del fine settimana avevano provocato un repentino innalzamento del livello del fiume che alle 6 del mattino della domenica rompe l'argine destro e invade le campagne e rapidamente sommerge l'intero territorio del Comune. Il giorno seguente il centro storico di Bomporto, paese confinante con Bastiglia, avr\u00e0 la stessa sorte.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2009 la popolazione straniera residente era di 473 persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:"}
{"id": "699", "revid": "287204", "url": "https://it.wikipedia.org/wiki?curid=699", "title": "Bisanzio", "text": "Bisanzio (; ) \u00e8 il pi\u00f9 antico nome dell'odierna citt\u00e0 di Istanbul, sulle rive del Bosforo, maggior centro urbano della Turchia. Il nome Bisanzio fu in particolare tenuto dalla citt\u00e0 nel periodo greco-romano, sino alla rifondazione della citt\u00e0 nel 330 per opera dell'imperatore romano Costantino con il nome di Nuova Roma ma poi nota come Costantinopoli. Il nome \u00e8 stato utilizzato anche per indicare la citt\u00e0 e l'Impero Romano d'Oriente dagli inizi del Medioevo sino alla caduta di Costantinopoli. Si trovava nei pressi del corno d'Oro, di fronte alla colonia greca di Calcedonia.\nStoria.\nLa Bisanzio greca.\nBisanzio venne fondata da coloni di Megara nel 659 a.C. e chiamata cos\u00ec in onore del loro re Byzas (o \"Byzantas\" o \"Megabyzes\", quest'ultimo probabilmente riferito a un omonimo o a un'erronea associazione con il satrapo della regione allora sotto l'influenza persiana).\nLa tradizione leggendaria vuole che il sito fosse scelto consultando l'Oracolo di Delfi, che consigli\u00f2 di creare la nuova citt\u00e0 facendo \"l'opposto del cieco\": il significato venne trovato ponendo la fondazione sulla riva opposta di Calcedonia, citt\u00e0 greca sul Bosforo, che \"ciecamente\" non aveva colto l'opportunit\u00e0 di essere costruita sull'alto sperone su cui Byzas fond\u00f2 la propria colonia. L'allusione alla cecit\u00e0 deriva, a quanto pare, dal fatto che i greci fondatori di Calcedonia, diciassette anni prima, non avendo notato il promontorio del Corno d'Oro, non sfruttarono appieno il punto di ancoraggio riparato e non si resero conto di quanto il sito fosse facilmente difendibile. Gi\u00e0 in epoca antica era noto che i bizantini abitavano \"in un posto che, per quanto riguarda la parte che d\u00e0 sul mare, si presenta come il pi\u00f9 adatto fra tutti quelli del mondo oggi abitato a garantire sia la sicurezza sia la prosperit\u00e0\".\nRimasta sostanzialmente ai margini delle vicende politiche che sconvolsero l'area nel periodo del conflitto greco-persiano, abile tuttavia nello schierarsi di volta in volta al fianco di ciascuno dei contendenti, accrebbe la sua prosperit\u00e0 e il suo potere grazie ai commerci, in quanto avvantaggiata dalla sua posizione strategica.\nGiunta a sfidare vittoriosamente Filippo II di Macedonia, resistendo a un suo tentativo di assedio, si pieg\u00f2 senza opporre resistenza al successore e figlio di questi, Alessandro Magno, entrando nella confederazione greca all'indomani della sconfitta delle forze congiunte di tebani e ateniesi per opera del Macedone.\nCon il crollo dell'impero asiatico creato da Alessandro e la susseguente formazione delle Diadochie, Bisanzio, sia pur appartenendo formalmente alla Diadochia dell'Asia Minore conserv\u00f2 uno status di citt\u00e0-stato, condizione che, peraltro, aveva mantenuto anche sotto Alessandro.\nPassata sotto il controllo indiretto del regno di Pergamo, una delle parti in cui si era frammentato il potentato dell'Asia Minore a seguito delle feroci lotte intestine che avevano funestato l'area, venne ceduta nel testamento di Attalo III, l'ultimo re di Pergamo, alla Repubblica romana, allora giovane potenza che si era affacciata da poco nella zona mediorientale.\nBisanzio romana.\nNel corso della prima guerra mitridatica (86 a.C.), il nuovo console Flacco si rec\u00f2 in Asia, per resistere a Lucio Cornelio Silla e porre fine alla guerra contro Mitridate VI del Ponto. Gaio Flavio Fimbria accompagn\u00f2 Flacco in questa spedizione. I rapporti tra Flacco e Fimbria degenerarono quando il primo, in occasione di un contrasto tra Fimbria e un questore in cui era stato chiamato a fare da arbitro, decise in favore del questore: Fimbria minacci\u00f2 di tornare a Roma, e Flacco lo conged\u00f2 dal servizio. Mentre Flacco era in viaggio via mare per Calcedonia, Fimbria agit\u00f2 le truppe presenti a \"Bisanzio\" e le convinse a ribellarsi a Flacco. Il console torn\u00f2 a Bisanzio, con l'intenzione di punire il rivoltoso, ma fu costretto a fuggire dalla citt\u00e0 e a rinchiudersi a Nicomedia. Fimbria arriv\u00f2 per\u00f2 a stanarlo fin l\u00ec, lo fece prendere e decapitare, gett\u00f2 la sua testa in mare e lasci\u00f2 il corpo senza sepoltura.\nQui pass\u00f2 Gaio Giulio Cesare Claudiano Germanico quando il patrigno, l'Imperatore Tiberio, gli affid\u00f2 un nuovo comando speciale in Oriente, conferendogli l\"imperium maius proconsolare\" su tutte le province orientali, al fine di risolvere il delicato problema armeno con il re dei Parti. Nel 69 durante la guerra civile di quel periodo, Tacito racconta che a \"Bisanzio\" fu raccolta una flotta da Gaio Licinio Muciano, alleato di Vespasiano, prima della sua marcia verso l'Italia contro le armate di Vitellio.\nLa duratura pace che la citt\u00e0 conobbe per quasi tre secoli, vitale per le sue attivit\u00e0 commerciali, non pu\u00f2 certo essere oscurata da un episodio di tradimento che la vide schierata con Pescennio Nigro contro Settimio Severo. La citt\u00e0 nella quale Nigro si era rifugiato, e che fu assediata, dopo che Nigro era stato sconfitto e ucciso a Isso (nel 194), e distrutta per vendetta fra il 193 e il 195 d.C. per ordine di Settimio Severo, con l'ordine di passare i diritti di citt\u00e0 alla vicina Perinto.\nGrazie all'intercessione del figlio Caracalla, Bisanzio fu ricostruita (c.a. 196 d.C.) dallo stesso Settimio Severo, divenuto Imperatore anche sull'Oriente, ottenendo nuovamente gli antichi privilegi e la sua precedente prosperit\u00e0 grazie all'ampliamento a 200 ettari rispetto all'estensione precedente.\nLa Historia Augusta racconta che al tempo dell'Imperatore Gallieno (nel 262):\nPoco dopo lo stesso Gallieno mosse contro i soldati che avevano compiuto un tale eccidio, e ne fece grande strage, come esempio per tutti coloro che si macchiavano di un simile delitto. Qui pass\u00f2 l'Imperatore Aureliano recandosi a combattere, contro la regina Zenobia. Poi nel 275, in seguito a una ribellione nei suoi pressi mor\u00ec.\nDurante la guerra civile dei primi due decenni del IV secolo, nel febbraio del 313 Licinio si rec\u00f2 a \"Mediolanum\", per incontrare Costantino I, divenuto l'unico imperatore della parte occidentale dopo aver sconfitto Massenzio: i due strinsero un'alleanza, rafforzata dal matrimonio di Licinio con la sorella di Costantino, Flavia Giulia Costanza. L'alleanza tra Licinio e Costantino escludeva chiaramente il terzo imperatore, Massimino Daia, che si fece proclamare unico imperatore dalle truppe e mosse dalla Siria verso occidente con un esercito di armati, conquistando Bisanzio dopo soli 11 giorni: Poco dopo per\u00f2 fu sconfitto da Licino nella battaglia di Tzirallum il 30 aprile dello stesso anno, morendo poco dopo a Tarso, e lasciando di fatto solo due augusti: Costantino per l'Occidente e Licinio per l'Oriente.\nAncora Bisanzio fu coinvolta nella parte finale della guerra civile tra i due contendenti. Nel 324, infatti, la pace termin\u00f2 dopo sei anni, e si ebbe un primo scontro ad Adrianopoli in Mesia dove Costantino, pur in inferiorit\u00e0 numerica, ebbe la meglio su Licinio, che fu costretto a rifugiarsi a Bisanzio, dove parte delle sue truppe rimasero assediate fino al termine della guerra. Dopo un nuovo scontro ancora favorevole a Costantino nell'Ellesponto, Licinio, assediato a Nicomedia (difesa da soli armati), mentre cadevano Bisanzio e Calcedonia, usc\u00ec dalla citt\u00e0 e si consegn\u00f2 a Costantino, il quale lo mand\u00f2 in esilio come privato cittadino a Tessalonica. Costantino fu cos\u00ec l'unico padrone del mondo romano.\nLa rifondazione come Costantinopoli-Nuova Roma e l'et\u00e0 bizantina.\nLa centralit\u00e0 di Bisanzio, sia rispetto allo scacchiere danubiano sia rispetto a quello orientale, attrasse Costantino I che, l'11 maggio 330, la rifond\u00f2 come \"Nova Roma\". Presto la citt\u00e0 assunse il nome di Costantinopoli, ossia \"citt\u00e0 di Costantino\" (in greco , \"Costant\u00ednou p\u00f3lis\"), dopo che un sogno profetico gli indic\u00f2 il posto dove stabilire la citt\u00e0.\nCostantino allarg\u00f2 lo spazio contenuto all'interno della cinta muraria fino a 700 ettari, aggiungendovi numerosi edifici, templi e strutture pubbliche di grande pregio. La citt\u00e0, divenuta una delle capitali dell'Impero Romano e in seguito capitale dell'Impero Romano d'Oriente, perse definitivamente la denominazione \"Bisanzio\". \u00c8 sopravvissuto invece l'aggettivo \"bizantino\", che viene utilizzato con riferimento all'arte, alla storia, alla cultura e allo stesso Impero bizantino, che ebbe Costantinopoli per capitale anche se l'appellativo bizantino appartiene alla storiografia moderna. Durante l'Impero e fino alla conquista Ottomana del 1453 gli abitanti definivano s\u00e9 stessi come Romani.\nL'odierna Istanbul.\nLa conquista ottomana, conclusasi con il vittorioso assedio terminato il 29 maggio del 1453, trasform\u00f2 la citt\u00e0 nella nuova capitale dell'Impero Ottomano e, dal 1517, essa fu sede del califfato. Il Sultano prese fra l'altro il titolo di Imperatore dei Romani.\nLa dura sconfitta ottomana nella prima guerra mondiale pose fine, nel 1922, al vecchio impero. Quando nel 1923 fu fondata la Repubblica di Turchia, la capitale venne spostata ad Ankara, mentre una legge del 1930 stabiliva ufficialmente per la citt\u00e0 il nome di Istanbul."}
{"id": "702", "revid": "84184", "url": "https://it.wikipedia.org/wiki?curid=702", "title": "Ballo", "text": "Per ballo si intende una molteplicit\u00e0 di forme di danza eseguite nella maggior parte dei casi per puro divertimento e al fine di socializzare e definire i rapporti all'interno di un gruppo.\nIl ballo, a differenza della danza vera e propria come \u00e8 comunemente intesa (danza accademica), non \u00e8 quasi mai finalizzato alla rappresentazione. Nel teatro e nel cinema pu\u00f2 essere inserito in determinate scene, come molti altri elementi di supporto.\nForme di ballo.\nVi sono numerosi stili di ballo associati a diverse forme musicali:"}
{"id": "706", "revid": "2039709", "url": "https://it.wikipedia.org/wiki?curid=706", "title": "Bivalvia", "text": "I bivalvi (Bivalvia ), detti anche lamellibranchi o pelecipodi, sono una classe del phylum dei Mollusca, e comprende specie generalmente marine ma ne esistono anche di acqua dolce come la specie \"Anodonta anatina\": tra i pi\u00f9 noti ci sono le vongole e i mitili.\nDescrizione.\nPresentano un guscio (conchiglia) di calcite o aragonite (due forme di carbonato di calcio), composto da due apparati distinti detti valve, generalmente simmetriche, unite da una cerniera mobile. Ciascuna valva ha un punto pi\u00f9 elevato, detto umbone.\nLe valve si chiudono per azione di uno o due muscoli adduttori, formati da fasci muscolari lisci e striati in grado di chiudere le valve velocemente e permettere a queste di rimanere serrate per lungo tempo senza grande dispendio energetico. Insieme alla cerniera \u00e8 presente un legamento interno che, contrariamente agli adduttori, tende ad aprire le valve.\nGli adulti hanno mobilit\u00e0 molto limitata e presentano adattamenti alla vita sedentaria bentonica: infatti hanno un piede non adatto alla locomozione che nelle specie che vivono semisepolte nel sedimento viene usato per scavare. La morfologia del piede, la muscolatura e la pressione dell'emolinfa coadiuvano l'inserimento dell'animale nella sabbia.\nAlcuni bivalvi sono in grado di muoversi: per esempio i pettini (\"Pecten jacobaeus\") aprendo e chiudendo le due valve della conchiglia producono flussi d'acqua che li fanno muovere a balzi.\nSono animali filtratori, in cui il capo non \u00e8 differenziato ed il sistema nervoso \u00e8 notevolmente semplificato. Manca un vero e proprio cervello, ma sono presenti diversi gangli.\nI bivalvi posseggono chemiorecettori e meccanorecettori. Alcuni bivalvi, in particolare quelli di acque profonde, sono interamente privi di occhi; altri hanno occhi molto semplificati, in grado di percepire solo le variazioni di luce; altri infine hanno piccoli occhi anche molto complessi, ma la mancanza di un'adeguata struttura cerebrale rende improbabile che possano elaborare vere immagini.\nLa cavit\u00e0 del mantello corrisponde allo spazio tra le due parti dell'animale aderenti alle valve. Essa \u00e8 attraversata da un flusso d'acqua che permette la respirazione e la nutrizione. Infatti le particelle alimentari sono trattenute da particolari branchie a forma di pettine, dette ctenidi, presenti in molti gruppi di molluschi. Nei bivalvi gli ctenidi sono sempre due; l'acqua viene incanalata ad essi tramite due sifoni, uno d'ingresso e l'altro d'uscita, che in alcuni casi (come per i Thraciidae) possono essere fusi alla base.\nLa maggior parte dei bivalvi \u00e8 a sessi separati.\nTassonomia.\nDifferenze con altri gruppi tassonomici muniti di conchiglia.\nMolti molluschi hanno conchiglie composte di un unico pezzo: in modo evidente, per esempio, i Gasteropodi (tra cui le comuni chiocciole), gli Scafopodi, i Monoplacofori; in modo meno evidente i Cefalopodi, nei quali la conchiglia pu\u00f2 essere molto ridotta o anche assente. Pi\u00f9 complesso il caso dei chitoni, nei quali la conchiglia \u00e8 composta da un certo numero di piastre.\nTra i molluschi, per\u00f2, solo nei bivalvi e nel gruppo estinto dei Rostroconchi la conchiglia \u00e8 formata da due valve distinte e incernierate tra loro. I Rostroconchi, che un tempo furono considerati parte dei bivalvi, vengono oggi considerati una classe parallela, antenati forse degli Scafopodi.\nAl di fuori dei Molluschi, esiste un altro gruppo di animali che possiede conchiglie formate di due valve incernierate. Sono i Brachiopodi, che formano addirittura un tipo (phylum) a s\u00e9 stante. Le differenze tra i brachiopodi (oggi poco comuni) e i bivalvi sono numerose. I bivalvi sono simmetrici rispetto al piano di unione delle due valve (detto commessura) le due valve prese da sole sono infatti pressoch\u00e9 identiche. Nei brachiopodi invece il piano di simmetria \u00e8 perpendicolare al piano di unione delle valve, si riconoscono infatti due valve diverse : quella pi\u00f9 grande detta ventrale, e quella pi\u00f9 piccola della dorsale. Inoltre, le conchiglie dei brachiopodi contengono anche fosfato di calcio (oltre al carbonato di calcio che \u00e8 comune ai due gruppi). Altre differenze riguardano la morfologia interna.\nImportanza economica.\nL'importanza economica dei bivalvi \u00e8 notevole nel campo dell'alimentazione umana, a cominciare da tempi antichi.\nI romani amavano in particolare le ostriche, che venivano anche allevate, e che sono citate persino in poesia, da Giovenale e Marziale. \nOltre all'uso alimentare, alcuni bivalvi hanno (o hanno avuto) importanza economica per altri tipi di prodotti:"}
{"id": "707", "revid": "125705302", "url": "https://it.wikipedia.org/wiki?curid=707", "title": "Baseball", "text": "Il baseball (; tradotto come pallabase o palla base, raramente palla a base) \u00e8 uno sport di squadra in cui due squadre composte da nove giocatori si affrontano per nove \"inning\" in ciascuno dei quali le due squadre si alternano nella fase di attacco e di difesa.\nIl lanciatore (della squadra in difesa) lancia la palla verso il ricevitore, situato dietro alla casa base, dove \u00e8 presente anche il battitore (della squadra in attacco), che cerca di colpirla \"in battuta\" con la mazza, in modo da avanzare in senso antiorario su una serie di quattro \"basi\", poste agli angoli di un rombo chiamato diamante, e tornare infine al punto di partenza (\"casa base\"), segnando cos\u00ec un punto (\"run\") per la propria squadra. La squadra in difesa, composta oltre che dal lanciatore (in attacco), da altri giocatori posti in diversi punti del campo, cercher\u00e0 di eliminare il battitore facendo giungere la palla ad una base prima del battitore, oppure semplicemente afferrando al volo la palla battuta.\nDisciplina olimpica dal 1992, il baseball venne rimosso dai Giochi Olimpici dopo Pechino 2008; tuttavia \u00e8 stato reinserito nel programma a cinque cerchi dai Giochi della XXXII Olimpiade di Tokyo, nel 2021.\nStoria.\nLa data della nascita del baseball \u00e8 incerta, come anche in altri sport, ma in un manoscritto datato 1021 e scritto in Francia vengono riportate scene di un gioco simile al baseball, praticato da monaci francesi. Sembra tuttavia che lo sport abbia preso origine in Nord America verso la prima met\u00e0 del XVIII secolo come variante del \"rounders\", gioco molto popolare in Gran Bretagna ed in Irlanda. Un altro sport piuttosto simile nei gesti atletici al baseball, il cricket, sembra non abbia alcun legame n\u00e9 con il rounders n\u00e9 con il baseball. Numerose fonti testimoniano l'esistenza negli Stati Uniti, a partire dal 1830, di giochi con regole molto simili al baseball, anche se in forma molto pi\u00f9 semplice rispetto alla forma attuale. Del 1839 \u00e8 la costituzione della prima societ\u00e0 organizzata, il \"New York City's Knickerbockers club\", di cui un membro, Alexander Cartwright, si incaric\u00f2 di codificare le regole del baseball, regole ancora rispettate. Sebbene la codifica delle regole di gioco sia stata nel passato attribuita ad Abner Doubleday, Cartwright \u00e8 considerato ufficialmente l'inventore del moderno sport del baseball con dichiarazione del congresso degli Stati Uniti del 3 giugno 1953.\nIl primo incontro di baseball \u00e8 datato 19 giugno 1846: fu giocato a Hoboken (New Jersey) dai New York Knickerbockers e dai New York Nine (23-1) e dur\u00f2 solamente quattro inning. Altri incontri sporadici vennero praticati per decenni, vennero fondate nuove societ\u00e0 sportive e nel 1850 venne costituita la NABBP (\"National Association of Base Ball Players\"). Il primo campionato con un'organizzazione strutturale simile a quelli moderni \u00e8 del 1871 e fu organizzato dalla NABBP. Con l'aumentare del numero di squadre vennero aumentati i campionati, venne istituita la National League, ancora esistente, nel 1876 e la Negro League, campionato defunto istituito esclusivamente per far giocare i giocatori afroamericani. La Western League, istituita nel 1873, arriv\u00f2 a rivaleggiare con la National League. Molti giocatori non potevano cambiare la societ\u00e0 di appartenenza se la destinazione era una societ\u00e0 di un'altra lega. La cosa provoc\u00f2 numerose dispute legali sia tra le due leghe sia tra le varie societ\u00e0.\nSi arriv\u00f2 ad un compromesso solo nel 1903, anno in cui la NABBP mise in accordo le due leghe maggiori, si decise di organizzare delle partite finali da giocare tra i vincitori delle due leghe, nacquero le prime World Series. Intanto la Western League venne sorpassata dalla American League. Le due leghe, American e National, sono tuttora esistenti e formano la Major League Baseball, l'organo centrale del baseball statunitense.\nI primi incontri dimostrativi di baseball, al di fuori degli Stati Uniti e del Canada, ebbero luogo a partire dal 1874 in Inghilterra, in cui societ\u00e0 di baseball di Boston e Filadelfia organizzarono eventi sportivi con locali societ\u00e0 di cricket, sport molto diffuso allora. Vennero organizzati altri tour, nell'estate del 1888-89, di All Star game, partite dimostrative giocate dai migliori talenti statunitensi, nelle Hawaii, in Australia, Nuova Zelanda e nelle isole del Sud Pacifico. Molti altri incontri vennero organizzati in tutta Europa e Nordafrica, e successivamente vennero fondate le prime federazioni, le prime leghe e organizzati i primi campionati. Il primo campionato inglese risale al 1890, mentre in Irlanda il primo campionato venne istituito trenta anni dopo, intorno al 1922. Nello stesso anno prese il via la Honkbal Hoofdklasse, il campionato olandese. In alcune nazioni europee a causa del secondo conflitto mondiale e dell'associazione del baseball alla cultura americana, lo sport attecch\u00ec solamente a partire dagli anni cinquanta, come in Germania (Bundesliga) e in Italia (IBL). Le nazioni europee con campionati regolari di baseball sono 22.\nA Cuba, una delle capitali mondiali del baseball, lo sport arriv\u00f2 nel 1878. Il 13 dicembre di quell'anno Esteban Bell\u00e1n, un giocatore professionista statunitense del periodo, organizz\u00f2 un primo incontro dimostrativo tra giocatori cubani; da allora, lo sport si diffuse notevolmente fino ad avere rilevanza internazionale.\nDa Cuba, lo sport si diffuse in molti paesi caraibici e latinoamericani. Tra questi, i pi\u00f9 competitivi a livello mondiale sono Repubblica Dominicana, le Antille olandesi, Porto Rico, Colombia, Costa Rica e Venezuela.\nIl Giappone fu la prima nazione asiatica a sperimentare il baseball. Lo sport venne introdotto nella prima met\u00e0 del 1870 da parte dello statunitense Horace Wilson; la prima societ\u00e0, denominata \"Shimbashi Athletic Club\", fu formata nel 1878 per l'operato di Hiroshi Hiraoka, uno studente giapponese che aveva vissuto per un certo periodo negli Stati Uniti. Col passare degli anni e la nascita di nuove societ\u00e0 venne organizzato il primo campionato professionistico nel 1922. Prima di allora molti incontri venivano organizzati nelle universit\u00e0 e lo sport si diffuse di conseguenza tra i giovani. Il campionato professionistico del 1923 fall\u00ec per ragioni economiche, da allora fino alla nascita della \"Japanese Baseball League\" del 1934 i campionati si formavano e fallivano a pi\u00f9 riprese, ma intanto i campionati universitari erano ben organizzati. La JBL dur\u00f2 fino al 1950, anno in cui venne istituita la Nippon Professional Baseball, campionato ancora esistente e molto competitivo, al punto che molti giocatori che si sono formati in quel campionato sono divenuti star della MLB. Dal Giappone la diffusione del baseball nelle zone limitrofe fu rapida. A Taiwan ad esempio, isola sotto l'egemonia giapponese dal 1895 al 1945, venne introdotto nella fine dell'Ottocento. Dal 1945, anno in cui l'isola entr\u00f2 sotto la giurisdizione cinese, lo sport si diffuse anche in Cina. In Corea il baseball si diffuse notevolmente pi\u00f9 tardi, solamente verso la fine del Novecento.\nIl gioco.\nIl campo.\nIl campo di baseball pu\u00f2 essere rappresentato approssimativamente come un quarto di cerchio delimitato da due linee perpendicolari, dette \"linee di foul\". Per la sua particolare forma, la parte racchiusa nel semicerchio di terra rossa \u00e8 anche detta \"diamante\". \nIl regolamento ufficiale della FIBS (Federazione Italiana Baseball Softball) prevede che la dimensione minima del campo sia di . Per i club professionistici e per l'attivit\u00e0 seniores in Italia sono previste le seguenti misure minime: per le linee di \"foul\" destra e sinistra e la distanza tra il punto di convergenza delle linee (casa base) e la recinzione centrale del campo.\nIl terreno esterno, oltre le linee di fallo, \u00e8 chiamato \"territorio foul\".\nLe linee di \"foul\" proseguono idealmente in maniera infinita. Per questo motivo, giunte al limite esterno del campo, esse si interrompono e sono sostituite da due pali (di altezza variabile tra gli 8 e i 14 metri) ad indicare l'ideale proiezione delle linee. Il terreno esterno al campo, ma all'interno di questa proiezione, \u00e8 considerato zona valida di battuta.\nIl campo di gioco \u00e8 suddiviso in un settore interno, chiamato appunto \"diamante\", ed in uno esterno. Il diamante \u00e8 costituito da un quadrato di lato 27,43\u00a0m (90 piedi) ai cui vertici sono poste quattro basi. La \"casa base\", o \"piatto\", deve essere di gomma ed avere forma pentagonale e larghezza di 43,18\u00a0cm (17 pollici) nella parte rivolta al lanciatore. Il vertice inferiore \u00e8 posto al punto di convergenza delle linee di fallo. Alla destra e alla sinistra dei lati paralleli del piatto vengono segnati con il gesso anche due rettangoli detti \"box del battitore\". La prima, la seconda e la terza base sono sacchetti quadrati di tela o plastica bianca di 38\u00a0cm (15 pollici) di lato, fissati saldamente al terreno. In mezzo al \"diamante\" si trova il \"monte di lancio\", un piccolo dosso circolare alla cui sommit\u00e0, 25\u00a0cm rispetto al piatto di casa base, viene fissata la pedana del lanciatore costituita da una lastra rettangolare di gomma bianca di 60x15\u00a0cm. La distanza tra la punta inferiore del piatto di casa base e l'orlo frontale della pedana del lanciatore deve essere di 18,44\u00a0m (60 piedi e 6 pollici). A completare l'impianto di gioco nel territorio foul vengono poste le aree riservate ai suggeritori della squadra in attacco, ai battitori in attesa del proprio turno di battuta e le panchine delle squadre.\nLa panchina: il dugout.\nLe panchine nel baseball vengono chiamate \"dugout\" e si trovano nei due lati del campo; alcune sono interrate di circa un metro sotto il livello del terreno con delle reti per evitare che arrivino palle battute fuori dal campo durante il gioco, altre di categorie minori sono costruite a terra. Nel dugout si trovano tutti i giocatori della difesa (durante la fase d'attacco della propria squadra), tutte le riserve, il Manager, i coach e tutta l'attrezzatura per giocare.\nLa panchina dei lanciatori: il bullpen.\nI lanciatori durante la partita non sono insieme alla squadra, hanno una zona per loro, di solito in fondo al campo, chiamata \"bullpen\", dove, insieme ai loro allenatori specifici, i pitching coach, possono prepararsi e riscaldarsi per poter poi entrare in campo in qualsiasi momento del gioco.\nLe regole.\nUna partita di baseball viene giocata da due squadre di nove giocatori. Non vi sono limiti di tempo, il gioco infatti \u00e8 strutturato da nove a undici riprese denominate inning, al termine delle quali, nel caso di punteggio in parit\u00e0, si prosegue ad oltranza con gli \"extra inning\" fino a che una delle due squadre non conclude un inning in vantaggio.\nOgni inning \u00e8 composto a sua volta da due fasi in cui le squadre si alternano in attacco e in difesa. Nella prima fase di un inning, detta \"parte alta\", attacca la squadra che \u00e8 fuori casa; il suo scopo \u00e8 quello di riuscire a fare pi\u00f9 punti (run) possibili, mentre la squadra di casa difende, e cerca di impedire agli avversari di segnare punti. Nella seconda fase (\"parte bassa\") avviene esattamente il contrario. Nel caso in cui la squadra di casa sia in vantaggio dopo che \u00e8 stata giocata la parte alta del nono inning, la partita termina perch\u00e9 la squadra in trasferta ha esaurito le sue possibilit\u00e0 offensive. Analogamente, se la partita prosegue, pu\u00f2 capitare che termini in maniera improvvisa, qualora la squadra di casa segni un punto che la porti in vantaggio in un inning supplementare: questo punto prende il nome di \"walk off run\".\nNel campionato italiano, a partire dal settimo inning, nel caso in cui la differenza di punti sia almeno di dieci punti, la partita si conclude anticipatamente per manifesta superiorit\u00e0 della squadra in vantaggio (Regola Mercy). Nelle categorie giovanili solitamente l'inning nel quale si pu\u00f2 dichiarare la superiorit\u00e0 \u00e8 il quinto. Tale regola non \u00e8 in vigore nella Major League Baseball, dove si ricordano rimonte clamorose nelle ultime riprese.\nI ruoli.\nI ruoli si suddividono in base al fatto che i giocatori siano nella fase di difesa o nella fase di attacco.\nI ruoli difensivi.\nLa disposizione dei giocatori in difesa \u00e8 progettata per coprire quanto pi\u00f9 possibile il terreno di gioco, allo scopo di rendere pi\u00f9 probabile l'eliminazione degli avversari. I giocatori si specializzano a giocare in determinati ruoli difensivi e raramente cambiano posizione durante la partita, sebbene le regole lo consentano. Vengono chiamati \"interni\" o \"infielders\" i sei giocatori limitrofi al diamante (compresi il lanciatore e il ricevitore) ed \"esterni\" o \"outfielders\" i tre giocatori pi\u00f9 lontani da casa base, situati nel campo esterno. (I numeri dell'elenco successivo sono quelli usati nella classificazione per le statistiche).\nI ruoli offensivi: il line up.\nGli stessi giocatori che giocano durante la fase di difesa vanno a battere quando la propria squadra si trova in attacco. In quasi tutti campionati, tranne le Central e National League, il lanciatore, che ha un ruolo cruciale e particolarmente usurante, pu\u00f2 essere sostituito in battuta dal cosiddetto \"battitore designato\".\nLa squadra in attacco manda a turno, seguendo un ordine di battuta (\"line up\"), i propri giocatori nel box di battuta per cercare di colpire la palla tirata dal lanciatore avversario e di correre sulle tre basi del diamante per segnare i punti (\"run\") arrivando a casa base.\nIl numero di giocatori offensivi che possono giocare in contemporanea varia da uno a quattro, in base a quanti giocatori occupano le basi: lo scopo del gioco \u00e8 fare tutto il giro, ma non \u00e8 detto che lo si riesca a fare con una sola battuta. A seconda del tipo di battuta che si fa ci si pu\u00f2 fermare in prima base (singolo), in seconda (doppio) o in terza (triplo). Se invece si riesce a completare il giro e tornare a casa si realizza un home run. Se durante un inning ci si \u00e8 fermati in una delle basi intermedie, per proseguire e cercare di raggiungere la base successiva bisogner\u00e0 aspettare la battuta del successivo compagno di squadra, oppure tentare la cosiddetta \"base rubata\", ossia provare a raggiungere la base senza l'ausilio di una battuta valida; tale giocata si effettua per\u00f2 solo in particolari condizioni, quando ci sono buone possibilit\u00e0 di raggiungere salvi la base successiva come, ad esempio, una palla persa dal ricevitore.\nScopo della squadra in difesa \u00e8 impedire agli avversari di fare tutto il giro delle basi e cio\u00e8 di fare punto. Di conseguenza nel procedere del gioco non tutti i giocatori del line up riescono ad andare a battere nello stesso inning dunque nella ripresa successiva il gioco riprender\u00e0 con il battitore che, nell'ordine di battuta, segue l'ultimo andato a battere nell'inning precedente. Di norma un battitore va a battere 5-6 volte a partita.\nIl line-up deve essere lo stesso per tutto lo svolgimento della gara, non \u00e8 consentito lo scambio di posizioni.\nL'attacco e i punti.\nPer aumentare il punteggio della propria squadra i giocatori d'attacco devono colpire la palla lanciata dal lanciatore e mettere a segno dei punti (\"run\"). Se la palla battuta cade in territorio valido (compreso tra le linee di foul), il battitore deve correre verso la prima base; se la giocata glielo permette, pu\u00f2 cercare di arrivare anche alle basi successive, con l'obbligo per\u00f2 di toccarle in ordine nella corsa. Il battitore che arriva \"salvo\" su una base viene da quel momento definito corridore, gli viene accordata una battuta valida (\"hit\") e nel box di battuta andr\u00e0 un suo compagno di squadra (il successivo dell'ordine di battuta). Un'ulteriore battuta far\u00e0 avanzare il corridore verso le basi successive fino a raggiungere la casa base e segnare cos\u00ec un punto. Su una base pu\u00f2 fermarsi un solo corridore.\nNel caso un battitore colpisca la palla e la mandi oltre la recinzione del campo, nello spazio compreso tra i prolungamenti delle linee di foul sinistra e destra, gli viene assegnato un fuoricampo (\"home run\"). In questo caso avr\u00e0 diritto a fare il giro delle basi e segnare un punto (senza che la difesa possa intervenire), cos\u00ec come gli eventuali corridori presenti in quel momento sulle basi. Pu\u00f2 succedere anche che, se la difesa tarda a recuperare la palla e il giocatore \u00e8 molto veloce nella corsa, questi riesca a completare il giro delle basi anche se la pallina non ha superato la recinzione: anche in questo caso si parla di \"home run\". Il battitore pu\u00f2 battere indifferentemente nel box di battuta alla sinistra o alla destra del piatto di casa base.\nL'attacco pu\u00f2 segnare punti anche in caso di battuta non valida o mai effettuata, quando:\nLa difesa.\nIl ruolo principale della squadra in difesa \u00e8 sicuramente quello del lanciatore. Il tiro del lanciatore d\u00e0 il via all'azione di gioco. Egli deve cercare di lanciare la palla all'interno della zona di \"strike\" del battitore, cio\u00e8 di quel rettangolo immaginario situato sopra il piatto di casa base e che in altezza va dalla parte bassa delle ginocchia fino al petto del battitore.\nSe ci riesce e il battitore non colpisce la palla, viene contato uno strike.\nLo stesso accade quando:\nAl terzo strike il battitore \u00e8 eliminato. Il terzo strike non si assegna in caso di battuta in foul (a meno che non si tratti di un tentativo di \"bunt\" finito in foul, oppure la palla sia solo sfiorata dalla mazza e il ricevitore la prenda), perci\u00f2 il battitore pu\u00f2 teoricamente continuare a battere foul all'infinito, senza che questo porti alla sua eliminazione. La battuta \u00e8 considerata foul anche se casca in territorio buono, ma rotola fuori dal campo prima di aver superato le basi. Al contrario verr\u00e0 considerata buona (fair) se casca in territorio foul, ma rientra nel diamante.\nSe il lancio non passa per la zona di strike e il battitore non gira la mazza viene contato un \"ball\". Al quarto ball il battitore ha diritto ad andare in prima base ricevendo una base ball (\"walk\"), spingendo in seconda il corridore che la sta eventualmente occupando.\nI modi pi\u00f9 usuali in cui la squadra in difesa pu\u00f2 eliminare i giocatori avversari sono i seguenti:\nUna giocata difensiva pu\u00f2 comportare anche due eliminazioni consecutive (doppio gioco) o, pi\u00f9 raramente, addirittura tre (triplo gioco).\nGesti atletici fondamentali di gioco.\nNel complesso il gioco pu\u00f2 essere riassunto in cinque gesti atletici fondamentali (chiamati semplicemente \"fondamentali\"), eseguiti sia in fase difensiva che in fase offensiva. I fondamentali difensivi (presa e tiro) vengono specializzati in base al ruolo ricoperto. Il lancio \u00e8 specifico per il lanciatore. La corsa sulle basi ha luogo successivamente alla battuta, o se si \u00e8 arrivati in base, e la battuta presenta una variante eseguita in particolari situazioni di gioco denominata bunt.\nEquipaggiamento.\nEntrambe le squadre devono indossare una divisa, ciascuna con il proprio numero, che deve essere lo stesso dell'elenco giocatori presentato all'arbitro prima della gara, e un cappellino con visiera.\nTutti i giocatori della squadra in difesa devono avere ad una mano un guanto in pelle, utilizzato per prendere con comodit\u00e0 le palline battute, mentre solamente il ricevitore deve indossare anche la maschera protettiva, una pettorina e schinieri. Ogni battitore va a battere con la relativa mazza da baseball.\nIl battitore ed i corridori devono usare un caschetto.\nIn sintesi, gli oggetti in uso sono:\nOggetti usati dal ricevitore sono:\nL'arbitro.\nNel baseball l'arbitro \u00e8 colui che decreta l'ufficialit\u00e0 della partita, controlla i line up e tiene conto del punteggio. Decreta l'inizio e la fine della gara e ha la libert\u00e0 di bloccare il gioco in qualsiasi momento. Ogni qualvolta vi \u00e8 un'azione di gioco \u00e8 tenuto a esprimere un giudizio ed \u00e8 suo dovere mantenere sereno il decorso della partita. Il numero degli arbitri in una partita varia in base al livello di gioco, nelle serie minori \u00e8 sufficiente la presenza di un solo arbitro, ma nelle serie maggiori come ad esempio la MLB o la IBL il numero degli arbitri pu\u00f2 arrivare fino a sei: uno per ogni base e due per gli esterni.\nIn gergo ogni decisione arbitrale viene denominata \"chiamata\".\nL'arbitro di casa base (detto \"arbitro capo\") \u00e8 posto dietro il ricevitore a casa base. La sua funzione \u00e8 quella di giudicare il lancio e decidere se la palla \u00e8 in zona di \"strike\" o meno (in tal caso \u00e8 \"ball\").\nNel caso di sviluppo di un'azione con arrivo del corridore a casa base sar\u00e0 sua competenza giudicare l'arrivo del corridore e dichiararlo eliminato (\"out\") o salvo (\"safe\") e, in quest'ultimo caso, attribuire alla squadra in attacco un punto segnato. Gli arbitri sulle basi di norma chiamano gli out sulle basi e applicano altre regole minori (come ad esempio l'applicazione del \"balk\").\nGli arbitri situati nella zona esterna chiamano gli out fatti dagli esterni e decidono se la battuta \u00e8 in territorio buono o in territorio foul in base alla posizione in cui la palla, dopo che viene battuta, rimbalza rispetto alle linee di foul.\nSe non sono presenti gli altri arbitri l'arbitro di casa base \u00e8 tenuto ad effettuare le chiamate che di norma spettano a loro.\nNella terminologia americana l'arbitro di baseball viene chiamato \"umpire\" e questo lo differenzia da tutti gli altri analoghi in altri sport accomunati dal termine \"referee\".\nIl baseball nel mondo.\n\u00c8 uno sport molto popolare nel Nord America (Stati Uniti con la Major League Baseball e Canada); nel centro America tra cui Cuba, Venezuela, Repubblica Dominicana; ed in Asia orientale tra cui Giappone (Nippon Professional Baseball) e Corea. In Europa il baseball \u00e8 generalmente poco diffuso, ma in Italia, dove il massimo campionato italiano \u00e8 denominato Serie A1, e nei Paesi Bassi lo sport viene praticato a buoni livelli, infatti le due squadre sono state invitate dalla Major League Baseball statunitense a partecipare al World Baseball Classic, una manifestazione internazionale che coinvolge 16 nazioni, e sono le pi\u00f9 competitive nazioni europee per numero di campionati europei vinti.\nLo sport si sta particolarmente sviluppando in altre nazioni europee quali Francia, Germania (Bundesliga), Repubblica Ceca, Spagna, Austria e Svizzera. A Malta ad esempio, pur essendo un paese piuttosto piccolo, il Campionato maltese di baseball ha un certo seguito tra la popolazione.\nL'organo centrale del baseball mondiale \u00e8 la IBAF (\"I\"nternational \"BA\"seball \"F\"ederation), fondata nel 1938 anche se con un nome differente. Nel corso della sua storia ha cambiato nome numerose volte: nel 1944 era la \"Federaci\u00f3n Internacional de B\u00e9isbol Amateur (FIBA)\", nel 1973 si separ\u00f2 dalla rivale \"Federaci\u00f3n Mundial de B\u00e9isbol Amateur (FEMBA)\", la quale si fuse con la FIBA in 1976 sotto il nome di \"International Baseball Association (AINBA)\". Nel 1984 venne cambiato l'acronimo in \"IBA\", fino a ritornare nel 2000 all'ultima sigla usata, \"IBAF\". \nFanno parte della IBAF 117 nazioni e sono organizzate in cinque confederazioni, una per ogni continente.\nIl mondiale 2009 si \u00e8 disputato in Europa, le fasi finali sono state giocate in Italia, negli stadi di Nettuno, Parma, Grosseto, Milano.\nCampionati nazionali.\nMajor League Baseball.\nIl campionato statunitense, la Major League Baseball \u00e8 il pi\u00f9 seguito a livello nazionale ed internazionale.\n\u00c8 suddiviso in due leghe, l'American League e la National League ciascuna composta da tre \"Divisions\" formate ognuna da cinque squadre: partecipano quindi complessivamente al campionato MLB trenta squadre, quindici per ciascuna delle due leghe.\nOgni squadra della MLB gioca in tutto 162 partite di stagione regolare, la Regular Season, e le due leghe presentano regole leggermente diverse tra loro. Quando si affrontano formazioni provenienti da due leghe differenti (i cosiddetti \"Interleague Matches\"), si utilizzano le regole proprie della lega a cui appartiene la squadra che gioca in casa.\nAl termine della stagione regolare vi sono i Play-off in cui, per ogni lega, si affrontano in un tabellone ad eliminazione diretta le vincitrici di ciascuna delle tre \"Divisions\", pi\u00f9 la vincitrice del \"Wild Card Playoff\" giocato in partita secca tra le due migliori squadre non vincitrici di \"Division\", sul campo della squadra che delle due vanta il miglior record vittorie/sconfitte al termine della \"Regular Season\". Accedono quindi al tabellone principale dei Playoff un totale di otto squadre (quattro per lega) che si scontrano in un primo turno al meglio delle cinque partite (\"Division Series\" - semifinali di lega) e, per chi passa il turno, in un secondo turno al meglio delle sette partite (\"Championships Series\" - finali di lega).\nLe vincitrici di ogni lega (\"American League Champions\" e \"National League Champions\") si sfidano infine nelle World Series al meglio delle sette partite; la squadra che per prima raggiunge quattro vittorie vince il campionato e viene decretata Campione MLB (\"MLB Champions\").\nCome per ogni lega professionistica americana anche per il campionato MLB non sono previste retrocessioni ed ogni squadra di MLB possiede svariate squadre affiliate di categorie inferiori (in ordine decrescente: AAA, AA, A), dalle quali durante tutto l'arco del campionato vengono attinti i migliori giovani prospetti o i giocatori necessari per sopperire ad eventuali infortunati.\nLega giapponese.\nLa Lega professionistica giapponese rappresenta il massimo campionato giapponese di baseball. In Giappone \u00e8 chiamata Puro Yaky\u016b oppure \"Nippon Professional Baseball\" (in inglese).\nLa sua formazione risale al 1950 dalla riorganizzazione del vecchio campionato chiamato \"Japanese Baseball League\" risalente al 1934.\nIl campionato \u00e8 suddiviso in due leghe, la Central League e la Pacific League, di sei squadre ciascuna e viene giocato da aprile ad ottobre con un totale di 130-140 partite di stagione regolare.\nI vincitori delle due leghe si scontrano nella serie di sette partite di finale le Japan Series.\nLega cubana.\nLa Lega cubana rappresenta insieme al campionato statunitense e quello giapponese uno dei pi\u00f9 competitivi campionati di baseball al mondo. Fu fondato in seguito alle rivoluzione cubana, nel 1961, successivamente alla sparizione della Cuban League. E suddiviso in due campionati, giocati in periodi diversi, uno denominato Serie Nacional de B\u00e9isbol comprende 16 squadre suddivise in due gironi da otto, la Ovest League e la Est League, e viene giocato da novembre a marzo. Il secondo campionato viene denominato Super Series dove si scontrano le rappresentative dei migliori giocatori delle cinque regioni, dura tre mesi e in totale vengono giocate 28 partite.\nAltri campionati.\nEcco alcuni dei campionati pi\u00f9 competitivi a livello mondiale, anche se si denotano profonde differenze di livello di gioco, soprattutto tra l'Europa, dove lo sport \u00e8 ancora in fase di sviluppo, e il resto del mondo:\nCampionati internazionali.\nTornei per Nazioni.\nPrincipali competizioni internazionali di baseball:\nIl baseball in Italia.\nCampionati in Italia.\nIl baseball in Italia ha avuto la sua nascita sotto forma di lega organizzata a partire dalla seconda guerra mondiale, nonostante sia stato comunque praticato fin dagli inizi del XX secolo.\nLo sport \u00e8 sotto la giurisdizione della FIBS (Federazione Italiana Baseball Softball) il cui compito \u00e8 quello di organizzare i campionati nazionali e selezionare i giocatori che partecipano, nella nazionale italiana, alle varie competizioni internazionali. I campionati nazionali sono suddivisi in cinque livelli di gioco: il pi\u00f9 alto \u00e8 la Italian Baseball League, seguito poi dalla Serie A, dalla Serie B e dalla Serie C. Le societ\u00e0 affiliate alla FIBS sono circa 470 con circa 50.000 tesserati. Oltre al campionato regolare, tutte le categorie disputano la Coppa Italia, nella quale si scontrano squadre della stessa categoria, di conseguenza ogni stagione vi sono quattro detentori di Coppa Italia.\nLa Serie A1 \u00e8 denominata Italian Baseball League (IBL) ed \u00e8 il massimo campionato italiano di baseball. Per decretare il detentore dello scudetto vengono giocati i playoff e una serie di partite tra le due finaliste, le Italian Baseball Series.\nLa squadra IBL che si \u00e8 aggiudicata il trofeo nel 2014 \u00e8 stata la Fortitudo Baseball Bologna, che ha superato nella settima partita della serie finale la Rimini Baseball.\nOltre all'IBL vi sono la serie A costituita da due gironi da dieci squadre ognuno, la serie B con quattro gironi, la serie C con gironi che raggruppano squadre vicine tra loro, il baseball per ciechi e il baseball amatoriale.\nDurante il decorso della stagione viene inoltre giocata anche la Coppa Italia tra le squadre della stessa categoria, non vi sono scontri fra categorie diverse.\nLa Nazionale di baseball italiana rappresenta la FIBS nelle competizioni internazionali, come i Campionati europei di baseball o il Campionato mondiale di baseball. Ha conquistato il titolo di campione d'Europa per 10 volte negli anni 1954, 1975, 1977, 1979, 1983, 1989, 1991, 1997, 2010, 2012 e numerosi secondi posti. Il miglior piazzamento di sempre nei mondiali \u00e8 stato il quarto posto nel 1998. In Italia e Paesi Bassi lo sport \u00e8 relativamente diffuso e a buoni livelli: le due nazionali sono state invitate dalla Major League Baseball statunitense a partecipare al World Baseball Classic, il mondiale di baseball organizzato dalla MLB, come migliori formazioni europee. L'Italia inoltre \u00e8 stata scelta per ospitare le fasi finali del campionato mondiale di baseball organizzato dalla IBAF nel settembre 2009 in vari paesi europei.\nGrazie all'aiuto della MLB \u00e8 stata istituita un'accademia di baseball italiana, con sede a Tirrenia.\nLe statistiche.\nQualunque azione di gioco, sia offensiva che difensiva, nel baseball pu\u00f2 essere catalogata. I \"classificatori\", denominati anche \"scorer\", sono persone in grado di trascrivere un'intera partita di baseball in un foglio adeguato, inserendo tutte le caratteristiche del gioco, dalle azioni di gioco, ai cambi dei giocatori, dai punti fatti ai lanci del lanciatore. In base ai gesti atletici dei giocatori \u00e8 possibile confrontare le azioni di gioco, ad esempio, in base a numero di errori a parit\u00e0 di tentativi. Un difensore pu\u00f2 tentare tre assistenze in prima base riuscendone solo due, se si rapporta a mille si deduce che ha una \"Media Difesa\" di .666. Se il dato statistico si rapporta ad un altro difensore che tenta tre assistenze in prima base riuscendone solo una, la media difesa di quest'ultimo \u00e8 .333, si deduce, quindi, che a parit\u00e0 di tentativi il primo giocatore \u00e8 pi\u00f9 competitivo del secondo. Di ogni giocatore in questo modo si possono estrapolare una miriade di statistiche, che servono a dimostrare essenzialmente la bravura del giocatore.\nIl baseball nei media.\nIl baseball in televisione in Italia.\nIn Italia il campionato italiano di baseball veniva trasmesso gratuitamente dall'emittente Rai Sport 2, tramite l'anticipo del gioved\u00ec sera e tutte le partite delle finali scudetto.\nLa Major League Baseball viene trasmessa a pagamento e con commento in lingua originale inglese, sulla pay TV Sky sul canale 213 (Fox Sports 2), con alcune partite con telecronaca anche in italiano e una rubrica settimanale che vede la partecipazione di Faso, del gruppo musicale Elio e le Storie Tese.\nInoltre un circuito di 27 emittenti televisive garantisce la visione del campionato a livello locale.\n\u00c8 inoltre possibile seguire molte partite del campionato italiano anche via internet, tramite il sito della Federazione italiana Baseball Softball.\nFumetti.\nFra i fumetti americani, uno dei pi\u00f9 celebri \u00e8 di certo la striscia \"Peanuts\", i cui protagonisti giocano abitualmente a baseball con scarsi risultati. La loro squadra \u00e8 schierata abitualmente con la seguente formazione: lanciatore (e \"manager\") Charlie Brown, ricevitore Schroeder, prima base Shermy, seconda base Linus, terza base Pig-pen, interbase Snoopy, esterno sinistro Patty (o Replica), esterno centro Frieda (o Eudora), esterno destro Lucy.\nFra i manga e gli anime giapponesi, sono numerosissimi i titoli che ruotano attorno a questo sport, data la popolarit\u00e0 del baseball in Giappone.\nLetteratura.\nNel 2011 negli Stati Uniti \u00e8 stato pubblicato il romanzo \"L'arte di vivere in difesa\" (\"The Art of Fielding\") di Chad Harbach, edito in Italia da Rizzoli, che \u00e8 stato nominato uno dei dieci libri da non perdere nel 2011 dal The New York Times."}
{"id": "710", "revid": "2160750", "url": "https://it.wikipedia.org/wiki?curid=710", "title": "Bandiera", "text": "Una bandiera (il termine deriva da \"banda\" (colorata), cio\u00e8 striscia dipinta) \u00e8 un drappo di stoffa o di altro materiale adatto, spesso sventolato da un'asta rigida, usato simbolicamente per identificazione o per segnalazioni varie: comunemente impiegata ad es. per simboleggiare una nazione (bandiera nazionale) o pi\u00f9 in generale un'organizzazione, il termine \u00e8 usato anche per indicarne una rappresentazione grafica su altro materiale.\nStoria.\nL'uso delle bandiere cos\u00ec come si intendono oggi risale invece al periodo delle crociate: infatti vennero dipinte croci di colore diverso su drappi di stoffa per identificare la provenienza dei crociati.\nIl Guinness dei primati riporta come la bandiera nazionale pi\u00f9 antica continuamente utilizzata \u00e8 quella danese. Il disegno attuale di una croce scandinava bianca su fondo rosso fu adottato nel 1625 e la sua forma quadrata nel 1748. In Danimarca \u00e8 detta anche \"Dannebrog\", \"panno danese\", di cui si racconta che una bandiera simile a quella odierna sia caduta dal cielo il 15 giugno 1219, dopo che il re Valdemaro II aveva vinto una battaglia contro gli estoni. Il disegno della cosiddetta \"croce scandinava\" \u00e8 poi diventato comune a tutta l'area nordica.\nTra le bandiere pi\u00f9 antiche degli stati attuali vi sono quella dell'Austria, quella dell'Albania, raffigurante un'aquila a due teste (da ci\u00f2 deriva anche il nome del paese \"Shqip\u00ebria\" (terra delle aquile).. La bandiera della Repubblica di Genova \u00e8 documentata dal 1218, forse dal 1113.\nFino alla rivoluzione francese, la bandiera era spesso lo stemma (le \"armi\") della casata regnante realizzata in forma di bandiera (\"bandiera d'armi\") e in nessun caso veniva sentita dalla popolazione come la propria \"bandiera nazionale\". Spesso i disegni erano complessi e ricercati, lontani dalla semplicit\u00e0 delle bandiere d'oggi. Quando, durante la Rivoluzione francese, fu issato il primo Tricolore, si tratt\u00f2 quindi di una novit\u00e0 assoluta. Molte bandiere di tutto il mondo, tra cui quella italiana, si sono ispirate al disegno francese.\nUn'altra innovazione si ebbe con la Rivoluzione russa. Una semplice bandiera rossa fu infatti scelta come bandiera nazionale dell'Unione Sovietica. Bandiere rosse erano gi\u00e0 state sventolate nel corso dell'Ottocento da movimenti repubblicani, socialisti o dai primi sindacati, oppure durante le sommosse popolari. Ma stavolta si cre\u00f2 una vera e propria \"araldica alternativa\": i tradizionali disegni nazionali delle varie parti dell'Impero russo furono tutti sostituiti dalla falce e martello, spesso in aggiunta ai prodotti tipici delle varie parti dell'Unione. Con la caduta dell'Unione sovietica, tuttavia, si ritorn\u00f2 a disegni pi\u00f9 tradizionali e a bandiere pi\u00f9 variegate.\nDescrizione.\nUna bandiera si suddivide di solito in quattro parti (quadranti): i due quadranti a sinistra sono detti all\"'asta\" perch\u00e9 \u00e8 qui che appunto vi si fissa il sostegno, i due a destra al \"battente\" o \"ventame\". Il quadrante all'asta in alto \u00e8 detto anche \"cantone\" e pu\u00f2 contenere un disegno.\nLa bandiera pu\u00f2 essere anche messa in verticale, anzich\u00e9 in orizzontale come consueto. Le bandiere verticali hanno spesso proporzioni diverse da quelle orizzontali. Una bandiera verticale dotata di un bastone per essere trasportata nel corso di parate o manifestazioni simili si chiama gonfalone.\nLe bandiere nazionali possono essere civili, di stato, di guerra: solo le prime possono essere usate dai privati cittadini. La marina ha spesso bandiere diverse da quelle comuni e vengono chiamate anche insegne. Anche le insegne possono essere civili, di stato o di guerra.\nUn particolare tipo di bandiera della marina \u00e8 la bandiera di bompresso (detta anche, all'inglese, \"jack\": cfr. Bandiera del Regno Unito) che viene issato sull'albero di bompresso (l'albero obliquo di prua) in determinate occasioni (solitamente quando l'unit\u00e0 \u00e8 alla fonda).\nIl drappello \u00e8 una striscia di drappo utilizzata come insegna di un gruppo di soldati.\nIn nautica sono in uso le bandiere del codice internazionale nautico, per effettuare segnalazioni.\nProporzioni.\nLa proporzione (cio\u00e8 il rapporto tra altezza e lunghezza) pu\u00f2 variare tra le diverse bandiere. Le proporzioni pi\u00f9 diffuse sono quelle di 2:3 (derivata dal tricolore francese) o di 1:2 (derivata dalla Union Jack britannica), ma possono esistere altre proporzioni. Ad esempio, la bandiera del Belgio ha l'insolita proporzione di 13:15, e quella danese di 28:37. La bandiera svizzera \u00e8 invece un esempio di bandiera quadrata, ovvero con la proporzione di 1:1.\nSimboli vessillologici.\nI simboli vessillologici sono simboli usati per indicare l'adeguato utilizzo delle bandiere. Tali simboli sono riconosciuti dalla Federazione internazionale associazioni vessillologiche. I simboli si compongono di una griglia composta da sei riquadri, che pu\u00f2 essere riempita con dei pallini che indicano il particolare uso della bandiera. Alcuni esempi sono il simbolo , che indica che la bandiera pu\u00f2 essere usata solo per le unit\u00e0 militari, o il simbolo , che indica che la bandiera \u00e8 usata sempre a terra.\nCerimoniale.\nBandiera di guerra.\nLa bandiera di guerra \u00e8 una bandiera utilizzata dai reparti militari. \u00c8 definita anche \"bandiera di combattimento\". Normalmente \u00e8 realizzata in seta o in altro materiale pregiato ed \u00e8 di fattura particolarmente curata. La bandiera di guerra viene custodita dal comandante del reparto dentro un cofano portabandiera o una teca vetrata.\nLa bandiera di guerra accompagna il reparto in tutta la sua vita operativa, sia in tempo di pace che di guerra. \u00c8 il simbolo dell'onore del reparto, delle sue tradizioni, della sua storia e del ricordo dei suoi caduti.\n\u00c8 tradizione che la bandiera vada difesa fino all'estremo sacrificio. La bandiera ha un significato simbolico: ogni soldato del reparto dovrebbe essere disposto a dare la vita per la bandiera (che rappresenta la Patria), portandola nel cuore ed onorandola. Infatti \u00e8 dinnanzi alla bandiera di guerra che ogni militare presta il suo giuramento.\nIn Italia, le bandiere di guerra dei reparti non pi\u00f9 attivi sono custodite presso il Sacrario delle Bandiere al Vittoriano.\nBandiera del capo di Stato.\nMolti paesi hanno una bandiera speciale per il capo di Stato, generalmente chiamata \"stendardo\". Lo stendardo \u00e8 normalmente volato su edifici e mezzi di trasporto dove il capo di Stato \u00e8 presente (per esempio, l'automobile reale o presidenziale). A un funerale di un capo di Stato, lo stendardo \u00e8 drappeggiato sulla bara.\nBandiera del Primo ministro.\nSolo un piccolo numero di paesi ha una bandiera speciale per il capo del governo (Primo ministro), che \u00e8 usata nel stesso modo della bandiera del capo di Stato.\nFamiglie di bandiere.\nLe diverse bandiere esistenti possono essere raggruppate in \"famiglie\" ovvero gruppi di bandiere con la stessa origine.\nLe principali famiglie sono:\nBandiere con croce.\nRiportano una croce che si riferisce alla fede cristiana. Esempi: Danimarca, Dominica, Finlandia, Georgia, Guernsey, Islanda, Norvegia, Svezia, Svizzera, Tonga, Wallis e Futuna, Malta, Repubblica di Pisa, Repubblica di Genova, Ducato di Savoia, Piemonte, Sardegna, Grecia, Repubblica Dominicana;\nBandiere con Croce Scandinava o Nordica.\nLa croce scandinava e una croce che si allunga verso il ventame. Originata nella bandiera danese, \u00e8 molto popolare tra i paesi dell'area scandinava.\nBandiere con Croce di Sant'Andrea.\nLa croce di Sant'Andrea \u00e8 una croce disposta in diagonale. \nBandiere con croce greca o latina.\nAltri due tipi di croce diffusi in vessillologia sono la croce greca e la croce latina.\nBandiere con la mezzaluna.\nLe bandiere con falce di luna riportano una o pi\u00f9 falci di luna che si riferisce alla fede musulmana. Esempio: Algeria, Azerbaigian, Brunei, Comore, Libia, Maldive, Mauritania, Cipro turca, Tunisia, Turkmenistan, Turchia, Uzbekistan; Pakistan, Malaysia, Singapore;\nBandiere con la Union Jack.\nLe bandiere con la Union Jack sono in uso presso le ex-colonie britanniche e alle Hawaii. Sono bandiere derivate dalla \"red ensign\" per uso civile e \"blue ensign\" per uso governativo. Presentano la Union Jack nel cantone e un badge (sigillo) al battente. Quattro stati dopo l'indipendenza hanno mutato lo sfondo (da blu ad azzurro) mantenendo la Union Jack nel cantone o sostituendo il badge con un altro motivo. Sono: Australia, Nuova Zelanda, Figi e Tuvalu. La bandiera delle Hawaii \u00e8 un'anomalia unica; usa la Union Jack nel cantone, ma non era una colonia britannica. La Union Jack fu donata al re Kamehameha I delle Hawaii dall'esploratore britannico George Vancouver nel 1778, e fu usata da allora in poi, in combinazione con le otto strisce dopo il 1816.\nBandiere con costellazioni.\nCroce del Sud.\nCinque paesi, tutti nell'emisfero australe, hanno bandiere con le cinque stelle principali che formano la costellazione della Croce del Sud (in latino \"Crux Australis\"). Sono Australia, Nuova Zelanda, Papua Nuova Guinea, Samoa e Brasile. La quinta stella, \"epsilon Crucis\", \u00e8 assente della bandiera della Nuova Zelanda.\nOrsa Maggiore.\nSebbene meno popolare della Croce del Sud, anche l'Orsa Maggiore \u00e8 rappresentata in alcune bandiere\nBandiere panslave.\nDerivate dal tricolore russo bianco-blu-rosso. Sono in uso presso molti stati dell'Europa orientale di popolazione slava: Russia, Repubblica Ceca, Slovacchia, ex-Jugoslavia, Slovenia, Croazia, Serbia, Bulgaria (dove il verde ha sostituito il blu);\nBandiere derivate dal tricolore francese.\nLe bandiere derivate dal tricolore francese sono adottate dai paesi che si ispiravano agli ideali della rivoluzione francese. Caratterizzati da tre bande uguali verticali (Romania, Ciad, Italia, Costa d'Avorio, Messico, Afghanistan, Andorra, Belgio, Canada, Guinea, Guatemala, Irlanda, Mali, Moldavia, Mongolia, Nigeria, Per\u00f9) o dai colori rosso, blu, bianco diversamente arrangiati (Lucca 1803-1805);\nBandiere rosse.\nDerivate dalla bandiera rossa, utilizzata fin dai tempi della comune di Parigi e poi adottata anche dall'Unione Sovietica \u00e8 sempre stata il simbolo del socialismo. Queste bandiere sono caratterizzate da un campo rosso caricato con ornamenti diversi di vario colore.\nEsempio ex-URSS, Cina, Vietnam, Transnistria, Cambogia (1976-1989), Afghanistan (1978-1980), Congo (1969-1991), Angola\nBandiere araldiche.\n\u00c8 la famiglia di bandiere pi\u00f9 numerosa. Generalmente costituite da 2-3 bande orizzontali di uguali dimensioni (Austria, Germania, Ungheria, Lussemburgo, Monaco, Polonia, Spagna, Liechtenstein, Ucraina, San Marino, Argentina, Azerbaigian, Birmania, Bolivia, Botswana, Bulgaria, Burkina Faso, Ecuador, Egitto, El Salvador, Estonia, Etiopia, Gabon, Gambia, Ghana, Haiti, Honduras, India, Indonesia, Iran, Iraq, Kenya, Laos, Lesotho, Lettonia, Libano, Lituania, Malawi, Nicaragua, Niger, Paesi Bassi, Paraguay, Russia, Sierra Leone, Singapore, Siria, Slovacchia, Slovenia, Tagikistan, Uzbekistan, Venezuela, Yemen) o bande verticali (Malta, Citt\u00e0 del Vaticano, Algeria);\nBandiere panarabe.\nLe bandiere con i colori panarabi si ispirano alla bandiera della rivolta araba di Hegiaz del 10 giugno 1916 che era costituita da 3 bande orizzontali uguali nero, verde e bianco con un triangolo rosso all'asta. Tipica degli Stati del medio-oriente: Egitto, Iraq, Giordania, Kuwait, Libia, Autorit\u00e0 Nazionale Palestinese, Sudan, Azawad, Somaliland, Siria, Emirati Arabi Uniti, Sudan del Sud e Yemen.\nBandiere panafricane.\nCe ne sono di due tipi: il primo \u00e8 ispirato alla bandiera dell'Etiopia, il secondo al tricolore dell'UNIA;\nColori etiopici\nBandiere derivate dai colori dell'Unione Europea.\nSono di recente costituzione e si ispirano ai colori della bandiera dell'Unione europea.\nBandiere derivate dalla bandiera dell'ONU.\nBandiere come quella della Somalia si ispirano al vessillo dell'ONU.\nBandiere cuneate.\nBandiere che hanno due colori con un margine cuneato.\nBandiere non quadrangolari.\nLa bandiera nepalese \u00e8 l'unica bandiera nazionale che non ha forma quadrangolare.\nBandiere con i cerchi.\nLe bandiere sono fatte con dei cerchi (o sfere) in centro o a sinistra di se stesse. (Es. Niger, Burundi, India, Uganda, Brasile, Mongolia, Corea del Nord, Corea del Sud, Macedonia del Nord, Bhutan, Giappone, Bangladesh, Laos, Belize, Kazakistan, ecc...) Spesso il cerchio \u00e8 un simbolo solare.\nBandiere con un triangolo.\nSono delle bandiere che hanno un triangolo a sinistra, al centro o a destra della bandiera.\nBandiere fimbriate.\nBandiere che presentano una sottile striscia di colore (fimbria) che separa gli elementi principali del disegno\nBandiere con animali.\nGli animali, reali o fantastici, sono considerati figure araldiche, pertanto appaiono pi\u00f9 spesso negli stemmi. Tuttavia compaiono in alcuni casi anche nelle bandiere.\nBandiere di entit\u00e0 politiche e culturali pi\u00f9 antiche.\nDi seguito vengono riportate le pi\u00f9 antiche bandiere di regioni o paesi europei. Nello stilare questa lista le bandiere prese in considerazione soddisfano quattro parametri: \"a)\" la loro origine \u00e8 intesa non come emblema o stemma, ma come vessillo o drappo; \"b)\" il loro uso \u00e8 continuato nel tempo da parte dei popoli e/o delle regioni che le hanno adottate; \"c)\" si riscontrano poche modifiche dalla versione originale documentata; \"d)\" il loro utilizzo da parte della pubblica amministrazione, dell'ente che le ha adottate e delle popolazioni che esse rappresentano \u00e8 attuale, regolato e consentito da norme legali."}
{"id": "711", "revid": "767487", "url": "https://it.wikipedia.org/wiki?curid=711", "title": "Blocco metabolico", "text": "Si ha un blocco metabolico quando viene a mancare l'attivit\u00e0 enzimatica che catalizza una reazione metabolica.\nEffetti immediati di un blocco metabolico sono l'accumulo del substrato della reazione bloccata (se non smaltito da altre vie metaboliche) e la carenza dei prodotti \"a valle\" della reazione bloccata.\nUn blocco metabolico pu\u00f2 essere dovuto sia all'assenza di un gene funzionante, sia ad avvelenamento o inibizione dell'enzima."}
{"id": "712", "revid": "2153148", "url": "https://it.wikipedia.org/wiki?curid=712", "title": "Benthos", "text": "Il benthos (o bentos, dal greco \u03b2\u03ad\u03bd\u03b8\u03bf\u03c2 \"abisso\") \u00e8 la categoria ecologica che comprende gli organismi acquatici, sia d'acqua dolce sia marini, che vivono in stretto contatto con il fondo o fissati ad un substrato solido.\nDescrizione.\nOltre a pressoch\u00e9 tutte le alghe pluricellulari, comprende animali che camminano o strisciano, animali sessili e tubicoli, ossia che vivono nel sedimento della superficie del fondale marino, entro tane scavate e solitamente comunicanti con la superficie del fondale tramite un'apertura.\nGli organismi bentonici possono essere suddivisi in base alle dimensioni:\nPer quanto riguarda gli ecosistemi d'acqua dolce definiti lotici, ovvero i corsi d'acqua superficiali quali fiumi e torrenti, ospitano una comunit\u00e0 macrobentonica molto diversificata, sia in termini di gruppi tassonomici presenti, sia di posizione occupata nella rete trofica. \nIndividui bentonici appartengono ad esempio ai Phylum Arthropoda, Annelida e Mollusca.&lt;br&gt; \nTra gli Arthropoda si annovera la classe degli Hexapoda, con individui appartenenti tra gli altri Ordini dei Plecoptera, Ephemeroptera, Trichoptera e Odonata.&lt;br&gt; \nTra gli Annelida, la classe degli Hirudinea ed Oligochaeta.&lt;br&gt; \nInfine, tra i Mollusca la classe dei Bivalvia e dei Gastropoda.\nPer quanto riguarda i diversi livelli della rete trofica dei corsi d'acqua superficiali, occupano principalmente 6 diverse categorie:\nCostituiscono, inoltre, la maggiore fonte di cibo per gli altri predatori acquatici, come ad esempio i pesci, creando l'interconnessione trofica tra gli organismi microscopici e i vertebrati di maggiori dimensioni."}
{"id": "714", "revid": "767487", "url": "https://it.wikipedia.org/wiki?curid=714", "title": "Bianca (film)", "text": "Bianca \u00e8 un film del 1984 diretto ed interpretato da Nanni Moretti. Nella storia si intrecciano drammi psicologici e sentimentalismo, insieme alla commedia.\nTrama.\nMichele Apicella, un giovane professore di matematica, si stabilisce nella sua nuova casa romana e fa conoscenza con i suoi vicini: Massimiliano e Aurora, una giovane coppia alle prese con i problemi di tutti i giorni, e Siro, un anziano signore amante delle donne e della bella vita.\nMichele vive solo ed \u00e8 pieno di manie e di fobie: igienista all'eccesso, perfezionista, osservatore quasi ossessivo della realt\u00e0 e della gente che gli sta intorno, scrutatore della vita altrui che giudica persino dalle scarpe. La scuola dove va ad insegnare \u00e8 la \"Marilyn Monroe\", surreale istituto sperimentale formato da allievi studiosissimi e dal comportamento irreprensibile, dotato di bar, pista elettrica, flipper e slot machine per i professori, dove la foto del Presidente della Repubblica \u00e8 sostituita con quella di Dino Zoff e i professori tengono lezioni su Gino Paoli e hanno uno psicologo a disposizione.\nNelle ore libere Michele si dedica alla sua passione, l'osservazione dei comportamenti dei propri amici, specialmente delle coppie: una sorta di ossessiva indagine di cui riporta i risultati su schede conservate in un archivio. Michele controlla la vita degli altri cos\u00ec come controlla il mondo intero, nel tentativo di riportarlo a quello che ritiene essere l'ordine corretto.\nNel frattempo avvengono strani omicidi nei quali vengono coinvolti alcuni suoi amici e vicini di casa e il commissario incaricato delle indagini inizia a interessarsi del professore, il quale accentua i suoi comportamenti nevrotici e ossessivi. Michele inizia una relazione sentimentale con Bianca, la nuova insegnante di francese della scuola ma, come afferma lui stesso, \u00abnon \u00e8 abituato alla felicit\u00e0\u00bb e, per timore del disordine che potrebbe sconvolgergli la vita, decide di mettere fine alla relazione."}
{"id": "715", "revid": "1632387", "url": "https://it.wikipedia.org/wiki?curid=715", "title": "Bianco, rosso e Verdone", "text": "Bianco, rosso e Verdone \u00e8 un film del 1981 diretto e interpretato da Carlo Verdone.\nTrama.\nIl film \u00e8 un comico \"road movie\" ambientato in Italia, nei primi anni ottanta, durante un fine settimana elettorale. I protagonisti, le cui storie si alternano ripetutamente durante il film, sono tre uomini in viaggio per raggiungere i rispettivi seggi elettorali, tutti e tre interpretati da Carlo Verdone: Furio, un funzionario statale estremamente logorroico e morbosamente pignolo, Mimmo, un giovane ingenuo e goffo ma allo stesso tempo premuroso con sua nonna, e Pasquale, un emigrato del sud Italia residente a Monaco di Baviera, che in Italia trova un'accoglienza tutt'altro che calorosa.\nFurio Zoccano.\nFurio Zoccano, funzionario romano residente a Torino, logorroico, sparagnino e pedante oltre ogni limite, pianifica e calcola ogni cosa nei minimi dettagli. Sua moglie Magda Ghiglioni, che ama molto, lo sopporta nel silenzio e nella disperazione, esternata pi\u00f9 volte con l'espressione \"non ce la faccio pi\u00f9!\". Durante il tragitto, Magda incontra ricorrentemente un avvenente playboy, Raoul, interessato a lei. Pi\u00f9 tardi, la famiglia viene coinvolta in un grottesco incidente, causato da Furio. Quest'ultimo viene ricoverato in ospedale per accertamenti mentre la moglie pernotta con i figli in un albergo, dove rincontra il dongiovanni, al quale resiste a stento. Giunti a Roma, approfittando dell'assenza del marito impegnato al seggio, Magda si congeda dai figli Anton Giulio e Anton Luca e fugge via con l'uomo.\nMimmo.\nMimmo, goffo e ingenuo giovanotto, giunge in ritardo a Verona (da lui confusa con Vicenza) per prelevare sua nonna Teresa (in vacanza presso sua figlia) e condurla a Roma per votare. A dispetto dell'et\u00e0 e dello stato di salute, Teresa si dimostra assai pi\u00f9 acuta e vispa del nipote, deridendolo puntualmente, seppur senza cattiveria. Lui dal suo canto, si dimostra molto apprensivo nei suoi confronti, tra la curiosit\u00e0 degli astanti che assistono ai loro frequenti e vivaci screzi.\nDurante il viaggio incontreranno un burbero camionista romano, soprannominato \"er Principe\", che inizialmente riscuote la simpatia dell'anziana. Giunta la sera, pernottano nello stesso albergo dove sosta la famiglia di Furio. Mimmo viene adescato da una prostituta, totalmente ignaro del suo intento, fino a quando la sua goffaggine desta l'ira della donna. Spaventato, il giovane torna a dormire tra le braccia della nonna. Al mattino Mimmo e Teresa trovano \"er Principe\", nascosto nella loro vettura, convinto erroneamente di aver provocato l'incidente e la morte di Furio, ma, al primo controllo della polizia, la dabbenaggine del giovane desta il sospetto degli agenti e il conseguente fermo del trasportatore. Giunti al seggio, Mimmo ha l'ennesimo screzio con l'anziana nonna, che lo deride davanti a dei militari. Una volta nella cabina elettorale, Teresa muore per un malore, tra la disperazione di Mimmo e l'indifferenza dei membri del seggio, impegnati a dibattere sulla validit\u00e0 della scheda elettorale della donna.\nPasquale Amitrano.\nPasquale Amitrano \u00e8 un emigrante italiano che vive a Monaco di Baviera, nella Germania Ovest. Tifoso della Juventus, con tanto di poster di Franco Causio in camera, \u00e8 sposato con una robusta donna tedesca che lo ama molto e si prende cura di lui con fare quasi materno. Parte per l'Italia con un'Alfasud rossa, chiassosamente bardata, per raggiungere la sua circoscrizione elettorale di Matera. A differenza di Furio, Pasquale \u00e8 un uomo taciturno, facilone e spendaccione. Come Mimmo, invece, si dimostra talmente goffo e ingenuo da subire le insidie italiane come furti, truffe e persino un pestaggio dopo aver tentato goffamente di rubare le borchie di una macchina, fino a dover abbandonare in autostrada la propria auto in panne.\nGiunto al seggio elettorale esausto e malconcio, si sfogher\u00e0 con un monologo in un dialetto pressoch\u00e9 incomprensibile, anche per i locali, dove riporta tutta la sua grottesca disavventura, del quale si pu\u00f2 intendere un colorito giudizio sull'Italia e gli italiani.\nProduzione.\nPre-produzione.\nCarlo Verdone era scettico sulla realizzazione del film \u2212 percepito come una normale continuazione del suo precedente lavoro, \"Un sacco bello\" \u2212 e temeva di andare incontro a un insuccesso: la riserva fu sciolta dopo una lunga riflessione nella quiete della sua residenza di campagna. Il personaggio di Pasquale fu un'invenzione di Carlo Verdone che volle compensare la logorrea di Furio Zoccano con un personaggio completamente muto, ispirandosi ai personaggi dei film di Jacques Tati, visti pi\u00f9 volte al cineclub Filmstudio di Roma.\nI colori delle auto dei protagonisti come anche il titolo del film, si rifanno al tricolore italiano: l'auto di Mimmo \u00e8 una Fiat 1100 D verde, quella di Furio \u00e8 una Fiat 131 Panorama bianca, quella di Pasquale \u00e8 una Alfa Romeo Alfasud 1.2 rossa.\nIl personaggio del saccente logorroico viene spesso riproposto dall'attore. Gi\u00e0 noto al pubblico con gli sketch cabarettistici di \"Non stop\", lo si ritrova anche in Raniero di \"Viaggi di nozze\" e Callisto di \"Grande, grosso e... Verdone\". La maschera goffa di Mimmo, diviene la continuazione di Leo in \"Un sacco bello\", per poi riapparire in et\u00e0 matura con \"Grande, grosso e... Verdone\".\nSu indicazione di Sergio Leone, per la celebre inquadratura audace attraverso il vaso di pesci rossi, si ricorse ad una vera prostituta.\nCast.\nPer il personaggio di Magda si cercava un volto tipicamente torinese (occhi grandi, labbra pendule, viso slavato, sullo stampo dei personaggi pubblici della famiglia Agnelli), ma dopo molti provini fu scelta l'attrice russa Irina Sanpiter, doppiata con un marcato accento torinese dall'attrice italiana Solvejg D'Assunta. Il produttore Sergio Leone non era d'accordo nello scritturare Elena Fabrizi per il ruolo della nonna di Mimmo a causa della sua salute precaria, temendo problemi durante le riprese, in quanto diabetica. Ulteriori provini convinsero il regista sulla scelta della donna, nonostante le riserve di Leone.\nRiprese.\nIl film \u00e8 stato girato prevalentemente nell'autunno del 1980 poich\u00e9 Leone tard\u00f2 nel dare inizio alle riprese; tra numerose difficolt\u00e0 per il clima freddo, Carlo Verdone interpreta Mimmo e Pasquale in tenuta estiva. Sergio Leone incaric\u00f2 il fratello di Carlo, Luca Verdone, affinch\u00e9 gli comunicasse segretamente un resoconto quotidiano e dettagliato delle riprese.\nLe \"location\" delle riprese includono:\nPost-produzione.\nSergio Leone era molto titubante e scaramantico nell'intitolare il film \"Bianco, Rosso e Verdone\", in quanto nel 1972 era uscito un film con Sophia Loren intitolato \"Bianco, rosso e...\", che non aveva avuto successo. Le riserve di Leone vertevano anche sul personaggio di Furio, temendo che questi potesse risultare particolarmente odioso al pubblico. Prima dell'uscita del film, organizz\u00f2 una proiezione privata in casa sua cui parteciparono, oltre a Verdone, Alberto Sordi, Monica Vitti e il calciatore brasiliano Paulo Roberto Falc\u00e3o, i quali gradirono molto il personaggio di Furio, soprattutto Sordi che addirittura si congratul\u00f2 con Verdone, sciogliendo cos\u00ec ogni riserva per il produttore Leone.\nDistribuzione.\nIl film \u00e8 uscito nelle sale italiane il 20 febbraio 1981."}
{"id": "716", "revid": "767487", "url": "https://it.wikipedia.org/wiki?curid=716", "title": "Blow Out", "text": " \nBlow Out \u00e8 un film del 1981 scritto e diretto da Brian De Palma. Fra i protagonisti John Travolta, Nancy Allen e John Lithgow. Le musiche sono di Pino Donaggio.\nTrama.\nJack \u00e8 un ex-poliziotto diventato tecnico del suono per pellicole di serie B. Mentre \u00e8 intento in campionamenti di suoni per un nuovo film, capta accidentalmente i rumori di un'automobile che cade in un torrente. Recatosi sul luogo dell'incidente riesce a salvare Sally, una ragazza intrappolata nell'auto, ma non il conducente, che altri non \u00e8 che il governatore dello Stato, attualmente candidato alle elezioni presidenziali.\nAscoltando a casa il nastro registrato, Jack si accorge che in sottofondo si sente il rumore di uno sparo, che precede lo scoppio della gomma. Capisce allora che non \u00e8 stato un incidente, ma un omicidio. L'entourage del governatore \u00e8 per\u00f2 intento a calmare le acque, e la polizia non crede alle congetture di Jack.\nJack e Sally iniziano quindi a indagare da soli, scoprendo che si tratta di un macchinoso omicidio politico.\nCritica.\nAll'uscita \"Blow Out\" ebbe critiche contrastanti. Alcuni critici, come Pauline Kael, definirono il film come un capolavoro. Nella sua recensione nel \"The New Yorker\", la Kael afferm\u00f2 \"\u00c8 un grande film. Penso che De Palma abbia raggiunto i risultati ottenuti da Robert Altman con \"Nashville\" e da Francis Ford Coppola con \"Il padrino\"\". Roger Ebert diede al film quattro stelle, nella sua recensione sul \"Chicago Sun Times\", mentre Andrew Sarris al contrario disprezz\u00f2 il film, ritenendolo misogino.\nIn Italia Morando Morandini nel suo dizionario, spiega che \"la bravura di De Palma va colta nelle singole sequenze, nel virtuosismo della cinepresa e della presa del suono, nell'efficacia degli effetti e nell'amaro finale\". Per Tullio Kezich in \"Blow Out\" \"c'\u00e8 un visibile gusto dello sberleffo intellettuale (tutto l'inizio \u00e8 furbescamente ingannevole, vuol convincerci che stiamo vedendo un film pornomacabro ambientato in un collegio femminile), c'\u00e8 una grande fantasia visiva sostenuta dal talento dell'operatore Vilgos Zsigmond e c'\u00e8 la solita disponibilit\u00e0 alla divagazione e al \u00abplagiarism\u00bb\". Giovanni Grazzini del \"Corriere della Sera\" paragon\u00f2 la pellicola a \"un arzigogolo melodrammatico, che saccheggia le cineteche, un giocattolone che ogni tanto s'inceppa. Ma proprio De Palma ci ha insegnato a non prenderlo sul serio\".\nCol passare degli anni \"Blow Out\" divent\u00f2 un film di culto, come gli altri film diretti da De Palma. Fra i maggiori ammiratori della pellicola ci sono anche Edgar Wright e Quentin Tarantino, quest'ultimo l'ha incluso nella lista dei suoi tre film preferiti, assieme a \"Un dollaro d'onore\" (1959) di Howard Hawks e a \"Taxi Driver\" (1976) di Martin Scorsese. Il regista inoltre ha utilizzato un brano della colonna sonora di Pino Donaggio, \"Sally and Jack\", nel suo film \"Grindhouse - A prova di morte\" (2007)."}
{"id": "717", "revid": "767487", "url": "https://it.wikipedia.org/wiki?curid=717", "title": "Blow-Up", "text": "Blow-Up \u00e8 un film del 1966 diretto da Michelangelo Antonioni, ispirato al racconto \"Le bave del diavolo\" dell'argentino Julio Cort\u00e1zar.\nIl film, insieme a \"La notte\", \u00e8 il pi\u00f9 premiato di Antonioni,e ha vinto la Palma d'Oro al Festival di Cannes nel 1967. Nel cast si trovano attori gi\u00e0 famosi, come David Hemmings, o in seguito divenuti tali, come Vanessa Redgrave e Jane Birkin.\nTrama.\nThomas, uno scontroso fotografo londinese di moda, sta realizzando un libro fotografico avente come soggetti persone disagiate dei quartieri londinesi, giovani hippy o clochard che dormono in ospizio. Arriva persino a passare una notte in dormitorio, pur di avere immagini crude e drammatiche, e la mattina successiva sostiene un impegno fotografico in studio con una modella.\nThomas non \u00e8 per\u00f2 completamente soddisfatto: ha un buon lavoro e molto tempo libero, gira per Londra con una Rolls Royce decappottabile e non ha certo problemi con le donne, ma nonostante ci\u00f2 l'insoddisfazione si insinua nella sua vita. La prova si ha quando \u00e8 a pranzo con l'amico Ron nel ristorante El Blason di Chelsea. All'improvviso Thomas esclama: \"Non ne posso pi\u00f9 di Londra questa settimana!\". Alla richiesta di chiarimenti da parte di Ron, Thomas replica: \"Perch\u00e9 non fa niente per me...\".\n\u00c8 proprio cercando l'ispirazione per gli ultimi scatti da inserire nel libro che, dopo aver visitato un piccolo negozio di antiquariato che vorrebbe acquistare con il socio Peter, in un parco periferico si imbatte in due amanti e scatta loro delle foto, cercando di non farsi notare e nascondendosi dietro agli alberi e ai cespugli. Ma Jane, la donna della coppia, si accorge di quanto sta accadendo e, una volta raggiunto Thomas, gli chiede insistentemente il rullino. Al suo diniego, fugge, ma nel corso della stessa giornata lei si presenta allo studio fotografico del meravigliato Thomas, dove lei cerca a ogni costo di farsi consegnare la pellicola. Con uno stratagemma Thomas le consegna un rullino diverso da quello usato nel parco e poi, intrigato dal comportamento misterioso della donna, inizia ad indagare, sviluppando e ingrandendo (il cosiddetto \"Blow-Up\") le fotografie. Una volta portata a termine l'operazione, Thomas si accorge di come le immagini rivelino un tentativo di assassinio, bench\u00e9 gli scatti non siano del tutto comprensibili.\nCos\u00ec il protagonista continua nella sua investigazione. Torna al parco dove ha scattato le foto e scopre il cadavere dell'amante della donna. Ma al suo ritorno allo studio fotografico non trova pi\u00f9 n\u00e9 il negativo, n\u00e9 le stampe ingrandite; il materiale \u00e8 stato presumibilmente rubato. In strada, mentre \u00e8 alla ricerca di Ron, Thomas intravede per un breve momento Jane poi, inseguendola, finisce all'interno di un club dove si esibiscono gli Yardbirds, ma Jane \u00e8 scomparsa. Thomas si reca infine da Ron, al quale chiede di andare con lui al parco, ma l'amico non \u00e8 pi\u00f9 in grado di ragionare, sotto gli effetti della marijuana che viene fumata dai partecipanti a una festa privata. Qui incontra Veruschka, la modella protagonista degli scatti fatti in studio al mattino. Lo stesso Thomas poi si unisce al festino, risvegliandosi stordito la mattina dopo. Tornato al parco, questa volta con la macchina fotografica per documentare quanto ha visto la notte precedente, non pu\u00f2 che constatare che il cadavere \u00e8 sparito.\nNell'epilogo si vede una partita di tennis giocata da una compagnia di mimi senza palle n\u00e9 racchette, e un Thomas ormai persuaso di aver immaginato tutto: segue con gli occhi la traiettoria dell'invisibile pallina mentre si sente il tipico rumore della palla percossa dalle inesistenti racchette.\nProduzione.\nNell'estate del 1964 mentre sta girando \"Deserto rosso\", Michelangelo Antonioni legge \"Le bave del diavolo\", un racconto dello scrittore argentino Julio Cort\u00e1zar pubblicato nella raccolta \"Le armi segrete\". Nella sceneggiatura scritta insieme a Tonino Guerra, il regista ne utilizza solo gli elementi essenziali.\nAntonioni matura l'idea di girare il film a Londra dopo la visita sul set di \"Modesty Blaise - La bellissima che uccide\", che Monica Vitti stava girando con Joseph Losey, anche se il romanzo era stato ambientato a Parigi. La sceneggiatura fu scritta dal regista con il poeta Tonino Guerra, mentre produttore della pellicola fu Carlo Ponti, il cui contratto con Antonioni prevedeva altri due film per la MGM, saranno infatti in seguito girati \"Zabriskie Point\" e \"\".\nIl parco pubblico che fa da teatro alla sequenza cruciale del film (quella del delitto casualmente fotografato dal protagonista) \u00e8 il Maryon Park di Charlton (Londra). A David Hemmings viene chiesto dal regista di vestire \"\u00e0 la Sachs\", e cio\u00e8 imitando il play-boy tedesco Gunter Sachs (all'epoca marito di Brigitte Bardot): camicia azzurra sbottonata, jeans bianchi, mocassini senza calze. Le scene erotiche previste dalla sceneggiatura vennero tagliate, perch\u00e9 Antonioni aveva gi\u00e0 avuto problemi con la censura nel film \"L'avventura\", e temette che la censura italiana avrebbe bloccato il film.\n\"Blow-Up\" include numerose apparizioni di personaggi famosi dell'epoca. In una sequenza, verso la fine del film, suonano gli Yardbirds con Jimmy Page e con Jeff Beck, che si esibisce nell'atto di sfasciare la sua chitarra. Nella stessa scena Michael Palin del gruppo comico Monty Python \u00e8 presente fra il pubblico, mentre la giornalista Janet Street-Porter balla tra le spogliarelliste. Antonioni consider\u00f2 anche l'opportunit\u00e0 di utilizzare la band dei Tomorrow e quella dei Velvet Underground, ma vari problemi di ingaggio impedirono ai due gruppi di partecipare al film\nDistribuzione.\nDistribuzione cinematografica.\nIl film \u00e8 stato distribuito negli Stati Uniti a partire dalla citt\u00e0 di New York il 18 dicembre 1966. Nel 1967 \u00e8 stato poi distribuito in Brasile (24 febbraio); a Londra, nel Regno Unito dove il 16 marzo \u00e8 avvenuta la \"premi\u00e8re\"; in Francia (24 maggio); in Germania Ovest (11 maggio); in Danimarca (17 maggio); in Giappone (3 giugno); in Argentina (7 giugno); in Finlandia (8 settembre); in Belgio (21 settembre); in Italia \u00e8 approdato il 27 settembre a Milano, il 28 a Roma e il 29 novembre a Torino; in Svezia (4 ottobre); in Uruguay (23 novembre). In Portogallo \u00e8 stato distribuito il 9 gennaio 1968; in Messico il 4 aprile dello stesso anno; in Ungheria il 1\u00ba maggio 1969; in Turchia nell'ottobre 1971; in Spagna il 14 aprile 1975.\nIl film \u00e8 stato poi ridistribuito nuovamente in Australia il 5 marzo 1993; in Germania il 23 marzo 2000; nella Repubblica Ceca il 17 gennaio 2003; in Francia il 29 marzo 2006 e nuovamente l'11 maggio 2016 (versione restaurata);\nIl film \u00e8 stato inoltre proiettato a molti festival. Il 3 maggio 1967 \u00e8 stato presentato al Festival di Cannes, in Francia. Il 27 settembre 1967 \u00e8 stato presentato al Sorrento Film Festival in Italia. Il 13 novembre 1999 \u00e8 stato presentato al Thessaloniki International Film Festival in Grecia. In Germania \u00e8 stato proiettato nel febbraio al Festival Internazionale del Cinema di Berlino del 2002. Nel settembre 2002 \u00e8 stato proiettato anche alla Mostra del cinema di Venezia. Il 24 novembre 2012 \u00e8 stato proiettato all'Osaka European Film Festival in Giappone. Il 13 novembre 2014 al Lisbon &amp; Estoril Film Festival in Portogallo. Il 19 novembre 2016 al Torino Film Festival in Italia. Nel maggio 2017 la versione restaurata \u00e8 stata proiettata al Festival di Cannes. Il 22 ottobre 2017 al QCinema International Film Festival nelle Filippine. Il 3 novembre 2017 al Taipei Golden Horse Film Festival di Taiwan. Il 13 novembre 2017 una versione restaurata digitalmente \u00e8 stata proiettata all'AFI Fest negli Stati Uniti.\nDistribuzione home video.\nIn home video il film \u00e8 stato distribuito in una prima edizione in DVD dalla Warner Bros. il 17 febbraio e il 12 aprile 2004. Il 28 ottobre 2014 la Warner Bros. l'ha poi nuovamente distribuito in DVD e download digitale. Il 28 marzo 2017 la Criterion ha distribuito in DVD (2 dischi) e Blu-ray la versione restaurata.\nTitoli alternativi.\nMentre Antonioni stava gi\u00e0 pensando a come adattare il titolo in italiano, il suo collega Ennio De Concini gli sugger\u00ec di mantenere il titolo in lingua originale al ch\u00e9 Antonioni avrebbe risposto \"Hai ragione!\" e mantenne il titolo \"Blow Up\". Il film \u00e8 stato distribuito internazionalmente con il titolo \"Blow-Up\", o nella variante grafica \"Blow Up\", tranne in alcuni stati che fanno eccezione. Titoli alternativi del film sono infatti: \"Blow-Up - Deseo en una ma\u00f1ana de verano\" (Argentina); \"Blow-Up - Depois Daquele Beijo\" (Brasile); \"\u0424\u043e\u0442\u043e\u0443\u0432\u0435\u043b\u0438\u0447\u0435\u043d\u0438\u0435\" (Bulgaria); \"Zv\u011bt\u0161enina\" (Cecoslovacchia); \"Pove\u00e6anje\" (Croazia); \"Blow-Up - Er\u00e4\u00e4n suudelman j\u00e4lkeen\" (Finlandia); \"Ekstaze '67\" (Germania Ovest); (Giappone); \"Yetzarim\" (Israele); \"Deseo en una ma\u00f1ana de verano\" (Messico, Per\u00f9); \"Powiekszenie\" (Polonia); \"Hist\u00f3ria de um fot\u00f3grafo\" (Portogallo); \"\u00cempuscatura\" (Romania); \"Uve\u0107anje\" (Serbia); \"Pove\u010dava\" (Slovenia); \"Blow-Up (Deseo de una ma\u00f1ana de verano)\" (Spagna); \"Blow-up - f\u00f6rstoringen\" (Svezia); \"Cinayeti g\u00f6rd\u00fcm\" (Turchia); \"Nagy\u00edt\u00e1s\" (Ungheria); \"\u0424\u043e\u0442\u043e\u0443\u0432\u0435\u043b\u0438\u0447\u0435\u043d\u0438\u0435\" (Unione Sovietica).\nRestauro.\nNel 2017 il film \u00e8 stato restaurato da un gruppo internazionale di cui hanno fatto parte la Cineteca di Bologna, l'Istituto Luce Cinecitt\u00e0 e Criterion, in collaborazione con la Warner Bros. e Park Circus. Il restauro \u00e8 avvenuto presso i laboratori di Criterion e L'Immagine Ritrovata, sotto la supervisione di Luca Bigazzi, direttore della fotografia. In seguito \u00e8 stato riprogrammato al cinema e distribuito in home video.\nAccoglienza.\nIncassi.\nA fronte di un budget di $ 1.800.000, il film, al 31 gennaio 1970, ha incassato complessivamente $20.000.000 in tutto il mondo.\nCritica.\nIl film \u00e8 stato bene accolto dalla critica alla sua uscita, \"Segnalazioni cinematografiche\" scrive:\nA cinquant'anni dalla sua realizzazione il film \u00e8 oggi considerato uno dei film seminali pi\u00f9 importanti della cinematografia degli anni sessanta, nonch\u00e9 un capolavoro del cinema d'essai:\nColonna sonora.\nIl commento sonoro fu affidato al jazzista Herbie Hancock, che lo compose e lo esegu\u00ec affiancato da illustri colleghi, quali tra gli altri Freddie Hubbard e Jim Hall. Nell'album contenente la colonna sonora, pubblicato dalla MGM Records nel 1966, figurano anche gli Yardbirds, che eseguono \"Stroll On\".\nIl disco, pubblicato dalla MGM Records nel 1966, ha avuto numerose edizioni internazionali e ristampe in molteplici formati, compresi LP, musicassetta, reel-to-reel e CD, fino ai nostri giorni, anche da altre etichette, compresa Sony Music."}
{"id": "718", "revid": "59785", "url": "https://it.wikipedia.org/wiki?curid=718", "title": "Borotalco (film)", "text": "Borotalco \u00e8 un film italiano del 1982 diretto da Carlo Verdone.\nTrama.\nNadia e Sergio sono due giovani venditori di enciclopedie porta a porta. Sergio, mite e impacciato, vive in un convitto assieme all'amico Marcello conducendo una vita grama, lavorando senza successo, pressato dalla fidanzata Rossella e dal rude suocero Augusto. Nadia, bella e spigliata, fidanzata con Cristiano, condivide un appartamento con la sua amica Valeria ed \u00e8 una sfegatata fan di Lucio Dalla.\nDato il successo professionale di lei, Sergio la contatta telefonicamente chiedendole di poterla affiancare e imparare quindi a portare a casa dei contratti. Nadia gli propone un appuntamento presso la casa di un tale Manuel Fantoni, sedicente architetto. Mentre lei si attarda per acquistare un biglietto per un concerto di Dalla, Sergio si intrattiene con il cliente, il quale a sua volta gli racconta della sua vita movimentata ed errabonda, ricca di episodi incredibili e di frequentazioni illustri. Tuttavia subito dopo l'uomo gli confessa ridendo che si tratta soltanto di frottole che egli ama raccontare per abitudine, noia e necessit\u00e0 e che forse solo qualcosa c'\u00e8 di vero. Poco dopo sopraggiungono dei carabinieri per arrestare l'uomo con l'accusa di truffa e chiamandolo col suo vero nome, Cesare Cuticchia. Cuticchia/Fantoni, ostentando sicurezza, lascia le chiavi di casa a Sergio chiedendogli di rimetterla in ordine prima di andarsene.\nRimasto solo, giunge finalmente Nadia e, vedendola per la prima volta, ne resta affascinato al punto da volersi spacciare egli stesso per Fantoni, riciclandone le fandonie con inaspettato successo e millantandole di essere amico anche di Lucio Dalla. Conquistato senza difficolt\u00e0 il cuore di lei, Sergio si trova presto in un gioco pi\u00f9 grande di lui dovendo vivere una doppia vita.\nRossella e suo padre, insospettiti dalle sue lunghe assenze, irrompono infine in casa di Fantoni, accompagnati da Marcello, dove Sergio stava intrattenendosi a cena con Nadia. Sergio viene malmenato da Augusto. Lei, sfumata ogni illusione, abbandona la scena in lacrime e subisce un incidente stradale. Sergio le si presenta in ospedale, chiedendole se ci pu\u00f2 essere un futuro insieme, ricevendo in tutta risposta una botta in testa dal braccio ingessato. I due protagonisti tornano alle loro vite sposandosi con i rispettivi partner, come da copione.\nQualche tempo dopo Sergio, nel frattempo diventato padre, viene convocato in casa di una cliente che, con grande sorpresa, scopre trattarsi di Nadia, desiderosa di rivederlo. I due dialogano serenamente ma non sembrano condurre una vita felice. Nel momento in cui Sergio sta per congedarsi, viene raggiunto da lei sulle scale, sentendosi chiedere notizie su dei personaggi famosi. Sergio, capita la situazione, s'immedesima ancora per un attimo nel personaggio di Manuel Fantoni fin quando entrambi, ancora innamorati, si scambiano un bacio appassionato.\nProduzione.\nCast.\nIn un'intervista alla trasmissione televisiva \"Stracult\", Angelo Infanti ha dichiarato che il suo personaggio era stato scritto originariamente per Vittorio Gassman.\nIl nome del personaggio Sergio Benvenuti \u00e8 un doppio omaggio di Verdone al regista Sergio Leone e allo sceneggiatore Leonardo Benvenuti.\nCameo.\nNel film c'\u00e8 una breve apparizione di Moana Pozzi agli esordi, nel ruolo di un'amica straniera di Manuel Fantoni che accoglie Sergio; Moana \u00e8 anche la \"pin-up\" ritratta nel poster affisso nella stanza di Sergio e Marcello.\nColonna sonora.\nLa colonna sonora di questo film \u00e8 affidata a Lucio Dalla, agli Stadio e, singolarmente, al loro tastierista Fabio Liberatori, il quale dichiarer\u00e0 in seguito di aver scelto, insieme al regista romano, di bandire definitivamente \"marcette, tristi clarinetti, sottolineature grottesche, armonie goffe e povere, melodie scadenti\", all'epoca piuttosto di moda nelle produzioni comiche italiane.\nTra i brani del film a firma del gruppo ci sono \"Chi te l'ha detto?\" e \"Grande figlio di puttana\" (che, proprio grazie al lungometraggio, godranno di grande popolarit\u00e0: secondo le dichiarazioni di Gaetano Curreri, il finale venne addirittura modificato da Verdone in fase di riprese per allacciarsi con quest'ultimo pezzo, utilizzato appunto per i titoli di coda).\nFirmati da Lucio Dalla, invece, sono i brani \"Cara\", \"L'ultima luna\" (che accompagna i titoli di testa) ed estratti strumentali di \"Meri Luis\" e \"Futura\".\nIl brano che Eleonora Giorgi cerca di far recapitare a Dalla \u00e8 \"Un fiore per Hal\" (testo di Lucio Dalla e musica di Fabio Liberatori, voce di Ricky Portera, allora chitarrista degli Stadio), la cui versione completa si pu\u00f2 ascoltare nella scena finale del film che la vede invitare Carlo Verdone a casa sua mascherando la sua vera identit\u00e0.\nLe musiche di \"Borotalco\" hanno ricevuto un David di Donatello e un Nastro d'argento.\nRestauro.\nNel 2017 Addendo, \"creative company\" di Urban Vision, in collaborazione con Infinity si \u00e8 occupata del restauro del film, con Cinecitt\u00e0 Digital Factory."}
{"id": "721", "revid": "125440522", "url": "https://it.wikipedia.org/wiki?curid=721", "title": "Berillio", "text": "Il berillio \u00e8 l'elemento chimico della tavola periodica degli elementi che ha come simbolo Be ed ha numero atomico 4. Il berillio \u00e8 un metallo alcalino terroso di colore grigio acciaio, ed \u00e8 pericoloso per molti motivi.\nIl berillio \u00e8 dannoso se inalato: gli effetti dipendono dai tempi e dalla quantit\u00e0 di esposizione. Se i livelli di berillio nell'aria sono sufficientemente alti (pi\u00f9 di /m\u00b3), pu\u00f2 provocare una condizione che ricorda la polmonite, chiamata berilliosi acuta. Inoltre, risulta anche carcinogeno per l'uomo (A1-ACGIH).\nIl metallo puro \u00e8 rigido, leggero ma fragile. La relazione diagonale con l'alluminio fa s\u00ec che questi due elementi abbiano propriet\u00e0 simili, anche se l'alluminio \u00e8 un metallo molto meno pericoloso, che usiamo quotidianamente. \nIl berillio viene usato principalmente in alcuni ambiti molto specifici dove \u00e8 difficilmente sostituibile, ad esempio viene impiegato come agente rafforzante in alcune leghe di rame molto particolari.\nCaratteristiche.\nIl berillio ha uno dei punti di fusione pi\u00f9 alti tra i metalli leggeri. Il modulo elastico di questo metallo leggero \u00e8 di circa \u2153 superiore a quello dell'acciaio (300 GPa contro i 210 GPa della lega ferrosa). Possiede una buona conducibilit\u00e0 termica (circa met\u00e0 di quella dell'argento), \u00e8 diamagnetico e resiste all'azione dell'acido nitrico concentrato. \u00c8 altamente permeabile ai raggi X, e rilascia neutroni se viene colpito da particelle alfa, emesse per esempio dal radio o dal polonio (circa 30 neutroni per milione di particelle alfa). In condizioni standard il berillio non si ossida all'aria (anche se la sua capacit\u00e0 di scalfire il vetro \u00e8 probabilmente dovuta alla formazione di un sottile strato di ossido).\nApplicazioni nucleari.\nIl berillio ha la propriet\u00e0 di essere un moltiplicatore neutronico, in quanto assorbe un neutrone e ne rilascia altri due. Questa propriet\u00e0 fu usata ai primordi degli sviluppi dei reattori nucleari da Fermi e dagli altri ricercatori introducendo barre di berillio nel reattore per aumentare il flusso neutronico verso il combustibile, causando gravi incidenti chimici.\nAppena fu possibile, le barre e gli altri assorbenti di neutroni furono realizzate in altri materiali assorbenti di neutroni meno pericoloso: tra essi il cadmio e l'argento. \nSi \u00e8 riusciti infatti a garantire ugualmente l'autosostentamento della reazione di fissione.\nIl maggior problema per l'uso del berillio nei reattori a fusione \u00e8 dovuto al suo rigonfiamento (\"swelling\") sotto irraggiamento neutronico anche a temperature relativamente modeste, che ne rende estremamente difficoltoso l'uso come struttura compatta, quindi l'utilizzo del berillio avviene generalmente come \"pebble bed\", portando ad altri problemi legati alla valutazione del comportamento del letto in condizioni di alti flussi termici ed elevati sforzi sulle pareti del contenimento.\nIl berillio risulta il migliore tra tutti i metalli moderatori, perch\u00e9 presenta la pi\u00f9 bassa sezione di cattura di neutroni termici in confronto a qualsiasi altro metallo, e ha buone propriet\u00e0 meccaniche, chimiche e di refrattariet\u00e0.\nNel campo della fusione si sfruttano le propriet\u00e0 di moltiplicazione neutronica nel blanket dei futuri reattori di potenza, sono stati effettuati diversi studi di modelli di blanket che utilizzano il berillio come moltiplicatore, uno di essi \u00e8 uno dei blanket proposti per DEMO.\nStoria.\nIl nome berillio deriva dal greco \"b\u0113ryllos\" (\u03b2\u03ae\u03c1\u03c5\u03bb\u03bb\u03bf\u03c2), berillo, a sua volta di provenienza incerta. Sino alla fine dell'Ottocento veniva chiamato glucinio (dal greco \"glyk\u00fds\" (\u03b3\u03bb\u03c5\u03ba\u03cd\u03c2), \"dolce\"), a causa del sapore dei suoi sali ed indicato con il simbolo \"Gl\". Questo elemento fu scoperto da Louis Nicolas Vauquelin nel 1798 come ossido nel berillo e negli smeraldi. Friedrich W\u00f6hler e Antoine Alexandre Bussy isolarono indipendentemente il metallo nel 1828 con la reazione di sostituzione del potassio nel cloruro di berillio.\nDisponibilit\u00e0.\nIl berillio si trova in 30 diversi minerali, i pi\u00f9 importanti dei quali sono: bertrandite, berillo, crisoberillo e fenacite. Forme preziose di berillo sono l'acquamarina e lo smeraldo. Le pi\u00f9 importanti fonti commerciali di berillio e dei suoi composti sono il berillo e la bertrandite. Attualmente, il grosso della produzione di questo elemento \u00e8 ottenuta riducendo il fluoruro di berillio con il magnesio. Il berillio non fu disponibile in grosse quantit\u00e0 fino al 1957.\nIsotopi.\nIl berillio ha solo un isotopo stabile, 9Be. Il berillio cosmogenico (10Be) \u00e8 prodotto nell'atmosfera terrestre dalla spallazione di ossigeno e azoto da parte dei raggi cosmici. Poich\u00e9 il berillio tende a esistere in soluzioni con pH inferiore a 5,5 (e la maggior parte dell'acqua piovana ha pH inferiore a 5), entra in soluzione con la pioggia ed \u00e8 da essa trasportato sulla superficie terrestre. Man mano che la precipitazione diventa pi\u00f9 alcalina, il berillio esce dalla soluzione. Il berillio cosmogenico si accumula quindi sulla superficie del suolo dove, il suo tempo di decadimento relativamente lungo (1,5 milioni di anni), gli permette una lunga resistenza prima di decadere in 10B. Il 10Be e i suoi sottoprodotti sono stati usati per esaminare l'erosione del suolo, la formazione del suolo dalla regolite e la formazione di terreno lateritico, cos\u00ec come per lo studio delle variazioni nell'attivit\u00e0 solare e dell'et\u00e0 dei ghiacciai.\nIl nuclide 7Be, pur avendo solo tre neutroni, \u00e8 stabile come nucleo isolato (senza elettroni) ma, in presenza di essi, diviene instabile e decade per cattura elettronica (il nucleo cattura un elettrone del guscio 1\"s\") trasformandosi nel nuclide stabile 7Li (uno dei due isotopi naturali del litio), ed espellendo un neutrino elettronico. In seguito a tale processo si ha emissione di raggi X per la conseguente riorganizzazione elettronica. L'emivita del 7Be \u00e8 53,22 giorni.\nIl fatto che il 7Be e il 8Be siano instabili ha profonde conseguenze cosmologiche, perch\u00e9 significa che la fusione nucleare durante il big bang non pu\u00f2 avere prodotto elementi pi\u00f9 pesanti del berillio. Inoltre i livelli di energia nucleare del berillio-8 sono tali per cui il carbonio pu\u00f2 essere prodotto all'interno delle stelle rendendo la vita possibile.\nPrecauzioni.\nIl berillio e i suoi sali sono sostanze tossiche e cancerogene (A1-ACGIH) riconosciute. La berilliosi cronica \u00e8 una malattia polmonare granulomatosa causata dall'esposizione al berillio. La berilliosi acuta, in forma di pneumatosi chimica venne segnalata per la prima volta in Europa nel 1933 e negli Stati Uniti nel 1943. Casi di berilliosi cronica furono per primi descritti nel 1946 tra i lavoratori di fabbriche per la produzione di lampadine a fluorescenza nel Massachusetts. La berilliosi cronica ricorda la sarcoidosi in molti aspetti, e la distinzione tra le due \u00e8 spesso difficile.\nAnche se l'uso di composti al berillio nei tubi a fluorescenza \u00e8 stato cessato nel 1949, il rischio di esposizione al berillio esiste nell'industria aerospaziale e nucleare, nella raffinazione del metallo di berillio, nella fusione di leghe contenenti berillio, nella produzione di apparecchi elettronici e nel trattamento di altri materiali che lo contengono.\nI primi ricercatori assaggiavano il berillio e i suoi composti al fine di verificarne la presenza attraverso la caratteristica dolcezza. I moderni apparati diagnostici non necessitano pi\u00f9 di queste procedure rischiose e non bisogna in alcun modo ingerire la sostanza. Il berillio e i suoi composti devono essere maneggiati con la massima cura e speciali precauzioni devono essere prese durante lo svolgimento di attivit\u00e0 che possono produrre il rilascio di polvere di berillio (il tumore ai polmoni \u00e8 un possibile risultato di una prolungata esposizione alla polvere di berillio).\nQuesta sostanza pu\u00f2 essere maneggiata in sicurezza \"se\" si seguono certe procedure. Nessun tentativo di maneggiare il berillio deve essere fatto prima di aver familiarizzato con le corrette procedure.\nEffetti sulla salute.\nIl berillio \u00e8 dannoso se inalato, gli effetti dipendono dai tempi e dalla quantit\u00e0 di esposizione. Se i livelli di berillio nell'aria sono sufficientemente alti (pi\u00f9 di /m\u00b3), si pu\u00f2 andare incontro a una condizione che ricorda la polmonite ed \u00e8 chiamata berilliosi acuta.\nAlcune persone (1-15%) sviluppano una sensibilit\u00e0 al berillio. Questi individui possono sviluppare una reazione infiammatoria alle vie respiratorie. Questa condizione viene chiamata berilliosi cronica, e pu\u00f2 manifestarsi molti anni dopo l'esposizione a livelli di berillio superiori alla norma (maggiori di 0,2\u00a0\u00b5g/m\u00b3). Questa malattia fa sentire deboli e stanchi, e pu\u00f2 causare difficolt\u00e0 nella respirazione. Pu\u00f2 anche provocare anoressia, perdita di peso e portare, in casi avanzati, a problemi cardiaci. Alcune delle persone sensibili al berillio possono non manifestare sintomi. In generale la popolazione non rischia di contrarre la berilliosi acuta o cronica, in quanto i livelli di berillio normalmente nell'aria sono molto bassi (0,00003-0,0002\u00a0\u00b5g/m\u00b3).\nNessun caso di effetti dovuti all'ingestione di berillio \u00e8 stato segnalato sugli esseri umani, poich\u00e9 lo stomaco e l'intestino ne assorbono pochissimo. Ulcere sono state riscontrate in cani sottoposti a una dieta contenente berillio. Il contatto del berillio con delle lesioni sulla pelle pu\u00f2 provocare eruzioni o ulcerazioni.\nL'esposizione al berillio per lunghi periodi pu\u00f2 incrementare i rischi di sviluppare il cancro ai polmoni.\nL'agenzia internazionale per la ricerca sul cancro (IARC) ha stabilito che il berillio \u00e8 una sostanza cancerogena. L'agenzia americana EPA ha stimato che un'esposizione a vita a 0,04\u00a0\u00b5g/m\u00b3&gt; di berillio pu\u00f2 risultare in una possibilit\u00e0 su mille di sviluppare il cancro.\nNon esistono studi degli effetti dell'esposizione al berillio sulla salute dei bambini. \u00c8 probabile che questi siano simili a quelli riscontrati negli adulti ma non si sa se i bambini abbiano una sensibilit\u00e0 differente.\nNon si sa inoltre se l'esposizione al berillio possa provocare difetti alla nascita o in altre fasi dello sviluppo. Gli studi condotti sugli animali non hanno portato a prove conclusive.\nIl berillio pu\u00f2 essere misurato nelle urine e nel sangue. Il livello riscontrato non \u00e8 indicativo di quanto recente sia stata l'esposizione. I livelli di berillio possono essere misurati anche in campioni di pelle e polmoni.\nUn altro esame sanguigno, \"esame di proliferazione dei linfociti da berillio\", individua la sensibilit\u00e0 al berillio ed \u00e8 un valore predittivo della berilliosi cronica.\nI livelli tipici di berillio che le industrie possono rilasciare nell'aria sono nell'ordine di 0,01\u00a0\u00b5g/m\u00b3, in media su un periodo di 30 giorni."}
{"id": "722", "revid": "198277", "url": "https://it.wikipedia.org/wiki?curid=722", "title": "Bernard Hinault", "text": "Soprannominato \"le Blaireau\" (\"il Tasso\"), \u00e8 considerato uno dei pi\u00f9 grandi campioni della storia del ciclismo. Professionista su strada dal 1975 al 1986, si aggiudic\u00f2 cinque Tour de France (1978, 1979, 1981, 1982 e 1985), tre Giri d'Italia (1980, 1982 e 1985) e due Vuelta a Espa\u00f1a (1978 e 1983). Insieme ad Alberto Contador, \u00e8 l'unico ciclista nella storia ad aver vinto almeno due volte tutte e tre queste corse (i \"Grandi giri\" ciclistici), nonch\u00e9 uno dei sette ciclisti ad averle vinte almeno una volta. In carriera fece sue anche diverse gare di un giorno, tra cui un campionato del mondo professionisti (nel 1980), una Parigi-Roubaix, due Giri di Lombardia e due Liegi-Bastogne-Liegi: in totale ottenne, nei dodici anni di attivit\u00e0 da \"pro\", 216 vittorie.\nCarriera.\nGli esordi e i primi anni da professionista.\nTra gli allievi fu campione nazionale su strada ad Arras nel 1972, diciassettenne; due anni dopo tra i dilettanti si laure\u00f2 campione nazionale dell'inseguimento individuale, titolo che seppe riconfermare anche nel 1975 e nel 1976. Pass\u00f2 professionista, appena ventenne, nel 1975 con la Gitane-Campagnolo, squadra francese diretta dall'ex ciclista Jean Stablinski. Il 21 aprile di quello stesso anno colse la prima vittoria tra i \"professionisti\", la classifica finale del Circuit de la Sarthe, una breve corsa a tappe nei Paesi della Loira. Il 1976 \u2014 anno in cui cominci\u00f2 a vincere con pi\u00f9 regolarit\u00e0, ancora al Circuit de la Sarthe, alla Parigi-Camembert, al Tour d'Indre-et-Loire, al Tour de l'Aude, tutte corse francesi \u2014 coincise con il suo esordio ai campionati mondiali su strada, a Ostuni, prova nella quale fu sesto subito alle spalle di Eddy Merckx; coincise anche con l'ingresso nello staff tecnico della Gitane di colui che sar\u00e0 il direttore sportivo di Hinault per otto stagioni, quel Cyrille Guimard che nel 1972 aveva rivaleggiato proprio con Merckx al Tour de France salvo poi ritirarsi.\nNel 1977 arrivano i primi trionfi fuori dai confini nazionali, con la vittoria nell'arco di sei giorni di due classiche belghe di primaria importanza quali la Gand-Wevelgem e, soprattutto, la Liegi-Bastogne-Liegi; nella Liegi, sotto una forte pioggia, fu abile a battere in una volata a due il pi\u00f9 esperto Andr\u00e9 Dierickx e a precedere di una decina di secondi un gruppetto capeggiato da Roger De Vlaeminck ed Eddy Merckx. Ai primi di giugno si aggiudic\u00f2 un'altra corsa di grande prestigio, il Crit\u00e9rium du Dauphin\u00e9 Lib\u00e9r\u00e9, superando in classifica nomi allora di grande rilievo come Bernard Th\u00e9venet, Lucien Van Impe, Joaquim Agostinho e ancora Merckx. Non selezionato per il Tour de France 1977, poi vinto da Th\u00e9venet, chiuse quindi la stagione aggiudicandosi la prima di cinque Grand Prix des Nations, storica prova a cronometro parigina.\n1978-1979: le prime due vittorie al Tour.\nL'anno 1978 fu quello della svolta, quando, vestendo la divisa della Renault-Gitane, al primo tentativo conquist\u00f2 sia la Vuelta a Espa\u00f1a sia il Tour de France. Alla Vuelta si aggiudic\u00f2 il cronoprologo e quattro frazioni, senza trovare grandi difficolt\u00e0, e la sua vittoria non fu mai in discussione. Prese la maglia a Ferdi Van Den Haute, che l'aveva tenuta per nove giorni, dopo la dodicesima tappa e and\u00f2 a trionfare con 2'52\" sul capitano della KAS Jos\u00e9 Pesarrodona, gi\u00e0 vincitore nel 1976, e 3'47\" su Jean-Ren\u00e9 Bernaudeau, suo compagno alla Renault. Non prese parte al Giro d'Italia per arrivare in forma al Tour de France, tra i favoriti.\nGi\u00e0 un po' indietro in classifica dopo la cronosquadre, che la sua Renault concluse al quarto posto, vinse la crono di Sainte-Foy-la-Grande e la \"leadership\" pass\u00f2 a Joseph Bruy\u00e8re, secondo. All'Alpe d'Huez vinse e vest\u00ec di giallo il belga Michel Pollentier, gi\u00e0 trionfatore al Giro 1977. Ma durante il controllo antidoping subito seguente, ecco il colpo di scena, con la squalifica del belga: era stato scoperto a usare una vescica artificiale, posta sotto la maglietta, contenente urina \"pulita\" da immettere nella provetta. Joop Zoetemelk pass\u00f2 a condurre con soli 14\" su Hinault; tale distacco rimase immutato fino alla terzultima frazione, la crono di Nancy, quando il francese inflisse pesanti distacchi (3 minuti a Joaquim Agostinho e 4 a Zoetemelk) operando il decisivo sorpasso e vestendo per la prima volta una maglia gialla che due giorni dopo porter\u00e0 a Parigi. Il mese seguente, ai campionati mondiali su strada del N\u00fcrburgring, fu quindi protagonista di una fuga insieme all'olandese Jan Raas e a Giuseppe Saronni, ma i tre vennero ripresi in vista dell'ultimo giro; concluse la prova al quinto posto, mentre la vittoria and\u00f2 a Gerrie Knetemann, che beff\u00f2 allo sprint l'altro italiano Francesco Moser.\nApr\u00ec il 1979 conquistando la Freccia Vallone e classificandosi secondo, alle spalle di Dietrich Thurau, nella Liegi-Bastogne-Liegi. In maggio vinse di nuovo il Crit\u00e9rium du Dauphin\u00e9 Lib\u00e9r\u00e9; in luglio si aggiudic\u00f2 il Tour de France per la seconda volta consecutiva, superando come nel 1978, nell'ordine, Joop Zoetemelk e lo scalatore portoghese Joaquim Agostinho. La gara fu caratterizzata della lunga lotta tra il francese e l'olandese: il primo prese la maglia gialla sui Pirenei, al terzo giorno, nella cronometro di Superbagn\u00e8res, e biss\u00f2 l'indomani a Pau, ma dovette cederla proprio a Zoetemelk nella nona tappa, a Roubaix, avendo perso pi\u00f9 di 3 minuti a causa di una foratura sul pav\u00e9 (Agostinho ne perse 15). Seppe recuperare nelle cronometro seguenti, vincendole tutte e tre, e si riprese la maglia proprio dopo la prova contro il tempo di Morzine-Avoriaz. Tenne sulle Alpi, pur venendo staccato sull'Alpe d'Huez da Agostinho, e trionf\u00f2 infine anche nelle ultime due tappe, quella di Nogent-sur-Marne e quella degli Champs-\u00c9lys\u00e9es. In quest'ultima batt\u00e9 Zoetemelk in volata ristretta dopo una fuga da lontano; l'olandese venne poi penalizzato di dieci minuti per positivit\u00e0 a un controllo medico e il distacco finale tra i due risult\u00f2 essere di 13'07\".\nIn ottobre fece suo il Giro di Lombardia, con un attacco iniziato a 150 chilometri dal traguardo; unico a resistergli nella lunga fuga, ma poi colpito da crampi in vista del traguardo, fu il giovane Silvano Contini della Bianchi-Faema, mentre i principali rivali, Giuseppe Saronni e Francesco Moser fra tutti, vennero colti di sorpresa al momento dello scatto.\n1980: il successo al Giro e il titolo mondiale.\nNel 1980 fu protagonista di un'epica vittoria alla Liegi-Bastogne-Liegi: nell'occasione, in una gelida domenica di aprile caratterizzata da una bufera di neve, giunse primo solitario al traguardo con 9'24\" sul secondo, l'olandese Hennie Kuiper. In maggio si present\u00f2 per la prima volta al Giro d'Italia, e lo domin\u00f2 nettamente, battendo Moser, Saronni, Battaglin e Baronchelli.\nUna prima svolta arriv\u00f2 nella frazione con arrivo a Roccaraso, quando lui e un sorprendente Wladimiro Panizza staccarono tutti e andarono a prendersi rispettivamente tappa e maglia (Hinault saliva al secondo posto a 1'05\"). Dopo alcune giornate interlocutorie con Panizza sempre in rosa, la ormai celebre frazione della scalata dello Stelvio sanc\u00ec il sorpasso in classifica generale e permise al francese di ipotecare la vittoria. Importante fu la strategia della Renault-Elf diretta da Cyrille Guimard, che quel giorno mand\u00f2 in fuga il luogotenente di Hinault, Jean-Ren\u00e9 Bernaudeau, con il compito \u2014 poi svolto ottimamente \u2014 di staccare gli altri fuggitivi, attendere il capitano e scortarlo fino al traguardo di Sondrio. La vittoria di tappa venne lasciata a Bernaudeau, e i due diedero al traguardo pi\u00f9 di 4 minuti ai primi inseguitori: tra essi lo stesso \"Miro\" Panizza, che alla fine sar\u00e0 comunque secondo a Milano.\nDue mesi dopo al Tour de France, pur da principale favorito e in cerca del terzo trionfo, si ritir\u00f2, nel celebre episodio della fuga notturna dall'albergo di Pau. Aveva gi\u00e0 vinto il cronoprologo, la cronometro di Spa-Francorchamps e la tappa di Lilla, e stava vestendo la maglia gialla dopo averla presa nell'altra cronometro di Laplume. Era la vigilia delle prime montagne, nella fattispecie del tappone pirenaico, quello da Pau a Luchon con i celebri colli dell'Aubisque e del Tourmalet, e Hinault, gi\u00e0 da alcuni giorni sofferente al ginocchio a causa di una tendinite, si present\u00f2 in serata agli organizzatori del Tour, Jacques Goddet e F\u00e9lix Levitan, annunciando loro il proprio ritiro; lasci\u00f2 poi l'albergo quello stessa notte e, sicuramente per sfuggire ai giornalisti, invece che a casa sua in Bretagna trov\u00f2 riparo a Lourdes, da Huber Arbes, un suo gregario. Il simbolo del primato pass\u00f2 a Zoetemelk, che poi vincer\u00e0, per la prima e unica volta.\nSi disse molto, anche di una positivit\u00e0 all'antidoping celata con la fuga, e alcuni parlarono gi\u00e0 della fine di una parabola; in tutta risposta Hinault arriv\u00f2 molto agguerrito a Sallanches, sulle Alpi della Savoia, per il campionato mondiale su strada 1980, quello che \u00e8 considerato il pi\u00f9 duro e selettivo di sempre: il circuito, da percorrere per 20 volte, prevedeva infatti una salita di ben 2,7 chilometri, la C\u00f4te de Domancy, con punte di pendenza del 14%. Curiosamente, pur addicendosi alle caratteristiche del campione francese, il tracciato era stato disegnato tre anni prima per favorire non lui, ma un ormai tramontato Bernard Th\u00e9venet, che proprio nel 1977 aveva ottenuto la seconda vittoria al Tour de France. Il mondiale si corse in una domenica soleggiata di fine agosto; la selezione, come previsto, riguard\u00f2 numerosi elementi, e l'unico a tenere il passo di Hinault \u2014 si staccher\u00e0 sull'ultimo passaggio della C\u00f4te \u2014 fu Gianbattista Baronchelli. All'arrivo il francese giunse solo e vittorioso, Baronchelli si classific\u00f2 secondo a 1'01\", terzo invece lo spagnolo Juan Fern\u00e1ndez a 4'25\". Dei 107 partiti solo 15 arriveranno: tra i ritirati anche Th\u00e9venet, Kelly, Zoetemelk, Saronni e Moser.\n1981-1982: altri due Tour e il secondo Giro.\nNel 1981, in maglia iridata, conquist\u00f2 la sua unica Parigi-Roubaix, imponendosi in una volata lunga su \"Monsieur Roubaix\", il quattro volte vincitore Roger De Vlaeminck, e su altri quattro uomini, tra cui Francesco Moser. Era una corsa, la classica del \"pav\u00e9\", che Hinault non amava e che considerava anacronistica e alla stregua di un ciclocross: pur tuttavia fu proprio lui in quell'edizione a riportare la Francia alla vittoria venticinque anni dopo Louis Bobet e a fermare a tre la striscia di successi consecutivi di Moser. Dopo la Roubaix vinse anche l'Amstel Gold Race e il suo terzo Crit\u00e9rium du Dauphin\u00e9 Lib\u00e9r\u00e9.\nIn luglio, vestendo l'arcobaleno come gi\u00e0 aveva fatto Eddy Merckx, si aggiudic\u00f2 quindi il suo terzo Tour de France. Gareggi\u00f2 da favorito e fu protagonista di un netto dominio, diversamente da quanto accaduto nel 1978 e nel 1979. Fece suo il prologo, cedette la maglia gialla dopo la prima cronosquadre (a Gerrie Knetemann prima e a Phil Anderson poi) e la riprese cinque giorni dopo vincendo la cronometro di Pau. Non la perder\u00e0 pi\u00f9, la maglia, anzi si aggiudicher\u00e0 altre tre tappe, due delle quali contro il tempo. Secondo si classific\u00f2 Lucien Van Impe, il quale, gi\u00e0 staccato di quasi 5 minuti dopo Pau, risult\u00f2 colui che perse meno terreno, dimostrandosi per\u00f2 troppo inferiore a Hinault nelle tappe a cronometro; concluse a 14'34\", terzo Robert Alban a 17'04\". Due mesi dopo, da campione in carica, il bretone si ripresent\u00f2 ai mondiali su strada. Il tracciato di Praga era molto facile, su larghi viali e con salite molto leggere, e la gara si risolse, come previsto, in volata: Hinault si classific\u00f2 terzo, battuto da Maertens e da Saronni.\nIl 1982 \u00e8 l'anno della leggenda, con la vittoria di Giro d'Italia e Tour de France nello stesso anno, impresa riuscita fino ad allora a Fausto Coppi (due volte), Jacques Anquetil e a Eddy Merckx (tre volte). Al Giro fu dominatore, soffrendo solo una volta, sul Passo di Crocedomini, sotto il forcing delle tre punte della squadra di Giancarlo Ferretti, lo svedese Tommy Prim e gli italiani Silvano Contini e Gianbattista Baronchelli in forza alla Bianchi-Piaggio. Sue furono le tappe in linea di Campitello Matese e Montecampione e due cronometro, quella di Assisi e quella finale da Pinerolo a Torino vinta per 10 secondi su Moser: alla fine prevalse con 2'35\" su Prim e 2'47\" su Contini.\nAl Tour de France si impose per la quarta volta su cinque presenze, ma senza grandi battaglie, in maniera molto \"pacifica\" (per alcuni la corsa fu \"noiosa\" e la sua condotta \"incolore\"). Vinse il prologo di Basilea, gi\u00e0 all'indomani perse la maglia gialla a favore di Ludo Peeters; a questi subentr\u00f2 poi l'australiano Phil Anderson, che sulle pianure condusse la classifica per una decina di giorni prima di cedere la \"leadership\" proprio a Hinault nella cronometro di Valence-d'Agen, appena prima dei Pirenei. Da l\u00ec a Parigi, undici frazioni, il bretone in maglia gialla si limit\u00f2 a controllare nelle tappe montuose, incrementando il proprio vantaggio solamente nelle due cronometro di Martigues e Saint-Priest; un ultimo colpo lo riserv\u00f2 peraltro vincendo in volata sugli Champs-\u00c9lys\u00e9es, suo quarto successo in quell'edizione. A Parigi sul podio salirono quindi gli olandesi Zoetemelk, secondo per la sesta volta (un record), e Johan van der Velde, staccati rispettivamente di 6'21\" e 8'59\".\nIn agosto, al campionati mondiali su strada di Goodwood, nel Regno Unito, si presentava tra i favoriti, con l'obiettivo di centrare il prestigioso tris Giro-Tour-Mondiale fino ad allora riuscito solo al \"Cannibale\" Eddy Merckx (riuscir\u00e0 nel 1987 anche a Stephen Roche). Dopo 160 dei 275 chilometri di un percorso prevalentemente pianeggiante, a sorpresa si dovette per\u00f2 ritirare, cianotico in volto e boccheggiante, stremato dopo una stagione oltremodo sfiancante; la maglia iridata andr\u00e0 all'italiano Giuseppe Saronni, autore di un attacco violentissimo negli ultimi 800 metri in lieve salita.\n1983-1984: la seconda Vuelta e il passaggio alla La Vie Claire.\nNella prima met\u00e0 del 1983 vinse per la seconda volta sia la Freccia Vallone sia, alla seconda partecipazione, la Vuelta a Espa\u00f1a. Quell'edizione, la 38\u00aa, della Vuelta fu molto combattuta \u2014 a detta degli stessi organizzatori, una delle pi\u00f9 belle e spettacolari di sempre \u2014, e si risolse solo al terzultimo giorno, nella tappa di Avila, quando Hinault, aiutato sulle montagne da un giovane Laurent Fignon, regol\u00f2 i compagni di fuga Marino Lejarreta e Vicente Belda e inflisse pi\u00f9 di venti minuti alla maglia oro Juli\u00e1n Gorospe. Il francese, che gi\u00e0 aveva vinto la cronometro di Valladolid, and\u00f2 a precedere di 1'12\" in classifica lo stesso Lejarreta, gi\u00e0 vincitore nel 1982. In luglio, afflitto da una tendinite al ginocchio destro, Hinault non pot\u00e9 per\u00f2 prendere parte al Tour de France per difendere il titolo. Il ruolo di capitano della Renault pass\u00f2 cos\u00ec al ventiduenne Laurent Fignon, che, seppur esordiente, seppe subito imporsi su \u00c1ngel Arroyo e Peter Winnen e giungere in maglia gialla a Parigi al termine di una corsa molto equilibrata.\nDopo essersi fatto operare al ginocchio nell'estate 1983, i dissapori con lo storico direttore sportivo Guimard \u2014 e quando comunque era chiaro che la Renault avrebbe puntato su Fignon, di sei anni pi\u00f9 giovane, per i grandi giri \u2014 portarono il campione bretone a trasferirsi per l'anno a venire alla neonata La Vie Claire, squadra costruita intorno a lui grazie agli importanti investimenti del manager Bernard Tapie. Ritornato alle gare in quell'avvio di stagione e vittorioso in maggio alla Quattro giorni di Dunkerque, Hinault prese quindi il via al Tour de France, dopo l'assenza del 1983, con l'obiettivo di battere Fignon e di conseguire la quinta vittoria in sette anni. L'inferiori\u00e0 rispetto al rivale, supportato da una squadra molto forte, risult\u00f2 per\u00f2 evidente sia nelle prove a cronometro, dominate \u2014 eccetto il prologo \u2014 dallo stesso Fignon (che si impose a Le Mans, La Ruch\u00e8re e Villefranche), che in salita, specialmente nelle frazioni dell'Alpe d'Huez e di La Plagne, in cui il distacco fra i due fu in entrambi i casi di circa 3 minuti. Di ben 10 minuti e 32 secondi fu invece il margine finale tra Fignon e Hinault, secondo classificato davanti allo statunitense Greg LeMond, anch'egli della Renault. Il bretone si rifece comunque parzialmente nel finale di stagione, vincendo Grand Prix des Nations, Trofeo Baracchi (in coppia con Moser) e, per la seconda volta, il Giro di Lombardia.\n1985-1986: la doppietta Giro-Tour e il ritiro.\nHinault ritorn\u00f2 veramente grande nel 1985, ormai trentenne. Con una squadra a suo completo servizio fu in grado di fare suoi sia il Giro d'Italia che il Tour de France, andando a realizzare la seconda doppietta in carriera. La corsa italiana la vinse per la terza volta su tre partecipazioni, e anche su un percorso con poche montagne (un \"Giro dei tunnel anzich\u00e9 delle vette\" si disse) riusc\u00ec ad avere la meglio su un Francesco Moser favorito dal tracciato privo di grandi asperit\u00e0. Al Tour iscrisse invece il suo nome nell'albo d'oro per la quinta storica volta, eguagliando in tal modo due celeberrimi campioni come Jacques Anquetil e Eddy Merckx, unici fino ad allora a essere riusciti nell'impresa. Da menzionare il grande sostegno che in quell'edizione gli diede in pi\u00f9 occasioni il ventiquattrenne Greg LeMond, che proprio all'inizio della stagione, dopo aver firmato il primo contratto da un milione di dollari, aveva lasciato la stessa Renault per raggiungerlo alla La Vie Claire.\nNel 1986, gi\u00e0 sul punto di porre fine a una grande carriera, Hinault concluse il Tour de France in seconda posizione, alle spalle del compagno Greg LeMond. Come annunciato gi\u00e0 un anno prima, per l'edizione 1986 della \"Grande Boucle\" Hinault si proponeva come gregario del giovane statunitense, con l'intenzione di lasciargli via libera nella corsa verso il titolo. Tuttavia, una volta iniziata la gara, il francese non rispett\u00f2 pienamente i patti, e grazie alla vittoria nella cronometro di Nantes e all'attacco con Pedro Delgado nella prima tappa pirenaica, si port\u00f2 in testa alla classifica con ben 5'25\" su LeMond, ponendo una seria ipoteca sulla vittoria finale. La reazione del compagno-rivale non si fece attendere: l'indomani, nella salita verso Superbagn\u00e8res, LeMond inflisse 4'45\" al francese, portandosi a soli 40 secondi di distacco. Hinault mantenne il primato sui Pirenei, ma gi\u00e0 nella prima frazione alpina, a Serre Chevalier, si stacc\u00f2 e dovette cedere la maglia a LeMond. I due della La Vie Claire furono comunque assoluti protagonisti il giorno dopo, quando staccarono tutti di cinque minuti e giunsero insieme, tenendosi per mano, sul traguardo dell'Alpe d'Huez (vinse Hinault): sul podio di Parigi occuperanno i primi due gradi del podio, con il francese, primo anche nella crono di Saint-\u00c9tienne, staccato di 3'10\".\nNel mese seguente Hinault ottenne l'ultima vittoria in carriera, la Coors Classic, gara a tappe nell'ovest degli Stati Uniti in preparazione al campionati mondiali di Colorado Springs; pur tra i favoriti, nella prova iridata, poi vinta dall'italiano Moreno Argentin, si classific\u00f2 soltanto al 59\u00ba posto. Il 9 novembre, dopo la gara di ciclocross a Quessoy, diede l'addio alle corse."}
{"id": "723", "revid": "580197", "url": "https://it.wikipedia.org/wiki?curid=723", "title": "Boro", "text": "Il boro \u00e8 l'elemento chimico della tavola periodica degli elementi che ha come simbolo B e come numero atomico 5. \u00c8 un semimetallo trivalente e si trova abbondantemente nel borace. Ci sono due allotropi del boro: il boro amorfo, che \u00e8 una polvere marrone, e il boro metallico che \u00e8 nero. La forma metallica \u00e8 dura (9,3 sulla scala di Mohs) ed \u00e8 una cattiva conduttrice a temperatura ambiente. Il boro non si trova libero in natura. Questo elemento ha propriet\u00e0 e reattivit\u00e0 simili al silicio ed \u00e8 un semiconduttore (relazione diagonale).\nCaratteristiche.\nIl boro possiede tre elettroni nel suo strato esterno e nei suoi composti questi si distribuiscono in tre orbitali ibridi sp\u00b2, lasciando un orbitale p vuoto. Per questa ragione i composti di boro spesso si comportano come acidi di Lewis, legandosi prontamente con sostanze ricche di elettroni.\nLe caratteristiche ottiche di questo elemento includono la trasmissione di luce infrarossa. A temperature normali il boro \u00e8 un povero conduttore elettrico ma diventa un buon conduttore ad alte temperature.\nIl boro ha il pi\u00f9 alto carico di rottura tra tutti gli elementi conosciuti.\nIl nitruro di boro pu\u00f2 essere utilizzato per produrre materiali duri come il diamante. Il nitruro inoltre agisce da isolante elettrico ma conduce il calore in maniera simile a un metallo. \nQuesto elemento ha inoltre qualit\u00e0 lubrificanti simili alla grafite. Il boro \u00e8 anche simile al carbonio con la sua capacit\u00e0 di formare strutture molecolari stabili legate covalentemente.\nApplicazioni.\nIl composto di boro pi\u00f9 importante dal punto di vista economico \u00e8 il tetraborato di sodio Na2B4O7\u00b710H2O, o borace, che \u00e8 usato in abbondanza nella produzione di isolanti (vetroresina) e perborato di sodio (candeggianti).\nAltri utilizzi del boro sono:\nI composti di boro vengono studiati per l'uso in un'ampia gamma di applicazioni; componente per membrane permeabili agli zuccheri, sensori di carboidrati e bioconiugati. Applicazioni mediche allo studio includono la terapia per cattura neutronica del boro e il rilascio di farmaci. Altri composti di boro sono promettenti nella cura dell'artrite.\nGli idruri complessi di boro (borani) o di boro e carbonio (carborani) si ossidano facilmente e liberano una considerevole quantit\u00e0 di energia. Sono quindi studiati come possibile carburante per i razzi. Nell'industria nucleare, l'acido borico \u00e8 molto usato come veleno neutronico per la regolazione di potenza dei reattori nucleari a fissione, questo \u00e8 dovuto alla sua grande sezione d'urto per la cattura dei neutroni.\nSono infine da citare i boruri metallici, ottenibili in genere per combinazione diretta del boro con un altro elemento chimico ad alte temperature. Si tratta di sostanze altamente refrattarie, con elevato punto di fusione (in genere superiore a i ) e per tale ragione trovano impiego nella costruzione di crogioli, camicie di camere di combustione, parti di turbine sottoposte a sollecitazioni termiche continue e strumenti da taglio ad alte velocit\u00e0.\nNella tabella successiva riportiamo i boruri pi\u00f9 conosciuti con il rispettivo peso specifico ed il punto di fusione:\nStoria.\nComposti di boro - dall'arabo \"Bur\u0101q\" (persiano \"Burah\"), \"lampo\" - sono conosciuti da migliaia di anni. Nell'antico Egitto, la mummificazione dipendeva da un materiale conosciuto come natron, che conteneva borati e altri sali comuni. Glasse di borace erano usate in Cina dal 300 d.C., e composti di boro erano usati per la fabbricazione del vetro nell'antica Roma.\nNel XVII secolo a Larderello inizia l'estrazione di sali di boro sfruttando le sorgenti d'acqua calda del sottosuolo, fase industriale precedente allo sfruttamento geotermoelettrico del territorio.\nL'elemento venne isolato nel 1808 fino al 50% di purezza da Humphry Davy, Joseph Louis Gay-Lussac e Louis Jacques Th\u00e9nard. Essi non riconobbero la sostanza come un elemento. Fu Berzelius nel 1824 che identific\u00f2 il boro come elemento. Il primo boro puro fu prodotto dal chimico statunitense W. Weintraub nel 1909.\nDisponibilit\u00e0.\nGli Stati Uniti e la Turchia sono i pi\u00f9 grandi produttori di boro. Il boro non \u00e8 presente in natura nella sua forma elementare ma si trova combinato nel borace, nella sassolite, nella colemanite, nella kernite, nell'ulexite e nei borati. L'acido borico si trova a volte nelle sorgenti d'acqua vulcaniche . L'ulexite \u00e8 un minerale che possiede per natura le propriet\u00e0 delle fibre ottiche.\nIl boro puro non \u00e8 di facile preparazione. I primi metodi impiegati utilizzavano la riduzione dell'ossido di boro con metalli quali il magnesio o l'alluminio. Comunque il prodotto era quasi sempre contaminato. Il boro puro pu\u00f2 essere preparato riducendo alogenati di boro volatili, con l'idrogeno ad alte temperature.\nNel 1997 il boro cristallino (puro al 99%) costava circa il grammo, il boro amorfo 2\u00a0$ il grammo.\nNOTA: i dati per gli Stati Uniti non sono stati pubblicati.\nIsotopi.\nIl boro ha due isotopi stabili rintracciabili in natura, 11B (80,1%) e 10B (19,9%). Il frazionamento isotopico del boro \u00e8 controllato principalmente dalle reazioni di scambio delle specie solubili di boro B(OH)3 e B(OH)4-. Gli isotopi di boro vengono frazionati anche durante la cristallizzazione minerale, durante i cambi di fase dell'acqua nei sistemi idrotermici e durante le alterazioni idrotermiche delle rocce. L'ultimo effetto (rimozione preferenziale dello ione 10B(OH)4- nelle argille) risulta in soluzioni arricchite di 11B(OH)3 e pu\u00f2 essere responsabile per l'arricchimento di 11B nell'acqua marina.\nAnalisi chimica.\nIl boro si identifica quantitativamente per via spettrofotometrica utilizzando come reagente una soluzione di kinalizarina (45\u00a0mg disciolti in un litro di acido solforico al 96%) e misurandone l'assorbanza a .\nPrecauzioni.\nIl boro e i borati non sono tossici e quindi non richiedono precauzioni speciali per maneggiarli. Alcuni dei composti di boro e idrogeno pi\u00f9 esotici comunque sono \"tossici\" e richiedono particolare attenzione.\nIl boro \u00e8 tossico se ingerito, il valore limite per l'acqua potabile \u00e8 fissato dal DPR numero 236 del 1988 a /l, mentre l'Organizzazione mondiale della sanit\u00e0 (OMS) consiglia un valore di 0,5\u00a0mg/l.\nIl boro in biologia.\nStudi sempre pi\u00f9 numerosi affermano oramai che il boro \u00e8 un oligoelemento indispensabile per il corretto funzionamento della biochimica animale. \u00c8 stato provato che il boro (come anione borato) ha un effetto positivo sull'assorbimento del calcio nell'uomo ed allo stesso tempo previene la perdita del magnesio. Ci\u00f2 \u00e8 utile per almeno due ragioni. Primo, farebbe del boro un oligoelemento da includere tra i fattori coinvolti nella prevenzione dell'osteoporosi. Lavorando sul riassorbimento di calcio e magnesio, \u00e8 stato anche dimostrato che il boro innalza i livelli di estrogeni e di vitamina D anche nelle donne in menopausa. Il meccanismo molecolare di ci\u00f2 non \u00e8 stato ancora compreso, anche se qualche studio preliminare punta sul rimaneggiamento del metabolismo degli acidi ribonucleici (RNA) e sull'intervento di enzimi della classe fosfo-proteina fosfatasi.\nSecondo, metterebbe il boro nella posizione di supplemento alimentare indicato anche nella correzione degli squilibri elettrolitici nei pazienti cardio- o nefropatici, che fanno largo uso di diuretici e/o digitalici. Queste classi di farmaci, infatti, provocano in cronico una perdita corporea cospicua di elettroliti quali potassio, magnesio e calcio, oltre ovviamente al sodio (che viene considerato tra gli effetti anti-ipertensivi di questi farmaci).\nUna delle ragioni per cui i vegetariani non soffrono frequentemente di osteoporosi potrebbe ricercarsi proprio nel costante e buon introito di boro attraverso i legumi, le verdure e la frutta di cui fanno largo consumo. Studi aggiuntivi indicherebbero che il boro potrebbe avere un benefico effetto anti-infiammatorio a carico delle giunture articolari, attraverso la modulazione di certe citochine, ed essere cos\u00ec un valido integratore per patologie di tipo artritico.\nInfine, alcuni studi sembrerebbero indicare che esistano degli effetti positivi degli anioni borato, o di suoi derivati organici, su alcuni tipi di cellule tumorali umane.\nIl fabbisogno giornaliero di boro, secondo le raccomandazioni dell'Istituto Superiore della Salute statunitense (NIH) si attestano tra /die. Gli alimenti pi\u00f9 ricchi di boro sono le pere, l'uva, le prugne, i datteri, le mandorle, i cavolfiori, i funghi, i fagioli ed i legumi verdi.\nRicerche sulla fusione nucleare boro-protone a confinamento laser.\nIn un esperimento condotto nel 2004, un gruppo di scienziati russi \u00e8 riuscito a produrre una reazione di fusione nucleare, innescata dal confinamento laser, tra protoni (atomi d'idrogeno privi dell'elettrone) e atomi di boro, alla temperatura di 109 K (kelvin), senza emissione di neutroni e particelle radioattive; l'energia richiesta dal laser supera per\u00f2 di molto quella prodotta dalla reazione."}
{"id": "724", "revid": "124124572", "url": "https://it.wikipedia.org/wiki?curid=724", "title": "Bromo", "text": "Il bromo \u00e8 l'elemento chimico di numero atomico 35 e il suo simbolo \u00e8 Br. Il suo nome deriva dal greco \u03b2\u03c1\u1ff6\u03bc\u03bf\u03c2 \"br\u014dmos\", che significa \u00abfetore\u00bb. Fa parte del gruppo degli alogeni.\nCaratteristiche.\nIl bromo \u00e8 un non metallo liquido a temperatura ambiente. Si presenta come un liquido pesante, scorrevole, di colore rosso-bruno, simile a quello del diossido di azoto, facile all'evaporazione e contraddistinto da un odore intenso e sgradevole. In quanto alogeno, la sua reattivit\u00e0 chimica \u00e8 analoga a quella del cloro o dello iodio e intermedia, in termini di attivit\u00e0, a questi due elementi. Si scioglie molto bene in acqua e nei solventi organici, cui conferisce un tipico colore arancione. Reagisce con molti elementi e ha un forte effetto candeggiante.\nIl bromo \u00e8 un elemento molto reattivo e ha un comportamento fortemente ossidante in presenza di acqua, con cui disproporziona trasformandosi in ione ipobromito e ione bromuro. Reagisce facilmente per addizione o per sostituzione con numerosi composti organici quali ammine, fenoli, alcheni, idrocarburi alifatici ed aromatici, chetoni e altri. Verso i metalli \u00e8 molto pi\u00f9 reattivo se in presenza di acqua, tuttavia il bromo anidro reagisce energicamente con l'alluminio, con il mercurio, con il titanio e con tutti i metalli alcalini ed alcalino-terrosi.\nEstrazione.\nLa maggior parte del bromo viene estratta dall'acqua di mare in cui \u00e8 presente sotto forma di bromuro. Passando del gas cloro in una soluzione di bromo a temperature superiori a si ha la reazione:\nIl cloro rimane in soluzione come cloruro mentre il bromo puro gassoso viene mandato in un condensatore e immagazzinato\nApplicazioni.\nSi usa il bromo per fabbricare una grande variet\u00e0 di composti utilizzati nell'industria e nell'agricoltura. Tradizionalmente il principale uso del bromo \u00e8 nella produzione dell'1,2-dibromoetano utilizzato come antidetonante per la benzina super, ora non pi\u00f9 utilizzata per ragioni di inquinamento.\nIl bromo \u00e8 utilizzato anche per produrre fumogeni, sostanze ignifughe, composti per la depurazione delle acque, coloranti, medicinali, disinfettanti, bromuri inorganici per pellicole fotografiche (bromuro d'argento).\nIl bromo \u00e8 utilizzato per produrre olio vegetale brominato, un emulsionante in varie bevande al sapore di limone.\nStoria.\nIl bromo \u00e8 stato scoperto da Antoine Balard nelle paludi salmastre di Montpellier nel 1826, ma non \u00e8 stato prodotto in quantit\u00e0 fino al 1860.\nDisponibilit\u00e0.\nIl bromo \u00e8 molto diffuso nelle rocce superficiali sotto forma di bromuro. A causa del dilavamento, i sali di bromo si sono accumulati nell'acqua dei mari (85\u00a0ppm) e potrebbero essere estratti a costi accettabili dalle saline e dal Mar Morto (fino a 5\u00a0000 ppm).\nNel 2002 sono state prodotte circa di bromo per un valore di 2,5 miliardi di dollari: i maggiori produttori sono stati Stati Uniti e Israele. A causa del suo alto costo che pu\u00f2 raggiungere anche 5 dollari al chilogrammo, il bromo viene riciclato piuttosto che gettato come rifiuto.\nSintesi in laboratorio.\nIn laboratorio \u00e8 possibile preparare piccole quantit\u00e0 di bromo ossidando un sale di bromo, come ad esempio il bromuro di potassio, con una miscela di acido cloridrico e perossido di idrogeno. In alternativa \u00e8 possibile utilizzare come agente ossidante l'acido nitrico.\nPrecauzioni.\nIl bromo puro \u00e8 fortemente irritante e, in forma concentrata, produce dolorose vesciche sulla pelle nuda, specialmente sulle mucose. Anche piccole quantit\u00e0 di vapori di bromo (da 10\u00a0ppm in su) possono avere effetti sulla respirazione e in quantit\u00e0 maggiore pu\u00f2 danneggiare seriamente l'apparato respiratorio.\nPer la sua pericolosit\u00e0 occorre indossare occhiali di protezione ed assicurare un'adeguata ventilazione durante la manipolazione di questa sostanza."}
{"id": "725", "revid": "124020591", "url": "https://it.wikipedia.org/wiki?curid=725", "title": "Biochimica", "text": "La biochimica o chimica biologica \u00e8 la branca della chimica che studia le reazioni chimiche complesse che danno origine alla vita: oggetto di studio sono la struttura e le trasformazioni dei componenti delle cellule, come proteine, carboidrati, lipidi, acidi nucleici e altre biomolecole.\nSebbene vi sia un grande numero di diverse biomolecole, sono tutte essenzialmente composte dagli stessi costituenti di base (genericamente chiamati monomeri), posizionati in ordini diversi. Ogni classe di biomolecole ha un \"set\" di differenti subunit\u00e0.\nLa biochimica del metabolismo cellulare e del sistema endocrino \u00e8 gi\u00e0 stata ampiamente descritta. Altre aree della biochimica includono lo studio del codice genetico (DNA, RNA), la sintesi proteica, il meccanismo di trasporto della membrana cellulare e la trasduzione del segnale.\nSviluppo della biochimica.\nOriginariamente si credeva che la vita non fosse soggetta alle normali leggi della chimica, contrariamente agli oggetti inanimati. Si pensava che soltanto gli esseri viventi potessero produrre le molecole della vita (da altre biomolecole preesistenti). Ma gi\u00e0 verso la fine del Settecento si stabilirono i principi di partenza della biochimica, grazie alle ricerche di Lavoisier e di Spallanzani sulla respirazione degli organismi viventi.\nNel 1828, Friedrich W\u00f6hler pubblic\u00f2 una ricerca sulla sintesi dell'urea, provando che i composti organici possono essere creati artificialmente, seguito pochi anni dopo dalle analisi e sintesi di Justus von Liebig che consentirono le prime applicazioni pratiche della nuova disciplina, tra le quali la fertilizzazione con concimi inorganici.\nL'alba della biochimica pu\u00f2 essere considerata la scoperta del primo enzima, la diastasi, nel 1833, da parte di Anselme Payen. Nonostante il termine \"biochimica\" sembri essere stato usato per la prima volta nel 1881 (la parola chimica biologica invece risale al 1826 ed \u00e8 attribuibile a Huenefeld), \u00e8 generalmente accettato che la parola sia stata coniata formalmente nel 1903 da Carl Neuber, un chimico tedesco. Da allora la biochimica ha fatto grandi passi in avanti, specialmente a partire dalla met\u00e0 del XX secolo, con lo sviluppo di tecniche come la cromatografia, la diffrattometria a raggi X, la spettroscopia NMR e simulazioni delle dinamiche molecolari. Queste tecniche permisero la scoperta e l'analisi dettagliata di numerose molecole e delle sequenze metaboliche delle cellule, come la glicolisi ed il Ciclo di Krebs (o ciclo dell'acido citrico).\nLe scoperte della biochimica vengono applicate in molte aree, dalla genetica alla biologia molecolare, dall'agricoltura alla medicina.\nI carboidrati (Glucidi).\nLa funzione dei carboidrati \u00e8 duplice: strutturale e di riserva energetica. Gli zuccheri sono carboidrati, anche se ci sono carboidrati che non sono zuccheri. Sulla Terra esistono molti pi\u00f9 carboidrati di qualsiasi altro tipo di biomolecola. Il pi\u00f9 semplice tipo di carboidrato \u00e8 un monosaccaride, che tra le altre propriet\u00e0 contiene carbonio, idrogeno e ossigeno nella proporzione 1:2:1 (formula generale C\"n\"H2\"n\"O\"n\", dove n vale almeno 3). Il glucosio, uno dei pi\u00f9 importanti carboidrati, \u00e8 un esempio di monosaccaride. Cos\u00ec come il fruttosio, lo zucchero che d\u00e0 alla frutta il suo caratteristico sapore dolce.\nDue monosaccaridi possono essere uniti assieme usando la sintesi per disidratazione, nella quale un atomo di idrogeno viene rimosso dalla fine di una molecola ed un gruppo ossidrile (-OH) viene rimosso dall'altra. Il gruppo H-OH o H2O viene poi rilasciato come una molecola di acqua, da cui il nome disidratazione. La nuova molecola, consistente in due monosaccaridi, viene chiamata \"disaccaride\" ed \u00e8 tenuta insieme da un legame glicosidico oppure da altri tipi di legame. Pu\u00f2 anche verificarsi la reazione opposta, chiamata idrolisi, usando una molecola di acqua per scindere il disaccaride mediante rottura del legame glicosidico.\nIl disaccaride pi\u00f9 conosciuto \u00e8 il saccarosio (il comune zucchero da tavola o zucchero di canna), che \u00e8 composto da una molecola di glucosio ed una di fruttosio legate assieme. Un altro importante disaccaride \u00e8 il lattosio, che consiste in una molecola di glucosio ed una di galattosio. In et\u00e0 avanzata la produzione di lattasi (l'enzima che idrolizza il lattosio in glucosio e galattosio) tipicamente decresce, determinando una deficienza di lattasi, che conduce alla cosiddetta \"intolleranza al lattosio\".\nQuando pi\u00f9 di due (solitamente da tre a dieci) monosaccaridi sono legati assieme, viene a formarsi un \"oligosaccaride\" (dal greco, la radice \"oligo-\" significa \"poco\"). Queste molecole di solito vengono usate come marcatori e segnali, ma possono avere anche altri tipi di funzioni.\nPi\u00f9 monosaccaridi legati assieme formano un polisaccaride. I monosaccaridi possono essere legati in una lunga catena lineare oppure in una catena ramificata. I tre pi\u00f9 comuni polisaccaridi sono la cellulosa, l'amido ed il glicogeno, formati dalla ripetizione di monomeri di glucosio. La cellulosa \u00e8 prodotta dai vegetali ed \u00e8 un importante componente strutturale delle loro cellule. Gli esseri umani non possono produrre cellulosa, n\u00e9 digerirla poich\u00e9 sono privi dell'enzima \u03b2-glicosidasi adibito proprio alla scissione di questa. L'amido \u00e8 un polisaccaride di deposito del glucosio. Il glicogeno, invece, \u00e8 un carboidrato animale; viene usato dall'uomo come deposito di energia.\nIl glucosio \u00e8 la pi\u00f9 importante fonte di energia per la maggior parte delle forme di vita ed un gran numero di vie cataboliche convergono su di esso. Ad esempio, i polisaccaridi vengono spezzati nei loro monomeri (la glicogeno fosforilasi rimuove i residui di glucosio dal glicogeno). I disaccaridi come il lattosio o il saccarosio vengono scissi nei due monosaccaridi che li compongono. Il glucosio \u00e8 metabolizzato da un importantissimo processo, ampiamente conservato nelle specie viventi, composto di dieci tappe e chiamato glicolisi, il cui risultato finale \u00e8 la rottura di una molecola di glucosio in due molecole di piruvato; questo produce anche due molecole di adenosintrifosfato (ATP), l'energia utilizzata dalle cellule, assieme a due equivalenti ridotti convertendo il NAD in NADH. Questo processo non richiede ossigeno; quando l'ossigeno non \u00e8 disponibile (o le cellule non possono utilizzarlo), il NAD viene ripristinato convertendo il piruvato in lattato (accade ad esempio nell'uomo), oppure in etanolo (nel lievito). Altri monosaccaridi come il galattosio ed il fruttosio possono essere convertiti nei composti intermedi della glicolisi. Nelle cellule aerobiche con sufficiente ossigeno, come la maggior parte delle cellule umane, il piruvato pu\u00f2 essere metabolizzato ulteriormente. Esso viene convertito irreversibilmente in acetil-CoA, dando come prodotto di scarto un atomo di carbonio sotto forma di biossido di carbonio, generando un ulteriore equivalente riducente di NADH.\nLe due molecole di acetil-CoA (da una molecola di glucosio) entrano poi nel ciclo di Krebs, producendo altre due molecole di ATP, sei di NADH e due molecole legate di FADH2, e rilasciando il carbonio restante come biossido di carbonio. Le molecole ridotte di NADH e FADH2 entrano poi nel sistema di trasporto elettronico, nel quale gli elettroni vengono trasferiti ad una molecola di ossigeno, producendo acqua, e gli originari NAD+ e FAD vengono rigenerati. Per questo motivo gli esseri umani inspirano ossigeno ed espirano biossido di carbonio. L'energia di trasferimento degli elettroni dagli stati di alta energia di NADH e FADH2 viene utilizzata per generare altre 28 molecole di ATP (soltanto due erano state prodotte nella glicolisi), per un totale di 32 molecole di ATP. \u00c8 chiaro che usare ossigeno per ossidare completamente il glucosio, fornisce all'organismo una grande energia, ed \u00e8 per questo che le forme di vita complesse comparvero sulla Terra soltanto quando nell'atmosfera si accumularono forti quantit\u00e0 di ossigeno.\nNei vertebrati, durante la contrazione vigorosa (nel sollevamento pesi o nello sprint, ad esempio) i muscoli scheletrici non ricevono abbastanza ossigeno per sviluppare l'energia richiesta, e cos\u00ec viene impiegato il metabolismo anaerobico, convertendo il glucosio in lattato (acido lattico). Il fegato pu\u00f2 rigenerare il glucosio mediante la gluconeogenesi. Questo processo non \u00e8 esattamente l'opposto della glicolisi e richiede una quantit\u00e0 tripla di energia guadagnata con la glicolisi (vengono utilizzate sei molecole di ATP, mentre nella glicolisi ne vengono prodotte due).\nIl glicogeno (cos\u00ec come l'amido nelle piante) pu\u00f2 essere considerato una riserva di glucosio per le necessit\u00e0 dell'organismo. Il glicogeno conservato nel fegato, infatti, viene utilizzato per riportare alla normalit\u00e0 i livelli ematici di glucosio durante il digiuno. Il glicogeno presente nei muscoli, invece, viene usato esclusivamente per i muscoli stessi, nel corso di impegnativi sforzi contrattili.\nLe proteine.\nAllo stesso modo dei carboidrati, alcune proteine hanno una funzione strutturale. Ad esempio i movimenti delle proteine actina e miosina sono responsabili della contrazione dei muscoli scheletrici. Una propriet\u00e0 che molte proteine possiedono \u00e8 quella di legarsi a particolari molecole o classi di molecole; possono essere \"estremamente\" selettive in ci\u00f2 che legano. Gli anticorpi sono un esempio di proteine che si attaccano ad un tipo specifico di molecole. Infatti l'ELISA (\"Enzyme-Linked ImmunoSorbent Assay\"), che fa uso di anticorpi, \u00e8 uno dei pi\u00f9 sensibili test che la medicina moderna usa per identificare varie biomolecole. Probabilmente le pi\u00f9 importanti proteine sono gli enzimi. Queste sorprendenti molecole riconoscono specifiche molecole reagenti chiamate substrati e sono in grado di catalizzare le reazioni in cui essi sono coinvolti.\nAbbassando l'energia di attivazione, un enzima riesce a velocizzare una reazione di un tasso di circa 1011 e oltre: una reazione che in condizioni normali impiegherebbe 3000 anni per completarsi spontaneamente, in presenza di enzimi pu\u00f2 impiegare meno di un secondo. L'enzima non viene utilizzato nel processo ed \u00e8 libero di catalizzare la stessa reazione con un nuovo set di substrati. Usando vari agenti modificatori, l'attivit\u00e0 dell'enzima pu\u00f2 essere regolata, permettendo il controllo della biochimica cellulare nel suo insieme.\nComposizione.\nEssenzialmente le proteine sono catene di amminoacidi. Un amminoacido \u00e8 costituito da un atomo di carbonio legato a quattro gruppi:\nEsistono venti amminoacidi standard. Alcuni di questi hanno funzioni cos\u00ec come sono oppure in una forma modificata. Il glutammato, ad esempio, \u00e8 un importante neurotrasmettitore.\nGli amminoacidi possono essere legati assieme tramite un legame peptidico. In questa sintesi per disidratazione viene rimossa una molecola di acqua ed il legame peptidico lega l'azoto del gruppo amminico di un amminoacido con il carbonio del gruppo carbossilico dell'amminoacido contiguo. La molecola risultante viene chiamata \"dipeptide\", mentre le corte catene di amminoacidi (di solito meno di 30) prendono il nome di peptidi o polipeptidi e le catene pi\u00f9 lunghe sono le proteine. Ad esempio l'albumina, presente nel siero, contiene 585 residui amminoacidici.\nStruttura.\nLa struttura delle proteine \u00e8 tradizionalmente descritta come una gerarchia a quattro livelli.\nMetabolismo delle proteine.\nLe proteine ingerite vengono di solito scisse in singoli amminoacidi o in dipeptidi nell'intestino tenue e in seguito assorbiti. Possono poi essere ancora legati assieme a formare nuove proteine. I prodotti intermedi della glicolisi, del ciclo di Krebs e della via dei pentoso fosfati possono essere utilizzati per produrre tutti i 20 amminoacidi, e molti batteri e piante posseggono tutti gli enzimi necessari a sintetizzarli. L'uomo ed altri mammiferi invece non possono sintetizzarne la met\u00e0: isoleucina, leucina, lisina, metionina, fenilalanina, treonina, triptofano e valina, ovvero gli amminoacidi essenziali che devono essere assunti con la dieta. I mammiferi posseggono invece gli enzimi necessari alla sintesi di alanina, asparagina, aspartato, cisteina, glutammato (o acido glutammico), glutammina, glicina, prolina, serina e tirosina. Possono produrre anche arginina ed istidina, ma non in quantit\u00e0 sufficienti per i giovani animali in crescita, quindi anche questi ultimi due amminoacidi vengono di solito considerati essenziali.\nSe da un amminoacido viene rimosso un gruppo amminico, questo lascia dietro di s\u00e9 uno scheletro di carbonio chiamato \u03b1-chetoacido. Gli enzimi transaminasi possono facilmente trasferire un gruppo amminico da un amminoacido (trasformando quest'ultimo in \u03b1-chetoacido) ad un altro \u03b1-chetoacido, trasformandolo in amminoacido. Questo processo \u00e8 molto importante nella biosintesi degli amminoacidi, come per molte altre trasformazioni biochimiche.\nGli amminoacidi possono essere anche utilizzati per produrre energia. Tale processo porta l'amminoacido ad essere scisso in una molecola di ammoniaca ed in uno scheletro carbonioso. L'ammoniaca (NH3, esistente in forma di ione ammonio NH4+ nel sangue), ad alte concentrazioni \u00e8 tossica.\nPer questo in tutti gli animali si \u00e8 sviluppato il metodo pi\u00f9 adatto alla sua escrezione. Gli organismi unicellulari rilasciano semplicemente l'ammoniaca nell'ambiente. Similmente, i pesci della classe Osteichthyes, o pesci ossei, possono rilasciarla nell'acqua dove \u00e8 facilmente diluita. In generale i mammiferi convertono l'ammoniaca in urea tramite il ciclo dell'urea, prima della sua espulsione.\nI lipidi.\nIl termine lipide comprende un gran numero di molecole ed in senso esteso comprende tutti i composti di origine biologica insolubili in acqua o apolari, incluse le cere, gli acidi grassi, i fosfolipidi derivati degli acidi grassi, gli sfingolipidi, i glicolipidi ed i terpenoidi, come retinoidi e steroidi. Alcuni lipidi sono molecole lineari alifatiche, mentre altri hanno una struttura ad anello. Possono essere flessibili oppure rigidi.\nLa maggior parte dei lipidi ha una zona a carattere polare, pur essendo in gran parte apolare. Generalmente il corpo \u00e8 apolare o idrofobico, cio\u00e8 non interagisce bene con solventi polari come l'acqua. La testa \u00e8 invece polare, o idrofila e tende ad associarsi ai solventi polari.\nNel caso del colesterolo la parte polare \u00e8 il gruppo -OH (idrossile o alcol); nel caso dei fosfolipidi i gruppi polari sono pi\u00f9 ingombranti e pi\u00f9 polari.\nGli acidi nucleici.\nUn acido nucleico \u00e8 una molecola complessa ad alto peso molecolare, composta da catene di nucleotidi, che trasmettono le informazioni genetiche. I pi\u00f9 noti acidi nucleici sono il DNA e l'RNA, presenti in tutte le cellule viventi e nei virus.\nGli acidi nucleici, chiamati in questo modo per via della loro presenza nel nucleo delle cellule, sono anche detti biopolimeri. I monomeri di cui sono formati sono chiamati nucleotidi, ognuno dei quali ha tre componenti:\nGli acidi nucleici differiscono tra loro per lo zucchero contenuto nelle loro catene. Il DNA (o acido desossiribonucleico), ad esempio, contiene desossiribosio. Anche le basi azotate differiscono nei due tipi di acidi nucleici (DNA ed RNA): adenina, citosina e guanina sono presenti in entrambi, mentre la timina presente nel DNA \u00e8 sostituita nell'RNA dall'uracile.\nRelazioni con altre scienze biologiche a scala molecolare.\nI ricercatori in biochimica utilizzano tecniche di ricerca originali, ma combinano sempre pi\u00f9 queste nuove tecniche con altre prese in prestito dalla genetica, dalla biologia molecolare e dalla biofisica. Non \u00e8 mai esistita una precisa linea di demarcazione tra queste discipline in termini di tecniche e contenuti, ma i membri di ognuna di esse sono stati in passato molto \"territoriali\". I termini \"biologia molecolare\" e \"biochimica\" sono praticamente intercambiabili. L'immagine seguente \u00e8 uno schema che illustra le possibili relazioni tra queste discipline.\nMetodologie biochimiche.\nNell'ultimo ventennio ha assunto sempre maggiore importanza l'analisi chimico-fisica delle biomolecole, con particolare accento alla loro struttura al fine di correlare quest'ultima alla funzione delle molecole stesse. In particolare, tre tecniche sono utilizzate con questi fini:\n\u00c8 sempre crescente, inoltre, l'interesse verso studi computazionali/statistici di biomolecole attraverso tre importanti metodologie computazionali:"}
{"id": "726", "revid": "1996533", "url": "https://it.wikipedia.org/wiki?curid=726", "title": "Bismuto", "text": "Il bismuto \u00e8 l'elemento chimico di numero atomico 83 e il suo simbolo \u00e8 Bi.\n\u00c8 un metallo pesante e fragile, di aspetto bianco-roseo e il cui comportamento chimico \u00e8 simile a quello dell'arsenico e dell'antimonio. \u00c8 il pi\u00f9 diamagnetico dei metalli e, con l'eccezione del mercurio, quello con la minore conducibilit\u00e0 termica. Composti del bismuto esenti da piombo sono usati nell'industria cosmetica e in applicazioni mediche.\nCaratteristiche.\n\u00c8 un metallo fragile dal colore bianco con sfumature rosastre, giallastre e bluastre e iridescenti. \u00c8 il pi\u00f9 pesante dei cosiddetti \"metalli pesanti\" ed \u00e8 l'unico tra essi a non essere tossico. \u00c8 il metallo che possiede la resistivit\u00e0 pi\u00f9 elevata. \nInsieme al gallio e all'antimonio \u00e8 uno dei tre soli elementi che, come l'acqua, allo stato liquido presenta un minor volume rispetto allo stato solido. Per riscaldamento in aria pu\u00f2 infiammarsi e bruciare con fiamma blu, producendo fumi gialli di ossido di bismuto.\nInstabilit\u00e0.\nL'instabilit\u00e0 del bismuto prevista teoricamente ha avuto una conferma sperimentale solo nel 2003, quando i ricercatori dell\"'Institut d'Astrophysique Spatiale\" di Orsay hanno misurato il tempo di dimezzamento per decadimento alfa dell'isotopo 209Bi, fissando la sua emivita in anni, un tempo che \u00e8 oltre un miliardo di volte superiore all'attuale stima dell'et\u00e0 dell'Universo. Pertanto ai fini pratici il bismuto pu\u00f2 essere di fatto considerato un elemento stabile per qualsiasi applicazione e pu\u00f2 essere trattato come ogni altro materiale non radioattivo; bench\u00e9 a livelli praticamente nulli, inferiori a quelli dovuti al carbonio-14 normalmente contenuto nel corpo umano, la radioattivit\u00e0 del bismuto \u00e8 di interesse accademico in quanto prevista teoricamente prima dell'osservazione sperimentale in laboratorio.\nCristalli artificiali.\nIl bismuto in forma altamente pura pu\u00f2 formare cristalli iridescenti con colori gialli, blu, rosa-porpora, verde scuro, generalmente venduti come oggetto di collezionismo. Il colore \u00e8 dato da un sottile strato di ossido di bismuto.\nApplicazioni.\nViene usato principalmente nel campo siderurgico e per preparare leghe a basso punto di fusione come quelle per i fusibili.\nL'ossicloruro di bismuto \u00e8 molto usato nell'industria cosmetica mentre il subnitrato di bismuto ed il subcarbonato di bismuto trovano uso in medicina. Il subsalicilato di bismuto \u00e8 usato come farmaco anti-diarroico.\nTra gli altri usi si annoverano:\nDai primi anni novanta il bismuto \u00e8 oggetto di studio come sostitutivo non tossico del piombo in diversi materiali come ceramiche e smalti, specialmente per quelli destinati al contatto con i cibi.\nA partire dagli anni 2000 viene utilizzato in alternativa al piombo per il caricamento di munizioni da caccia.\nRecenti ricerche (2007) hanno utilizzato il bismuto per realizzare dei superconduttori a bassa temperatura (). Questi superconduttori mostrano propriet\u00e0 molto interessanti e potrebbero essere utilizzati nelle future macchine per l'imaging a risonanza magnetica.\nStoria.\nNon \u00e8 possibile stabilire con certezza se la scoperta del bismuto sia stata opera di un alchimista o di una persona che lavorava con i minerali di bismuto. Sembra che attorno alla met\u00e0 del XV secolo venisse utilizzata una nuova lega per produrre i caratteri di stampa nella cui formula segreta il bismuto svolgeva un ruolo fondamentale.\nAnche l'origine del nome non \u00e8 molto chiara: deriva da una parola tedesca \"Wismut\" dal significato incerto, forse col significato di metallo bianco o forse derivato dal toponimo di una miniera. Anche su chi ne ha latinizzato il nome agli inizi del XVI secolo in \"bisemutum\" c'\u00e8 incertezza: alcuni indicano G. Bauer, chiamato anche Agricola, mentre altri parlano di Paracelso.\nData la sua somiglianza con lo stagno e il piombo, il bismuto nell'antichit\u00e0 fu confuso con questi. Fu Claude Geoffroy Junine nel 1753 a dimostrare che si trattava di un elemento a s\u00e9.\nDisponibilit\u00e0.\nI pi\u00f9 importanti minerali del bismuto sono la bismutinite e la bismite. Canada, Bolivia, Giappone, Messico e Per\u00f9 sono i principali produttori. Il bismuto prodotto negli Stati Uniti d'America \u00e8 principalmente un sottoprodotto della lavorazione dei minerali di rame, oro, argento, stagno e soprattutto del piombo."}
{"id": "730", "revid": "2153148", "url": "https://it.wikipedia.org/wiki?curid=730", "title": "Barry Cunliffe", "text": "\u00c8 stato professore di archeologia europea all'Universit\u00e0 di Oxford dal 1972 al 2007.\nNel 1963 divenne \"Lecturer\" presso l'Universit\u00e0 di Bristol. Affascinato dai resti romani nei pressi di Bath si lanci\u00f2 in un programma di scavi e pubblicazioni. La sua energia e la sua intelligenza lo fecero distinguere, e nel 1966 divenne un inusualmente giovane professore di Archeologia del dipartimento appena fondato presso l'Universit\u00e0 di Southampton. L\u00ec venne coinvolto negli scavi (1961-8) della villa romana di Fishbourne, solitamente chiamata \"Palazzo\" per la sua estensione.\nSi allontan\u00f2 dal periodo romano per dedicarsi all'Et\u00e0 del Ferro: inizi\u00f2 una lunga serie di scavi (1969-1988) a Danebury nello Hampshire. Continu\u00f2 il suo lavoro a Danebury anche dopo esser trasferito a Oxford nel 1972, e attualmente \u00e8 coinvolto nel Danebury Environs Project. Il suo interesse per l'Et\u00e0 del Ferro lo ha portato a produrre numerose pubblicazioni e a diventare un'autorit\u00e0 riconosciuta sulla civilt\u00e0 celtica.\n\u00c8 stato a capo del Museo di Londra. Attualmente \u00e8 Emeritus Professor all'Universit\u00e0 di Oxford."}
{"id": "731", "revid": "322321", "url": "https://it.wikipedia.org/wiki?curid=731", "title": "Bastia Umbra", "text": "Bast\u00eca Umbra (\"La Bastia\" in dialetto bastiolo) \u00e8 un comune di abitanti della provincia di Perugia in Umbria, situato nella Valle Umbra, tra Perugia ed Assisi, lungo il fiume Chiascio.\nGeografia fisica.\nClima.\nIl comune di Bastia Umbra \u00e8 l'unico in Umbria che si estende completamente su un'area pianeggiante della parte settentrionale della Valle Umbra, posta a circa Il clima corrisponde pi\u00f9 propriamente alle caratteristiche delle regioni centrali tirreniche italiane. Gli inverni e gli autunni tendono ad essere non troppo rigidi, non di rado ritroviamo il fenomeno della nebbia in special modo in autunno e inverno, dalla fine di novembre fino ai primi di marzo sono possibili estese brinate e gelate notturne. La zona \u00e8 scarsamente nevosa grazie alla protezione della catena appenninica anche se non \u00e8 insolito assistere a delle nevicate solitamente coreografiche. In corrispondenza dell'autunno e della primavera abbiamo le piogge pi\u00f9 consistenti che accompagnano le perturbazioni atlantiche o comunque precedute da una ventilazione meridionale. Le estati tendono ad essere calde, talvolta afose e scarsamente piovose. La pioggia che precipita in questo periodo dell'anno \u00e8 legata quasi sempre al fenomeno del temporale di calore.\nIdrografia.\nNel territorio di Bastia Umbra scorrono tre corsi d'acqua: il fiume Chiascio, il torrente Tescio e il fosso Cagnola. Gli ultimi due sfociano entrambi nel Chiascio.\nStoria.\nSono presenti resti di strutture e tracce archeologiche attribuite all'epoca romana. La localit\u00e0 \u00e8 attestata nell'XI secolo, quando il luogo era chiamato \"Insula\", forse a causa delle numerose inondazioni del fiume Chiascio e alle paludi, risultato del prosciugamento dell'antico \"Lacus Umber\", che avrebbe conferito alla piccola altura l'aspetto di un'isola o di una penisola.\nLa notizia risale all'anno 1053 e proviene dal sermone di san Pier Damiani su san Rufino, dove gli abitanti della localit\u00e0 sono chiamati \"Isolani\". Il toponimo compare nei documenti d'archivio fino al XIV secolo, come \"Insula Romana\" o \"Romanesca\".\nIn un primo tempo, il borgo parteggi\u00f2 per Assisi e nel 1319 rallent\u00f2 la marcia delle truppe perugine, resistendo ai loro assalti per sette mesi. Quando alla fine si arrese, fu devastata e le sue fortificazioni furono distrutte, ma ben presto furono ricostruite e il nome di \"Bastia\" le fu dato proprio grazie alle sue imponenti opere militari, alle mura ed al castello dotato di 17 torrioni (o \"bastioni\").\nNel 1340 il castello di Bastia faceva ancora parte del territorio di Assisi, Nel 1380 il comune di Assisi stabil\u00ec che si ricostruissero, presso l'Isola, gualchiere e mulini e che venisse fortificato il castello. Lo stemma recava un vomere, testimonianza di un'economia basata prevalentemente sull'agricoltura.\nNel 1397 divenne signore del castello di Bastia il perugino Biordo Michelotti.\nNel 1419 Bastia fu presa dal capitano di ventura Braccio da Montone. Dopo essere ritornata brevemente sotto Assisi, nel 1431 si dette a Malatesta Baglioni e rimase sotto il dominio di questa famiglia fino al 1580, quando pass\u00f2 a Filippo Boncompagni, nipote del papa Gregorio XIII. Per concessione del pontefice, cominci\u00f2 a tenersi, fin dal 1581, una fiera, che durava dal 17 al 25 settembre di ogni anno.\nNel 1614 Bastia si dava un proprio statuto, staccandosi cos\u00ec per sempre dal comune di Assisi.\nNel 1808 insieme al resto dell'Umbria, fu invasa dall'esercito di Napoleone; nel 1816 ritorn\u00f2 sotto lo Stato Pontificio, finch\u00e9 nel 1861 entr\u00f2 a far parte del Regno d'Italia.\nNel 1832 e nel 1854 gravi terremoti colpirono anche Bastia, come altri centri dell'Umbria, provocando ingenti danni alle abitazioni ed agli edifici pubblici.\nNel 1926 prese il nome di Bastia Umbra, per distinguerla da altre localit\u00e0 aventi lo stesso toponimo.\nDurante la seconda guerra mondiale sub\u00ec bombardamenti che colpirono in particolare gli opifici, la ferrovia e i ponti sul fiume Chiascio.\nDal secondo dopoguerra fino a tutti gli anni novanta del XX secolo ha conosciuto una forte crescita demografica, urbanistica ed economica, grazie alla presenza di stabilimenti industriali (settori alimentare, del tabacco, metalmeccanico, dell'arredamento ed abbigliamento) e di varie piccole-medie imprese agricole, artigianali e commerciali.\nNel 1978 \u00e8 stato inaugurato il centro fieristico regionale chiamato \"Umbriafiere\", che nel 1987 \u00e8 stato intitolato a Lodovico Maschiella, politico e giornalista, gi\u00e0 sindaco di Bastia Umbra.\nMonumenti e luoghi d'interesse.\nArchitetture religiose.\nChiesa collegiata di Santa Croce.\nLa chiesa collegiata di Santa Croce, situata in piazza Mazzini, venne costruita nel 1295, unitamente ad un convento, dall'ordine dei frati minori. Il convento ospit\u00f2 per qualche tempo il beato Corrado da Offida, famoso predicatore francescano, che mor\u00ec a Bastia nel 1306, mentre stava annunciando l'Avvento. I frati minori lasciarono Santa Croce nel 1653 al clero regolare per la volont\u00e0 pontificia di chiudere i piccoli conventi.\nNel 1788 la chiesa assunse il titolo di chiesa collegiata e parrocchiale: nel 1962 la sede della parrocchia fu trasferita nella chiesa di San Michele Arcangelo.\nL'edificio si presenta con una facciata rivestita in pietra bicroma del Monte Subasio, tetto a capanna, rosone centrale e portale centrale con lunetta dipinta da Domenico Bruschi (\"Sant'Elena fra San Sebastiano e San Michele Arcangelo\", 1886).\nLa chiesa, a navata unica, conserva molte opere fra le quali il \"Polittico di Sant'Angelo\" (1499), opera di Nicol\u00f2 Alunno.; \"Madonna con Ges\u00f9 Bambino e angeli\" (inizio XVI secolo) di ambito umbro-toscano; \"Madonna con Ges\u00f9 Bambino\" e \"San Luca evangelista\" (1510) di Tiberio d'Assisi; \"Miracoli di sant'Antonio abate\" (XVII secolo) di Cesare Sermei. A Domenico Bruschi si deve la decorazione della navata, delle cappelle laterali, del presbiterio e dell'abside, eseguita nel 1886; le vetrate (1903, 1923) sono opera della famiglia perugina Moretti-Caselli.\nIl campanile, che si innalza alla destra della chiesa, \u00e8 stato eretto tra il 1835 e il 1839 su progetto dell'architetto Domenico Antonelli; tale campanile non \u00e8 molto elevato in quanto la sua altezza originale \u00e8 stata in seguito ridotta di un terzo per via dei danni che riport\u00f2 a causa del terremoto che colp\u00ec Bastia nel 1854. Conserva 5 campane a slancio, fuse dalla fonderia Sini di Acquapendente (VT) alcuni anni dopo l'edificazione della torre, ed esattamente nel 1847. La mezzana, cio\u00e8 la seconda campana pi\u00f9 grande, \u00e8 stata successivamente rifusa dalla fonderia De Poli di Vittorio Veneto (TV) nel 1935; in seguito anche la campana pi\u00f9 piccola ha subito una rifusione nel 2004, ad opera della fonderia Capanni di Castelnovo ne' Monti (RE). Nel 1987 le campane sono state tutte quante elettrificate. Sono utilizzate per gli Angelus e per il richiamo delle messe della chiesa di San Rocco e della parrocchia di San Michele Arcangelo.\nDopo il sisma del 1997 la chiesa ha dovuto subire un lungo restauro finalizzato al consolidamento e al restauro della struttura, ha riaperto ufficialmente al culto nel 2012.\nChiesa di San Paolo delle Abbadesse.\nLa chiesa di San Paolo delle Abbadesse si trova al di fuori del nucleo abitato, oggi annessa al cimitero comunale, costruito nel 1862. \u00c8 situata presso la confluenza del torrente Tescio con il fiume Chiascio.\nL'edificio venne eretto tra l'XI e il XII secolo. Si presenta con un'unica navata con copertura a capanna e campanile a vela. L'abside semicircolare, esternamente decorato da semicolonne, mensole e archetti, presenta al centro una bifora sormontata da un rilievo con due colombe. Nel XII secolo apparteneva ad un monastero benedettino femminile, che nel 1212 accolse santa Chiara d'Assisi.\nChiesa di San Rocco.\nLa chiesa di San Rocco \u00e8 situata all'angolo di via Roma con via Veneto. Venne edificata nei primi decenni del XVI secolo, come ex voto degli abitanti al santo, dopo una pestilenza. La chiesa \u00e8 simbolo dell'omonimo rione.\nAl suo interno sono conservati: un gonfalone processionale raffigurante la \"Madonna con Ges\u00f9 Bambino fra San Sebastiano e San Rocco\" (XVI secolo) di Dono Doni; una statua di \"San Rocco\" (inizio XVI secolo) di bottega umbra; il gonfalone processionale con la \"Madonna della Misericordia fra Sant'Antonio abate e Sant'Antonio da Padova\" (XVI secolo) di Bernardino di Mariotto.\nChiesa parrocchiale di San Michele Arcangelo.\nLa chiesa parrocchiale di San Michele Arcangelo sorge in piazza Mazzini, sul luogo dove un tempo si trovavano due chiese dedicate rispettivamente a Sant'Antonio Abate e alla Buona Morte. Fu costruita su iniziativa dell'allora parroco, don Luigi Toppetti, e progettata dall'architetto Antonio Bindelli, consacrata ed aperta al culto il 29 settembre 1962.\nVi si conservano il portale centrale in bronzo (1962) di Umbro Battaglini, due statue lignee della \"Madonna\", di \"San Michele Arcangelo\" e il \"Presepe\" (1962) di Flavio Pancheri. Le pale degli altari laterali raffiguranti il \"Sacro Cuore\" e la \"Madonna del Rosario\" (1962) sono opera di Edgardo Abbozzo. Inoltre, nel battistero sono collocate: la \"Madonna addolorata\" (fine XIX secolo) di Vincenzo Rosignoli e \"Ges\u00f9 Cristo crocifisso\" (inizio XVI secolo).\nChiesa di San Marco Evangelista.\nLa chiesa di San Marco Evangelista si trova in via Guido Tozzoli, tra i quartieri di XXV Aprile e Santa Lucia; \u00e8 stata fortemente voluta dall'omonima parrocchia, che per anni ha avuto la sua sede in una piccola sala di un complesso commerciale; la costruzione della chiesa, dalle forme archittetoniche moderne, \u00e8 iniziata nella seconda met\u00e0 degli anni 2010 e la sua inaugurazione e consacrazione era inizialmente prevista per la Pasqua del 2020 ma a causa della pandemia del Covid-19 ed al conseguente lockdown i lavori di rifinitura sono stati rimandati all'autunno, la chiesa \u00e8 stata dunque consacrata ed aperta al culto il 25 dicembre del 2020, mentre l'inaugurazione civile ufficiale \u00e8 avvenuta il 25 aprile del 2021 (giorno della festa del santo a cui la chiesa \u00e8 intitolata).\nMonumenti.\nAuditorium di Sant'Angelo.\nL'ex chiesa di Sant'Angelo, situata in piazza Umberto I, si trova dentro il castello ed era la pi\u00f9 antica chiesa della citt\u00e0. L'edificio, ricostruito agli inizi del XV secolo, \u00e8 caratterizzato da una navata unica con copertura a capanna impostata su tre archi a sesto acuto.\nLa facciata era scandita da due ingressi e da un oculo di cui ancora si leggono le tracce; nella muratura \u00e8 inserito un frammento di lapide funeraria romana.\nI Baglioni, fra la fine del XV e l'inizio del XVI secolo, arricchirono l'interno con numerose opere, commissionate a pittori di scuola umbra (Niccol\u00f2 Alunno, Tiberio d'Assisi, Orazio Merlini).\nDal 1788, in seguito alla spostamento della sede priorale nella chiesa di Santa Croce, diventata la nuova sede parrocchiale, perse gradualmente importanza. Sconsacrato, e trasferite nel 1899 le opere in Santa Croce, venne utilizzato come deposito. All'inizio del XX secolo fu adibito a sala cinematografica e teatrale della parrocchia. Nel 1955 venne venduto da questa a privati che lo trasformarono in magazzino.\nDopo aver subito gravi danni a seguito del sisma del 1997, il comune ha acquisito la propriet\u00e0 dell'edificio per poterlo ristrutturare ed adibire ad auditorium cittadino. I lavori di ristrutturazione sono partiti nell'ottobre del 2012 e sono terminati l'8 gennaio 2014 per quanto riguarda la parte esterna ed a novembre 2017 sono terminati quelli all'interno; l'inaugurazione dell'auditorium ha avuto quindi luogo il 2 dicembre 2017.\nRocca baglionesca.\nLa Rocca baglionesca, situata fra piazza Umberto I e via della Rocca, \u00e8 un edificio fortificato caratterizzato dall'andamento speronato del basamento (quasi privo di aperture), da possenti bastioni poligonali sporgenti verso l'esterno e da torri angolari. Nel 1431 divenne sede della famiglia Baglioni che la ricostruirono e consolidarono. Dal XVI secolo, sotto il potere dello Stato della Chiesa, perse la sua funzione militare e venne abbandonata, solo all'inizio del Seicento fu adibita a monastero benedettino femminile.\nAll'interno della Rocca si trova la chiesa di Sant'Anna, realizzata nel XVIII secolo grazie al contributo economico della contessa perugina Artemisia Baldeschi, e caratterizzata da un'unica navata. Al suo interno sono conservate due tele una con la \"Madonna con Ges\u00f9 Bambino fra i Santi Anna, Francesco e Chiara\" di Francesco Provvidoni (XVIII secolo) e l'altra con \"San Benedetto\" di Francesco Appiani (XVIII secolo).\nPorta Sant'Angelo.\nLa porta Sant'Angelo, risalente al XIII secolo, \u00e8 rivolta verso ovest ed \u00e8 quella meglio conservata tra le cinque porte dell'antico borgo. Al di sopra della volta d'ingresso si trovano due fenditure laterali, che servivano per alloggiare i meccanismi di manovra del ponte levatoio, sostituito successivamente da un piccolo ponte in muratura. Il fossato antistante era alimentato dal fiume Chiascio. Nei primi decenni del Novecento il fossato venne interrato e il ponte demolito per lasciare spazio alla carreggiata stradale. I merli in laterizio che coronano la terminazione della porta sono stati ricostruiti nell'intervento di restauro del 1931.\nAltri monumenti.\nPonte sul Chiascio.\nIl \"ponte sul Chiascio\" venne realizzato alla confluenza del torrente Tescio nel fiume Chiascio tra il 1546 e il 1548, su progetto dell'architetto Galeazzo Alessi, per incarico del papa Paolo III. I sostegni delle tre arcate sono decorati da due grandi oculi contenenti rispettivamente le insegne del pontefice committente e di papa Gregorio XIII, che lo fece consolidare fra il 1579 e il 1581.\nIl \"monumento a Colomba Antonietti\", situato in piazza Cavour, venne eretto di fronte alla sede municipale in ricordo dell'eroina risorgimentale, nata a Bastia Umbra nel 1826 e morta nel 1849 presso la porta San Pancrazio a Roma combattendo in difesa della Repubblica Romana. Il monumento attuale venne costruito nel 1964, in sostituzione di un altro, opera di Vincenzo Rosignoli, eretto nel 1910 in piazza Mazzini, di cui riutilizza in parte l'impianto decorativo.\nIl \"conservone\" torre dell'acquedotto, costruito nel 1963, e sito all'incrocio tra Viale Umbria, Via San Costanzo, Via Vietnam e Via San Michele Arcangelo. A partire dal 2008 tale edificio la sera viene illuminato con i colori dei rioni cittadini. Nel mese successivo alla fine del \"Palio de San Michele\" (ultima decade di settembre) \u00e8 rischiarato dal colore del rione vincitore dell'edizione appena conclusa.\nIl \"Centro Gruppi Famiglia, \"costituito da tre volumi in cemento armato, di pianta rettangolare, fu progettato alla fine degli anni settanta dall'architetto Renzo Piano. Due delle strutture presentano una chiusura vetrata sui lati corti, che pu\u00f2 essere oscurata da pannelli scorrevoli in legno. Gli edifici, ad oggi dismessi e fatiscenti, erano impiegati per finalit\u00e0 sociali.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2018 la popolazione straniera residente era di persone. Le nazionalit\u00e0 maggiormente rappresentate erano:\nCultura.\nEventi.\nPalio de San Michele.\nIn onore del patrono di Bastia Umbra (san Michele Arcangelo festeggiato il 29 settembre), dal 19 al 29 settembre, ha luogo, dal 1962, il \"palio de San Michele\" sfida tra i quattro rioni della citt\u00e0 con tre prove che si svolgono tutte in Piazza Giuseppe Mazzini, la principale piazza cittadina:\nIl palio, uno stendardo di stoffa dipinto ogni anno da un diverso artista e raffigurante il santo patrono ed i quattro rioni, viene attribuito al rione che ha conseguito il migliore risultato nelle tre prove, l'assegnazione del palio avviene il 28 settembre subito dopo la lizza quando vengono resi noti i risultati delle sfilate e si enuncia la classifica finale sommando i punteggi delle sfilate a quelli conseguiti dai rioni nei giochi e nella lizza.\nIl 27 settembre sempre in Piazza Giuseppe Mazzini, si svolge il Minipalio, evento rivolto ai rionali pi\u00f9 giovani (fino ai 14 anni); nato nel 1993 con lo scopo di avvicinare i bastioli pi\u00f9 giovani alla festa ed alle proprie realt\u00e0 rionali, il Minipalio \u00e8 composto dai \"Mini-giochi\", aventi le stesse prove ludiche dei giochi con l'aggiunta della \"Mini-lizza\" corsa da sedici atleti, quattro per ogni rione (due maschi e due femmine ciascuno mentre nella lizza non \u00e8 obbligatoria la presenza di atleti di entrambi i sessi) ed il percorso \u00e8 ridotto a met\u00e0 rispetto a quello della lizza; il rione che si aggiudica il punteggio migliore (tra \"Mini-giochi\" e \"Mini-lizza\") si aggiudica il Minipalio, un piccolo stendardo simboleggiante anch'esso il patrono San Michele Arcangelo ed i quattro rioni; per undici anni il Minipalio era una versione miniaturizzata del palio (e realizzato dunque dallo stesso artista); a partire dal 2005 il Minipalio viene invece realizzato, tramite un concorso annuale, dagli alunni delle scuole primarie di Bastia Umbra e dintorni. I risultati del Minipalio non vengono conteggiati nella classifica finale per la vittoria del palio ma a partire dall'edizione del 2013, per dare maggiore importanza all'evento, la classifica del Minipalio stabilisce le diverse posizioni di partenza dei rioni nella lizza.\nI rioni cittadini che partecipano al palio sono:\nLa manifestazione \u00e8 stata ideata nel 1962 dall'allora parroco, don Luigi Toppetti, in occasione dell'inaugurazione della nuova chiesa parrocchiale intitolata al Santo patrono.\nDurante la festa in ogni rione viene allestita una \"taverna\" aperta al pubblico, che diviene il centro della vita rionale, dove si possono gustare specialit\u00e0 gastronomiche (locali e regionali) e dove si festeggia l'eventuale vittoria del palio.\nOltre alle taverne ogni rione dispone anche di una propria sede (detta in gergo \"piazzale\") dove vengono realizzate le varie componenti delle \"sfilate\" (carri allegorici, scenografie fisse, costumi ed oggettistica).\nNel 2020 e nel 2021 la festa non ha avuto luogo a causa dell'emergenza Covid-19.\nRinchinata.\nNella domenica di Pasqua, la processione della \"Rinchinata\" propone il rito tradizionale dell'incontro tra Ges\u00f9 Cristo risorto con la Madonna. Due processioni, condotte dalla Confraternita della Buona Morte e Cristo Redentore, partono dalla chiesa parrocchiale di San Michele Arcangelo e dalla chiesa collegiata di Santa Croce, trasportando l'una la statua di \"Ges\u00f9 Cristo risorto\", l'altra quella della \"Madonna addolorata\". Quando i simulacri giungono a poca distanza l'uno dall'altro si salutano con un inchino: dalla simultaneit\u00e0 del movimento, si traggono auspici per l'anno in corso e per il raccolto. In caso di maltempo, la \"Rinchinata\" avviene all'interno della chiesa di San Michele Arcangelo, nella navata centrale.\nSport.\nCalcio.\nLa principale squadra di calcio della citt\u00e0 \u00e8 l\"A.C. Bastia 1924 Calcio\" che milita in Eccellenza (2021-2022).\nA partire dal 2001, nei primi giorni di gennaio viene organizzato il Torneo Internazionale di Calcio \"Citt\u00e0 di Bastia\u00a0\u2013 Fratelli Medici\" riservato alle squadre della categoria giovanissimi.\nLe altre squadre di calcio della citt\u00e0 sono l\"A.S.D. Ospedalicchio\" che milita nel girone A umbro di Prima Categoria e la Pol. Costano che milita nella seconda categoria. Si aggiunge l'A.S.D. Athletic Club Bastia fondata nel 2012, che nella stagione 2019/20 \u00e8 approdata in Promozione.\nPallavolo.\nLa Sir Safety Bastia era la squadra di pallavolo maschile, che arriv\u00f2 fino alla serie A1; dalla stagione 2010-2011 la squadra si \u00e8 trasferita a Perugia, cos\u00ec da poter disputare le proprie partite casalinghe al Pala Evangelisti, ed ha assunto la denominazione di Sir Safety Umbria Volley. A Bastia Umbra ha avuto sede anche una squadra di pallavolo femminile, l\"Edilizia Passeri Bastia\" che ha militato dal 2009 al 2016 nel campionato nazionale di serie B1. Attualmente la formazione femminile dell'Ass. Dil. Bastia Volley partecipa al campionato regionale di serie C.\nPodismo.\nNel mese di dicembre si tiene l\"Invernalissima\", una mezza maratona di : l'edizione 2013 ha contato iscritti.\nIl 25 aprile viene organizzata una gara di podismo chiamata \"Cross Country\", riservata ai ragazzi fino ai 18 anni.\nAltri sport.\nA Bastia Umbra \u00e8 praticata l'atletica leggera (societ\u00e0 \"AS Athlon\"), la pallamano (societ\u00e0 \"Asalb\"), il pattinaggio artistico (\"A.S.D. S'Egidio\"), il nuoto, il cui Centro Sportivo ha una sezione agonistica, il ciclismo (U.C. Bastia) la ginnastica ritmica (A.S.D Gymnica Bastia) e la danza moderna ed il lyrical jazz (\"Artedanza\").\nInoltre, sono presenti due associazioni di pesca sportiva, pluridecorate a livello regionale e nazionale: \"Pesca Club Bastia\" e \"APS Bastia\", la cui sezione \"Bass Division Spinning Club\" \u00e8 stata anche campione mondiale a coppie nel 2006 in Portogallo."}
{"id": "732", "revid": "767487", "url": "https://it.wikipedia.org/wiki?curid=732", "title": "Baci rubati", "text": "Baci rubati (\"Baisers vol\u00e9s\") \u00e8 un film del 1968 diretto da Fran\u00e7ois Truffaut.\nGirato a Parigi dal 5 febbraio al 28 marzo 1968 e proiettato per la prima volta in pubblico il 6 settembre 1968. Costituisce il terzo capitolo della saga dedicata al personaggio di Antoine Doinel, interpretato da Jean-Pierre L\u00e9aud.\nTrama.\nIl giovane Antoine Doinel, riformato dal servizio militare per instabilit\u00e0 di carattere, ritorna dalla sua fidanzata, Christine Darbon. Lavora come portiere di notte in un albergo, ma viene licenziato perch\u00e9 aiuta involontariamente un detective a cogliere in flagrante un'adultera. Viene assunto dallo stesso detective ed \u00e8 incaricato di sorvegliare le commesse del negozio di scarpe del signor Tabard ma si innamora perdutamente della moglie dello stesso Tabard con la quale avr\u00e0 un incontro amoroso. Viene nuovamente licenziato dall'agenzia investigativa e diventa tecnico riparatore di televisori.\nUn giorno Christine, che non lo ha mai dimenticato, rompe il suo apparecchio televisivo e chiama Antoine per ripararlo. Antoine, ormai maturo, fa l'amore con lei e le chiede di sposarlo. I due fidanzatini siedono tranquilli su una panchina, quando un uomo misterioso, che da tempo pedinava Christine, si fa avanti e rivela alla ragazza il proprio amore, assoluto e \u00abdefinitivo\u00bb, dicendosi certo che ella sapr\u00e0 abbandonare il mondo del provvisorio per unirsi a lui. E se ne va."}
{"id": "736", "revid": "2153148", "url": "https://it.wikipedia.org/wiki?curid=736", "title": "Bimetallismo", "text": "Il bimetallismo \u00e8 un sistema monetario nel quale il piede monetario pu\u00f2 essere espresso sulla base di una determinata quantit\u00e0 sia di oro sia di argento: il rapporto tra le due quantit\u00e0 \u00e8 fissato per legge.\nInstabilit\u00e0 del bimetallismo.\nQuesto sistema monetario \u00e8 molto instabile: infatti, a causa delle fluttuazioni del valore commerciale dei metalli, quello con valore superiore al valore della valuta tende ad essere utilizzato come metallo, sparendo dalla circolazione come denaro (legge di Gresham, banalmente espressa dal famoso detto: \"la moneta cattiva caccia quella buona\").\nA causa di questa instabilit\u00e0, tutti i paesi che nell'Ottocento adottarono il bimetallismo, passarono alla fine del secolo al sistema aureo. La causa scatenante di questa instabilit\u00e0 fu la fine della guerra franco-prussiana nel 1871: il risarcimento di guerra pagato in oro dalla Francia alla Germania port\u00f2 ad un'eccedenza di argento, in quanto la Germania passando al sistema aureo mise sul mercato l'argento. La grande quantit\u00e0 d'argento immessa sul mercato fu tale che la conseguente svalutazione fu irrecuperabile. \nQuando in un sistema caratterizzato dal bimetallismo si verifica una speculazione dovuta all'alterazione del rapporto tra il valore dei due metalli, lo Stato sospende la libert\u00e0 di fusione e coniazione. Se ci\u00f2 produce l'effetto di rimettere in circolazione sia le monete d'oro che quelle d'argento, pu\u00f2 accadere che la moneta forte (valore intrinseco superiore al valore nominale) resti tale mentre quella debole registri un valore intrinseco ancora pi\u00f9 contenuto rispetto a quello nominale. Questo fenomeno viene denominato sistema del \"Bimetallismo zoppo\"."}
{"id": "739", "revid": "125106862", "url": "https://it.wikipedia.org/wiki?curid=739", "title": "Bernardo Bertolucci", "text": "Annoverato tra i maggiori cineasti del cinema internazionale, ha diretto film di notevole successo come \"Ultimo tango a Parigi\", \"Novecento\" e \"L'ultimo imperatore\", che gli valse l'Oscar al miglior regista e alla migliore sceneggiatura non originale. \u00c8 l'unico italiano ad aver vinto un Oscar per la regia, considerando che Frank Capra, anch'egli assegnatario del riconoscimento, era italiano ma naturalizzato statunitense. Nel 2007 gli fu conferito il Leone d'oro alla carriera alla 64\u00aa Mostra internazionale d'arte cinematografica di Venezia e nel 2011 la Palma d'oro onoraria al 64\u00ba festival di Cannes.\nBiografia.\nPrimogenito del poeta Attilio Bertolucci e di Ninetta Giovanardi, era cugino del produttore Giovanni e fratello di Giuseppe, anch'egli regista. Inizialmente sembr\u00f2 seguire la strada paterna, interessandosi di poesia e iscrivendosi al corso di laurea in Lettere presso l'Universit\u00e0 degli Studi di Roma \"La Sapienza\", ma ben presto abbandon\u00f2 gli studi per il cinema facendo da assistente a Pier Paolo Pasolini, suo vicino di casa, ai primi passi come sceneggiatore nel mondo della settima arte. Con una camera a passo ridotto Bertolucci gir\u00f2 due cortometraggi amatoriali nel biennio 1956-1957, \"La teleferica\" e \"La morte del maiale\", entrambi andati perduti.\nProprio grazie a Pasolini e all'interessamento del produttore Cino Del Duca, Bertolucci lavora come assistente nel primo film diretto dal poeta friulano, \"Accattone\" (1961). Su quel set incontra l'attrice Adriana Asti, che sar\u00e0 poi sua compagna per diversi anni. L'anno seguente, con Tonino Cervi come produttore, realizza il suo primo lungometraggio, \"La commare secca\", su soggetto e sceneggiatura di Pier Paolo Pasolini. Ma Bertolucci si stacca ben presto dal mondo e dalla poetica pasoliniani per inseguire un'idea personale di cinema basata sostanzialmente sull'individualit\u00e0 di persone che si trovano di fronte a bruschi cambiamenti del loro mondo e di quello circostante, a livello esistenziale e politico, senza che essi possano o vogliano cercare una risposta concisa.\n\"Prima della rivoluzione\".\nTale tematica sar\u00e0 presente praticamente in tutte le opere di Bertolucci, a partire dal secondo film, \"Prima della rivoluzione\" (1964), dove \u00e8 esemplificata molto chiaramente nella storia di un giovane della borghesia agricola medio-alta di Parma (Francesco Barilli), il quale, incapace di reagire al suicidio del suo amico pi\u00f9 caro e incerto su una direzione da prendere, si getta a capofitto in una relazione con una matura e piacente zia (Adriana Asti) giunta da Milano. Entrambi, per\u00f2, si rendono conto che quella storia non pu\u00f2 durare\u00a0\u2013 lei \u00e8 anche in cura da uno psicologo\u00a0\u2013 e alla partenza della donna, al giovane non resta che sposare la sua precedente fidanzata, che lui non ama, facente parte dell'alta borghesia, matrimonio ben visto dalla sua famiglia.\nAnche nei film che seguono, Bertolucci continua il suo personale discorso intorno all'ambiguit\u00e0 esistenziale e politica, soprattutto in \"Partner\" (1968), interpretato da Pierre Cl\u00e9menti, in \"Strategia del ragno \"e con \"Il conformista\" (1970) con Jean-Louis Trintignant, opere presentate in diversi festival ma dallo scarso successo di pubblico.\nLo scandalo di \"Ultimo tango a Parigi\" e la fama mondiale.\nLa notoriet\u00e0 per Bertolucci arriva nel 1972, con un film \"scandaloso\" che ha di fatto segnato un'epoca: \"Ultimo tango a Parigi\", con Marlon Brando e Maria Schneider, Jean-Pierre L\u00e9aud e Massimo Girotti, dove il sesso \u00e8 visto come unica risposta possibile, ma non definitiva, al conformismo del mondo circostante; i protagonisti di questo film, come quelli che seguiranno, sono esseri alla deriva, quasi sbandati, la cui unica via d'uscita \u00e8 la trasgressione. Fino al 1997 fu il leader di incassi, ed il pi\u00f9 controverso caso giudiziario di sempre nel cinema italiano.\nDopo la sua prima proiezione a New York, la pellicola sub\u00ec notevoli traversie censorie in Italia (che comunque non impedirono al film di piazzarsi secondo nella classifica degli incassi della stagione cinematografica 1972-1973); ben presto sequestrata, la pellicola venne ritirata dalla Cassazione il 29 gennaio 1976, e il regista fu condannato per offesa al comune senso del pudore, colpa per la quale venne privato dei diritti civili per cinque anni, fra cui il diritto di voto. Dopo svariati processi d'appello, la pellicola venne dissequestrata nel 1987. Le copie rimaste dopo il macero vennero depositate alla Cineteca Nazionale di Roma e quelle integrali, conservate in cineteche estere, sono servite come base per editare il film in DVD.\nL'attrice Maria Schneider, anni dopo, in un'intervista concessa a Roger Ebert e un'altra al Daily Mail dichiar\u00f2 di essere stata \"quasi violentata\" e di aver subito un forte choc emotivo a causa dell'umiliazione alla quale la sottopose Bertolucci durante il set. Nonostante ci\u00f2, a 46 anni dalla sua realizzazione, il film \u00e8 tornato nelle sale cinematografiche nel maggio 2018 nella versione in lingua originale restaurata in 4K a cura della Cineteca Nazionale e della Cineteca di Bologna, con la supervisione di Vittorio Storaro per l'immagine e di Federico Savina per il suono. La prima mondiale ha avuto luogo a Bari nel corso del Bari International Film Festival (Bif&amp;st) alla presenza del regista.\nBertolucci incrementa la sua notoriet\u00e0 con le opere successive, da \"Novecento\" (1976), epico affresco delle lotte contadine emiliane dai primi anni del secolo alla Seconda guerra mondiale che si avvale di un prestigioso cast internazionale (da Robert De Niro a G\u00e9rard Depardieu, Donald Sutherland, Sterling Hayden, Burt Lancaster, Dominique Sanda a un cast di noti attori italiani come Stefania Sandrelli, Alida Valli, Laura Betti, Romolo Valli e Francesca Bertini), a \"La luna\", ambientato a Roma e in Emilia-Romagna, in cui affronta lo scabroso tema della droga e dell'incesto, fino a \"La tragedia di un uomo ridicolo\" (1981), con Ugo Tognazzi.\nGli Oscar con \"L'ultimo imperatore\" e gli ultimi film.\nNegli anni ottanta Bertolucci gira soprattutto all'estero altre pellicole di straordinaria potenza visiva. \"Ultimo tango a Parigi\" segna il distacco dal Cinema Novo e dalla Nouvelle Vague militante, per aprire al genere kolossal melanconico ma comunque impegnato di \"Novecento\" e de \"L'ultimo imperatore\", successo internazionale che si aggiudica ben nove premi Oscar, tra cui quelli per il miglior film e la migliore regia, e che lo porta ad essere l'unico italiano a vincere il premio di categoria insieme a Frank Capra. Nel 1990 gira in Marocco il film \"Il t\u00e8 nel deserto\" (1990), tratto da un romanzo di Paul Bowles, mentre nel 1993 \u00e8 la volta del \"Piccolo Buddha\" con Keanu Reeves, ambientato in Nepal e negli Stati Uniti.\nIn seguito il regista torna a girare in Italia riprendendo le sue predilette tematiche intimiste con risultati alterni di critica e pubblico, a partire da \"Io ballo da sola\" (1996), per proseguire con \"L'assedio\" (1998) e \"The Dreamers - I sognatori\" (2003), che ripercorre una vicenda di passioni politiche e rivoluzioni sessuali di una coppia di fratelli, nella Parigi del 1968. Nel 2007 riceve il Leone d'oro alla carriera al Festival di Venezia, mentre nel 2011 riceve la Palma d'oro alla carriera al Festival di Cannes. Nel 2012 gira la trasposizione cinematografica del romanzo \"Io e te\" di Niccol\u00f2 Ammaniti, intitolata appunto \"Io e te\". Inizialmente era intenzione di Bertolucci girare il film in 3D, ma ha rinunciato all'idea dopo aver riscontrato che questo tipo di proiezioni sono considerate appannaggio di film commerciali e riservati ad un pubblico giovanile.\nSceneggiatore, produttore e attore.\nPer il cinema Bertolucci scrisse anche numerose sceneggiature per i film suoi e per quelli diretti da altri, tre dei quali da lui prodotti. Recit\u00f2 inoltre in \"Golem - Lo spirito dell'esilio\", diretto nel 1992 da Amos Gitai.\nVita privata.\nDopo il divorzio da Adriana Asti, spos\u00f2 nel 1967 Maria Paola Maino, da cui divorzi\u00f2 nel 1972 per sposare nel 1978 Clare Peploe, sceneggiatrice e regista, autrice insieme al fratello Mark di \"\" di Michelangelo Antonioni. Bernardo Bertolucci era ateo: lo afferm\u00f2 in un'intervista pubblicata nel volume \"Registi d'Italia\" (Rizzoli, Milano, 2006) durante la quale, alla domanda \"Bertolucci \u00e8 credente?\", il regista rispose, ridendo: \u00abNo, sono ateo, grazie a Dio. Come diceva Bu\u00f1uel\u00bb. Mor\u00ec a Roma per un tumore il 26 novembre 2018, all'et\u00e0 di 77 anni, \u00e8 stato cremato e le sue ceneri sono state disperse.\nRiconoscimenti.\nPremi cinematografici.\nAltri riconoscimenti:"}
{"id": "766", "revid": "1750468", "url": "https://it.wikipedia.org/wiki?curid=766", "title": "Berkelio", "text": "Il berkelio o berchelio \u00e8 l'elemento chimico della tavola periodica che ha come simbolo Bk e come numero atomico 97.\nUn elemento metallico radioattivo nella serie degli attinidi: il berkelio fu sintetizzato per la prima volta bombardando americio con particelle alfa (ioni di elio) e fu battezzato berkelio in onore della citt\u00e0 statunitense di Berkeley, dove fu scoperto nel 1949. Il berkelio fu il quinto elemento transuranico ad essere sintetizzato.\nCaratteristiche.\nQuantit\u00e0 ponderabili di berkelio-249 (con un'emivita di 314 giorni) renderebbero possibile determinare alcune delle sue propriet\u00e0. Fino al 2004 non era stato ancora isolato nella sua forma elementare, ma si prevede che sia un metallo argenteo che si ossida facilmente all'aria ad alte temperature e si scioglie in acidi minerali diluiti.\nAllo scopo di identificare vari composti del berkelio sono state usate tecniche di diffrazione a raggi X: sono stati esaminati diossido di berkelio (BkO2), fluoruro di berkelio (BkF3), ossicloruro di berkelio (BkOCl) e triossido di berkelio (BkO3). Nel 1962 venne isolata una quantit\u00e0 visibile ad occhio nudo () di cloruro di berkelio. Fu la prima volta in cui venne prodotta una quantit\u00e0 osservabile di questo elemento.\nCome gli altri attinidi, il berkelio si accumula nel tessuto scheletrico. Non ha alcun uso al di fuori della ricerca di base e non gioca alcun ruolo biologico.\nStoria.\nIl berkelio fu sintetizzato da Glenn Seaborg, Albert Ghiorso, Stanley G. Thompson e Kenneth Street Jr all'Universit\u00e0 della California a Berkeley nel dicembre 1949. La squadra di ricercatori us\u00f2 un ciclotrone per bombardare un bersaglio da un milligrammo di americio-241 con particelle alfa per produrre berkelio-243 (con un'emivita di 4,5 ore) e due neutroni liberi. Uno degli isotopi a pi\u00f9 lunga vita di questo elemento, il berkelio-249 (emivita di 320 giorni), fu pi\u00f9 tardi sintetizzato bombardando un bersaglio di 244Cm con un intenso fascio di neutroni.\nIsotopi.\nSono noti 19 radioisotopi di berkelio, di cui i pi\u00f9 stabili sono 247Bk con emivita di 1380 anni, 248Bk con emivita di pi\u00f9 di 9 anni e 249Bk con emivita di 320 giorni. Tutti i rimanenti isotopi sono molto radioattivi, con emivite di meno di 5 giorni, e la maggior parte di meno di 5 ore. Questo elemento ha anche 2 stati metastabili, di cui il pi\u00f9 stabile \u00e8 il 248mBk (t\u00bd 23,7 ore). Gli isotopi di berkelio hanno peso atomico che va da 235,057 (235Bk) a 254,091 (254Bk)."}
{"id": "767", "revid": "648716", "url": "https://it.wikipedia.org/wiki?curid=767", "title": "Bohrio", "text": "Il bohrio \u00e8 l'elemento chimico della tavola periodica, che ha come simbolo Bh e come numero atomico il 107.\n\u00c8 un elemento sintetico il cui isotopo pi\u00f9 stabile \u00e8 il Bohrio-270, che ha un'emivita di .\nStoria.\nIl bohrio \u00e8 stato sintetizzato per la prima volta nel 1976 da un team sovietico guidato da Jurij Oganessian presso l'Istituto unito per la ricerca nucleare di Dubna, riuscendo a produrre l'isotopo 261Bh con un'emivita di . \nL'elemento fu ottenuto bombardando il bismuto-209 con nuclei pesanti di cromo-54.\nNel 1981 un gruppo di ricerca tedesco guidato da Peter Armbruster e Gottfried M\u00fcnzenberg alla Gesellschaft f\u00fcr Schwerionenforschung di Darmstadt fu in grado di confermare i risultati del team sovietico e di produrre il bohrio, questa volta il pi\u00f9 stabile Bh-262.\nI tedeschi suggerirono il nome nielsbohrio, in onore del fisico danese Niels Bohr. I sovietici suggerirono di dare questo nome all'elemento 105 (dubnio).\nA causa di una controversia sulla denominazione degli elementi dal 101 al 109, la IUPAC adott\u00f2 unnilseptio (Uns) come nome temporaneo dell'elemento.\nNel 1994 un comitato della IUPAC raccomand\u00f2 per l'elemento 107 il nome bohrio. \nAnche se questo nome \u00e8 conforme ai nomi degli altri elementi che onorano degli individui, nei quali si considera solo il cognome, la scelta fu avversata da molti a causa della possibile confusione con il boro. Nonostante ci\u00f2, il nome bohrio \u00e8 stato riconosciuto internazionalmente nel 1997; inoltre, per evitare confusione con i composti del boro, \u00e8 stato deciso che i sali del bohrio in cui questo si combina come ossoanione vanno chiamati \"bohriati\", anzich\u00e9 \"bohrati\"."}
{"id": "768", "revid": "919135", "url": "https://it.wikipedia.org/wiki?curid=768", "title": "Diagramma a scatola e baffi", "text": "In statistica il diagramma a scatola e baffi (o diagramma degli estremi e dei quartili o box and whiskers plot o box-plot) \u00e8 una rappresentazione grafica utilizzata per descrivere la distribuzione di un campione tramite semplici indici di dispersione e di posizione.\nRappresentazione.\nViene rappresentato (orientato orizzontalmente o verticalmente) tramite un rettangolo diviso in due parti, da cui escono due segmenti. Il rettangolo (la \"scatola\") \u00e8 delimitato dal primo e dal terzo quartile, \"q1/4\" e \"q3/4\", e diviso al suo interno dalla mediana, \"q1/2\". I segmenti (i \"baffi\") sono delimitati dal minimo e dal massimo dei valori.\nIn questo modo vengono rappresentati graficamente i quattro intervalli ugualmente popolati delimitati dai quartili.\nRappresentazioni alternative.\nEsistono scelte alternative per rappresentare il box-plot; tutte concordano sui tre quartili per rappresentare il rettangolo ma differiscono per la lunghezza dei segmenti, solitamente scelti pi\u00f9 corti per evitare valori troppo \"estremi\", che vengono solitamente rappresentati solo come dei punti.\nComunemente i segmenti possono venire delimitati da particolari quantili, spesso della forma \"q\u03b1\" e \"q1-\u03b1\", come \"q0,1\" e \"q0,9\".\nAltre alternative, che tuttavia possono portare a tracciare i segmenti all'interno del rettangolo, o a farli terminare oltre i valori estremi del campione, delimitano i segmenti con:"}
{"id": "773", "revid": "5", "url": "https://it.wikipedia.org/wiki?curid=773", "title": "Brachystegia burttii", "text": ""}
{"id": "776", "revid": "5", "url": "https://it.wikipedia.org/wiki?curid=776", "title": "Brachystegia tamarindoides sensu", "text": ""}
{"id": "778", "revid": "5", "url": "https://it.wikipedia.org/wiki?curid=778", "title": "Brachystegia nzang", "text": ""}
{"id": "784", "revid": "1516566", "url": "https://it.wikipedia.org/wiki?curid=784", "title": "Biella", "text": "Biella (: ; \"Bi\u00e8la\" in piemontese, ) \u00e8 un comune italiano di abitanti, capoluogo dell'omonima provincia nel Piemonte settentrionale.\nLa citt\u00e0 \u00e8 situata ai piedi delle Alpi Biellesi, e la sua esistenza \u00e8 attestata sin dall'alto Medioevo. Dominata in seguito dai vescovi di Vercelli, nel 1379 pass\u00f2 ai Savoia. Nel corso dell'Ottocento conobbe un grande sviluppo urbanistico e industriale, divenendo presto nota per le sue industrie tessili. Inoltre \u00e8 capitale europea del tessile.\nSono numerose le testimonianze storiche e artistiche del passato cittadino; tra le pi\u00f9 importanti si ricordano il battistero, la cattedrale, il campanile di Santo Stefano e numerose ville e palazzi.\nDal 2019 \u00e8 Citt\u00e0 Creativa dell'UNESCO per le arti popolari e l'artigianato. \u00c8 stata designata Citt\u00e0 alpina dell'anno 2021.\nGeografia fisica.\nBiella \u00e8 situata ai piedi delle Alpi biellesi, sezione delle Alpi Pennine, al centro di rilievi montuosi ricchi di sorgenti (Massiccio del Bo, monti Mucrone \u2013 con l'omonimo lago \u2013 e Camino cuore di questa sezione) che alimentano i torrenti Elvo a ovest della citt\u00e0, Oropa e Cervo a est.\nDista da Torino, 86 da Aosta, 100 da Milano e 129 da Lugano.\nDistanza dalle altre province piemontesi: da Vercelli, da Novara, da Alessandria e Verbania, da Asti e da Cuneo.\nClima.\nIl clima di Biella \u00e8 quello tipico delle zone prealpine. In inverno il termometro scende sovente sotto lo zero, con frequenti nevicate e gelate. La primavera e l'autunno sono le stagioni pi\u00f9 piovose, con le maggiori concentrazioni in maggio e novembre. L'estate \u00e8 calda e sovente afosa; talvolta le temperature arrivano a toccare o addirittura superare i ; frequenti in questa stagione sono anche i temporali.\nStoria.\nLe origini della citt\u00e0.\nI reperti preistorici attestano la presenza nel Biellese di cacciatori/raccoglitori neanderthaliani tra i e i anni or sono. Homo sapiens comparve invece nel paleolitico superiore, attorno ai anni fa, come attestano tra gli altri alcuni ritrovamenti sul Bric Burcina (oggi al confine tra i comuni di Biella e di Pollone). In questo sito \u00e8 anche documentata la presenza di un insediamento protostorico risalente alle et\u00e0 del bronzo e del ferro.\nLa miniera di Vittimuli o \"Victimuli\" si insedi\u00f2 lungo i territori della zona della Bessa (pianura biellese) e sfrutt\u00f2 i giacimenti auriferi che dopo le glaciazioni si erano disciolti nel torrente Elvo. Tale sfruttamento continu\u00f2 anche in epoca romana e continua ancora, sia pure come semplice hobby.\nSulla collina dove sorge l'attuale Parco della Burcina furono ritrovati nel 1959 attrezzi da lavoro e monili risalenti all'et\u00e0 del ferro che testimoniano le antiche origini di Biella.\nBugella.\nUn documento dell'anno 826 attesta come l'allora Bugella venne donata al conte Bosone da Ludovico il Pio (figlio di Carlo Magno), imperatore del Sacro Romano Impero, di cui Bosone era messo.\n\u00c8 questa la prima volta che il nome della citt\u00e0 compare in un testo ufficiale; un altro documento (anno 882) testimonia poi di un'altra cessione, questa volta da parte di Carlo il Grosso alla Chiesa di Vercelli.\nIl nome Bugella deriva dalla binata celto-latino di \"bu-cellae\" dove \"cellae\" significa luogo di dimora, mentre il prefisso \"bu\" \u00e8 particella intensiva per indicarne la minore importanza, in questo caso rispetto a Vercelli dove il prefisso \"ver\" significa appunto maggiore importanza.\nNel X secolo la citt\u00e0 fu dominata da Alemanni, Longobardi e Franchi, i quali costruirono le prime mura. Di questo periodo restano soltanto il Battistero e il campanile di una chiesa dedicata a Santo Stefano (ora nome dell'attuale duomo cittadino) attorno ai quali crebbe la citt\u00e0.\nIl borgo medioevale del Piazzo.\nIl Piazzo, borgo medioevale che costituisce la parte alta di Biella, \u00e8 considerato il cuore della citt\u00e0 e fino al XIX secolo era sede del municipio. All'interno del borgo si possono ammirare spunti architettonici tipicamente medioevali come piazza Cisterna e la duecentesca chiesa di San Giacomo. Il borgo \u00e8 collegato al resto della citt\u00e0 con numerose coste e salite medioevali, ma vi si pu\u00f2 accedere pi\u00f9 comodamente utilizzando la funicolare.\nRivalit\u00e0 fra i Visconti e i Savoia.\nTra il XIV secolo e il XV secolo vi furono numerosi scontri tra i Visconti e i Savoia per conquistare il possesso del Biellese. Nel 1377 una rivolta cittadina capeggiata dal canonico Ardizzone Codecapra pose fine al dominio dei Vescovi di Vercelli, con la dedizione ai Savoia. A partire dal 1500 fu edificata la Basilica di San Sebastiano.\nSeicento e Settecento.\nIl XVII secolo vide invece guerre contro i francesi e gli spagnoli e la citt\u00e0 fu occupata dai primi nel 1704; nel 1706 l'eroico soldato biellese Pietro Micca salv\u00f2 a prezzo della propria vita la citt\u00e0 di Torino e di conseguenza Biella dall'invasione francese.\nIl 1\u00ba giugno 1772 fu eretta la diocesi di Biella.\nNel 1798 Biella fu per\u00f2 nuovamente occupata dai francesi con l'approvazione dei liberali biellesi che speravano in un futuro prospero e privo di conflitti. Nella piazza della chiesa di Santo Stefano fu innalzato l'albero della libert\u00e0. Dopo la battaglia di Marengo, la citt\u00e0 venne annessa alla Francia. Il Congresso di Vienna la ridiede nuovamente ai Savoia.\nLa via della lana.\nNel 1849, lungo le rive del torrente Cervo, Massimo Sella acquist\u00f2 un edificio presso il ponte di Chiavazza che dal 1796 ospitava la cartiera Robiolio e il cui salto d'acqua era probabilmente sfruttato da un mulino fin dal XIII secolo e vi trasfer\u00ec il lanificio da Mosso, dove Pietro Sella nel 1816 aveva introdotto l'innovazione della \"ruota idraulica\" per azionare i telai. Verso il 1836 i lanifici che sfruttavano la forza idraulica erano gi\u00e0 una decina nella zona di Biella: nella stessa citt\u00e0 sorgevano i due lanifici degli Amosso e quello dei Boss\u00f9.\nVerso il 1840 l'antica industria dei \"lanaioli\" era scomparsa e gli artigiani erano divenuti tutti operai dei nuovi lanifici, tuttavia rimanevano ancora i telai domestici, a cui gli industriali facevano ricorso nei periodi di incremento della produzione e soprattutto durante i frequenti scioperi.\nNel 1859 Biella venne liberata dall'assedio delle truppe austriache da Garibaldi; in seguito al Decreto Rattazzi diviene capoluogo dell'omonimo circondario della provincia di Novara. Entrer\u00e0 a far parte della provincia di Vercelli nel 1927, per diventare infine provincia autonoma nel 1992.\nCon l'introduzione dei nuovi telai meccanici (il primo introdotto a Biella fu lo \"Smith\", seguito dal \"Crompton\", poi nel 1870 dall\"Hartman\" e nel 1880 dallo \"Sch\u00f6ner\") nasceva cos\u00ec il primo lanificio moderno, con una lavorazione della lana che continuava una tradizione risalente a pi\u00f9 di cinquecento anni prima, se si considera che gi\u00e0 nel 1245 erano inseriti negli statuti di Biella il \"Collegio dei Lanaioli\" e quello dei \"Tessitori\".\nIl processo di industrializzazione si compie lentamente nel corso dell'Ottocento, gli operai impiegati nell'industria laniera passano da a dal 1864 al 1891, crescita che pare modesta, ma che avviene in un periodo in cui l'introduzione dei telai meccanici crea una minore esigenza di manodopera a parit\u00e0 di prodotto. A cavallo dei due secoli registra un \"boom\" e nel 1907 gli operai sono gi\u00e0 .\nNell'Ottocento \u00e8 comune nelle fabbriche il lavoro infantile, talvolta preferito a quello degli operai adulti, perch\u00e9 pagati tre-quattro volte meno e pi\u00f9 deboli nel rapporto con i proprietari. Si arrivano ad impiegare fanciulli di 7 anni e talora anche di 5 e i capireparto spesso li maltrattano o li percuotono. Le condizioni di lavoro sono proibitive: le fabbriche sono basse, umide, polverose, male illuminate, l'aria \u00e8 densa di vapori di sostanze irritanti. Gli uomini lavorano dalle 12 alle 14 ore al giorno. Gli incidenti sul lavoro sono molto frequenti. Nelle fabbriche sono impiegate anche molte operaie, che possono essere vittime delle profferte dei capireparto e dei proprietari. \nSeconda guerra mondiale.\nNella seconda guerra mondiale Biella\u00a0\u2013 una delle citt\u00e0 fulcro della Resistenza in Piemonte \u2013 fu teatro, con le sue colline e le sue montagne che le fanno da corona rendendola pari ad un'inespugnabile \"enclave\", di intense lotte partigiane.\nLuogo della memoria della Resistenza partigiana contro il nazifascismo \u00e8 Villa Schneider, un edificio storico divenuto poi sede di un assessorato comunale e di una sala permanente della memoria allestita a ricordo degli eventi accaduti nel Biellese negli anni che vanno dal 1943 al 1945.\nAnni recenti.\nBiella \u00e8 stata negli anni finali della seconda guerra mondiale un centro vitale per la realizzazione dei macchinari della Piaggio, che aveva trasferito nella citt\u00e0 piemontese, da Pontedera, i propri stabilimenti, a rischio a causa dei bombardamenti verso le truppe della Germania nazista in fuga verso il nord. \u00c8 stato qui che nel 1944 venne progettato il prototipo progenitore della \"Vespa\", il \"Paperino\", da cui negli anni seguenti sarebbe derivato uno dei modelli pi\u00f9 diffusi di motoscooter.\nIn anni ancor pi\u00f9 recenti, ed in campo televisivo, grazie all'opera dell'imprenditore Giuseppe \"Peppo\" Sacchi, nel 1971 nacque Telebiella, prima \"tv libera\" italiana e la prima emittente privata a rompere il monopolio della Rai (l'emittente di Sacchi fall\u00ec poi negli anni ottanta ma rinacque in seguito sotto altra propriet\u00e0).\nIn seguito anche il mobilificio biellese Aiazzone sar\u00e0 un altro importante protagonista dello sviluppo delle televisioni locali.\nSimboli.\nLo stemma del comune di Biella \u00e8 stato riconosciuto con decreto del capo del governo del 7 agosto 1931.\nLa tradizione vuole che lo stemma di Biella sia stato concesso dal vescovo di Vercelli, a seguito del contributo fornito dalla guarnigione biellese nel 1306 contro fra Dolcino, rifugiatosi nei pressi di Mosso e Trivero. La sua pi\u00f9 antica rappresentazione risale al 1344, quando comparve sui sigilli dei documenti comunali. Come simbolo venne adottato l'orso, fino al XIV secolo animale tipico delle valli locali, soprattutto nelle zone di Oropa, Graglia e Muzzano. All'epoca, ogni volta che se ne uccideva un esemplare, la sua testa veniva donata al vescovo di Vercelli.\nL'albero \u00e8 stato interpretato come un olmo o come una betulla ma la versione pi\u00f9 attendibile lo descrive come un faggio, dal momento che avrebbe dovuto raffigurare la pianta maggiormente diffusa nel Biellese.\nOnorificenze.\nLa citt\u00e0 di Biella \u00e8 tra le citt\u00e0 decorate al valor militare per la guerra di Liberazione insignita il 31 marzo 1980 della medaglia d'oro al valor militare per la sua attivit\u00e0 nella lotta partigiana durante la seconda guerra mondiale:\nMonumenti e luoghi d'interesse.\nArchitettura sacra.\nNella citt\u00e0 \u00e8 presente un grande luogo di culto \u00e8 il Santuario mariano di Oropa, situato a una dozzina di chilometri dal capoluogo e meta di pellegrinaggi di devozione mariana.\nNel centro citt\u00e0, invece \u00e8 situato il duomo, dedicato al patrono Santo Stefano.\nSempre nella citt\u00e0 bassa si trovano importanti monumenti come il Battistero romanico (X-XI secolo) con all'interno affreschi del XIII secolo e la rinascimentale basilica di San Sebastiano (1504), ancora intatta all'interno, conserva ottime pitture di artisti piemontesi, tra i quali anche Rodolfo Morgari (\"Il profeta Daniele\", affresco dei pennacchi della cupola, risalente al 1866). Il chiostro di San Sebastiano ospita il Museo del Territorio, in cui sono esposti reperti di una necropoli romana, ceramiche e quadri, soprattutto degli ultimi due secoli.\nArchitettura civile.\nIl Piazzo.\nDi interesse turistico anche la stessa citt\u00e0 di Biella con il suo nucleo storico del Piazzo, ricco di atmosfere medievali e di pregevoli palazzi del XV secolo e del XVI secolo: un esempio \u00e8 Palazzo Cisterna situato nell\u2019omonima piazza.\nBiella piano.\nParticolare interesse rivestono sul piano dell'architettura il palazzo dell'Unione industriale, esempio di stile littorio opera di Nicola Mosso, e il moderno Palazzo Boglietti, sede di un centro culturale.\nPalazzo Ronco.\nEretto nel 1925 secondo i progetti dell'architetto Gottardo Gussoni, in stile neogotico.\nParchi e natura.\nLuoghi di rilievo turistico ambientale sono: \nSociet\u00e0.\nEtnie e minoranze straniere.\nAl 31 dicembre 2019 gli stranieri residenti nel comune erano . Di seguito sono riportati i gruppi pi\u00f9 consistenti:\nLa comunit\u00e0 ebraica di Biella.\nBiella \u00e8 dal XVI secolo sede di una piccola ma significativa comunit\u00e0 ebraica. Agli inizi del Settecento, come nel resto del Piemonte, fu istituito il ghetto, nel quale si conserva la piccola sinagoga settecentesca, con i suoi arredi originali. Degno di nota \u00e8 anche il cimitero ebraico di Biella, in via dei Tigli.\nSpecialit\u00e0 gastronomiche.\nLa citt\u00e0 di Biella \u00e8 molto famosa per le molte eccellenze enogastronomiche tipiche piemontesi: il \"macagn\", la mostarda, il miele locale, i formaggi come il \"Murtarat\" e il \"Beddu\", i salumi (\"Salam\"), la carne di maiale con patate bollite, la paletta, la salsiccia di riso e altri salumi tipici regionali.\nTra i dolci tipici troviamo i canestrelli, i croccanti del Ciavarin, dall'aroma di caramello, mandorle e fiori d'arancio, le \"miasce\", a base di farina di mais, e molte altre tipiche golosit\u00e0 piemontesi.\nPan d'Oropa.\nUno dei dolci tradizionali di Biella \u00e8 il \"Pan d'Oropa\". Fu inventato nel 1935 da alcune donne della zona e veniva inviato ai soldati in guerra sul fronte etiopico. Oggi il \"Pan d'Oropa\" \u00e8 una specialit\u00e0 preparata nei principali forni della citt\u00e0.\nPolenta concia.\nUn piatto tipico della tradizione biellese \u00e8 la polenta concia che cambia significativamente da zona a zona. \nViene cucinato con polenta, burro, toma e/o maccagno.\nCultura.\nLa citt\u00e0 di Biella nell'ottobre del 2019 \u00e8 diventata citt\u00e0 creativa UNESCO. Dopo esser diventata citt\u00e0 Capitale dell'arte moderna (Cittadellarte-Fondazione Pistoletto), nel 2016 si \u00e8 confermata Capitale della Lana.\nScuole.\nUniversit\u00e0.\nNella citt\u00e0 di Biella sono presenti varie sedi distaccate dell\u2019Universit\u00e0 del Piemonte Orientale, dell'Universit\u00e0 di Torino e del Politecnico di Torino.\nMusica.\nOgni anno intorno a fine ottobre si svolge il Biella Festival, organizzato dall'Associazione Artistica AnniVerdi che richiama cantautori e autori da tutta Italia e non solo. La manifestazione, giunta alla ventesima edizione, sta acquistando un'importanza sempre maggiore.Da tre anni \u00e8 affiancato da Biella Festival Music Video, rassegna riservata ai videoclip musicali di area indipendente.\nTeatro.\n\"Teatro Sociale Villani\": aperto all'inizio dell'Ottocento dai fratelli Villani, appartenenti a una famiglia piuttosto in vista nell'ambiente culturale biellese, la sua prima sede fu progettata dall'architetto di corte Fabrizio Sevesi trasformando un preesistente edificio situato a Biella piano. A causa della notevole affluenza di pubblico per\u00f2 si rese necessaria la costruzione di un teatro pi\u00f9 ampio che fu completato nel 1875 nella sua attuale collocazione di Piazza Martiri della Libert\u00e0 dall'ing. Giuseppe Bollati. Il teatro a seguito di un incendio avvenuto nella notte del 16 agosto 1892 dovette essere parzialmente ricostruito; i restauri pi\u00f9 recenti datano al 2002 ed hanno riguardato la messa a norma dell'edificio. L'attivit\u00e0 del Teatro Sociale Villani ha mantenuto nel tempo un elevato profilo qualitativo e si caratterizza tuttora come un'importante presenza nel panorama teatrale italiano.\nIn campo teatrale, \u00e8 storica la compagnia del Teatro Stabile di Biella, creata da Gianni Franzoi negli anni Cinquanta (molte e importanti le sue partecipazioni in RAI e nella TV Svizzera) e dal 1997 guidata da Renato Iann\u00ec, regista e autore teatrale della Scuola di Drammaturgia di Eduardo De Filippo. Con il grande maestro napoletano ha scritto \"Un pugno d'acqua\" e ha collaborato alla stesura di \"Lezioni di teatro\".\nAttivo nel territorio dal 1989 \u00e8 anche Patatrac Teatro, che nel 2002 diventa Associazione Arcipelago Patatrac che gestisce il Centro di Teatro Educativo diretto da Massimo Ozino e Franca Bonato. Arcipelago Patatrac cura progetti, interventi, formazioni, spettacoli e anche una scuola di teatro articolata in diversi livelli didattici e metodologici per bambini, adolescenti, adulti.\nIn ultimo A.R.S. Teatrando (Associazione Ricerca e Spettacolo), associazione e compagnia teatrale fondate nel 1988.\nTelevisione.\nBiella \u00e8 sempre stata in primo piano nel mondo della televisione. Nel 1972 nasceva Telebiella, la quale \u00e8 stata una delle prime televisioni a rompere il monopolio della RAI. Dopo una dura reazione del governo italiano che soppresse la televisione, Telebiella intraprese una dura battaglia legale vittoriosa e pot\u00e9 ricominciare a trasmettere. Nel 1992 Telebiella fall\u00ec definitivamente. Nel 1993 rinacque sotto il nome di ReteBiella TV con telegiornali, partite in diretta della locale squadra di basket, nonch\u00e9 i telegiornali e alcune trasmissioni della programmazione della RSI LA1.\nGeografia antropica.\nBiella comprende vari quartieri; i pi\u00f9 noti sono:\nLa citt\u00e0 include inoltre 10 frazioni:\nEconomia.\nL'economia di Biella e del biellese \u00e8 tradizionalmente legata al settore tessile ed in particolare a quello della lana. La lavorazione della lana ha origini antiche e si \u00e8 progressivamente sviluppata determinando il tessuto economico dell'area, con grandi ed importanti aziende del settore, tra le quali occorre ricordare, per l'importanza che tuttora mantengono, anche se in parte non pi\u00f9 in mani biellesi, il gruppo Ermenegildo Zegna, il lanificio Vitale Barberis Canonico 1663, il gruppo Lanificio fratelli Cerruti, la Fila e la Filatura di Pollone S.p.A., azienda quest'ultima quotata alla Borsa di Milano, unica azienda industriale di Biella e della sua provincia, accanto alla holding finanziaria Borgosesia S.p.A.\nPer quanto riguarda l'artigianato, importante \u00e8 la lavorazione locale del ferro battuto, finalizzata soprattutto alla produzione di mobili. Un grande esempio il mobilificio Aiazzone\nA Biella hanno inoltre sede aziende \"storiche\" in altri settori come ad esempio la Banca Sella, una delle principali banche private italiane, fondata nel 1886 su iniziativa di Quintino Sella.\nLa Menabrea, una delle pi\u00f9 antiche fabbriche di birra italiane, fondata nel 1846. Di Biella era anche la Tua Ski, produttrice di sci, mentre nel 1746 veniva fondata in questa citt\u00e0 la ditta Avandero per il trasporto dei prodotti tessili.\nInfrastrutture e trasporti.\nStrade.\nLa citt\u00e0 \u00e8 servita dalla strada statale 142 Biellese, che nella zona sud prende la forma di una tangenziale, che innestata dal raccordo (strada regionale 142) collega la citt\u00e0 da est alla tangenziale ovest (strada provinciale 400/a).\nNel 2026/2027 si prevede la fine dei lavori per la Pedemontana Piemontese, con partenza da Biella (BI) e fine a Romagnano Sesia (NO).\nFerrovie tranvie.\nLa Stazione di Biella San Paolo, comune alle ferrovie Biella-Novara e Biella-Santhi\u00e0, \u00e8 servita da treni interregionali e a lunga percorrenza, svolti da Trenitalia nell'ambito del contratto di servizio stipulato con la Regione Piemonte. In passato erano altres\u00ec presenti la stazione di Biella Chiavazza posta sulla linea Biella-Novara e dismessa dal servizio, e la stazione di Biella Piazza Vittorio Veneto, antico capolinea della ferrovia per Santhi\u00e0, da tempo demolita.\nDal 2019 ha inizio il progetto di ammodernamento per tutta la tratta Biella-Santhia, esso consiste nell'elettrificare tutta la linea. I lavori sono iniziati a luglio 2020 e si stima la conclusione per fine 2021. \nUna vasta rete di ferrovie e tranvie secondarie che serviva il territorio, comprendeva le seguenti linee:\nFunicolare.\nNella citt\u00e0 \u00e8 presente una funicolare che collega Biella Piano con Biella Piazzo.\nAeroporti.\nL'aeroporto di Biella-Cerrione, distante circa 10\u00a0km dalla citt\u00e0, \u00e8 utilizzato per voli nazionali o a medio raggio. Inizialmente collegava Biella con Roma, poi, la rotta fu cancellata per gli alti costi di manutenzione.\nMobilit\u00e0 urbana.\nIn citt\u00e0 i trasporti pubblici sono assicurati da autolinee gestite dalla societ\u00e0 ATAP, che esercisce altres\u00ec la funicolare di Biella.\nFunivia.\nAd Oropa \u00e8 attiva una funivia che collega il santuario con il Lago del Mucrone.\nOspedali.\nNella citt\u00e0 sono presenti due ospedali e una clinica privata.\n\u2022 \"Nuovo Ospedale degli Infermi\", inaugurato nel 2014, a seguito di alcuni padiglioni inutilizzati dal 2020 \u00e8 anche centro di alcuni studi universitari.\n\u2022 Ospedale \"Degli Infermi\", anche detto ospedale vecchio. Dismesso nel 2014 e successivamente abbandonato.\n\u2022 Clinica privata \"La Vialarda\"\nSport.\nPallacanestro.\nLa squadra pi\u00f9 importante della citt\u00e0 \u00e8 Pallacanestro Biella, formazione di basket che ha militato fino alla stagione 2012/13 in serie A1: il 24 maggio 2009, sconfiggendo Roma in gara 5 dei play-off, raggiunse per la prima volta nella storia le semifinali scudetto, perse poi contro Milano. Questo risultato ha dato la possibilit\u00e0 a Pallacanestro Biella di disputare la Eurocup, svoltasi tra dicembre 2009 e gennaio 2010. Nella stagione 2013/14 Pallacanestro Biella si \u00e8 aggiudicata la Coppa Italia DNA Gold. La stagione successiva partecip\u00f2 al\u013e EuroChallenge 2014-15.\nCalcio.\nIl calcio cittadino \u00e8 rappresentato dall'A.S. Biellese 1902 che, dopo un passato professionistico in serie C1 e C2, ha dovuto ricominciare nel 2009-10 dalle categorie regionali. Nella stagione 2008-09 conquist\u00f2 infatti la promozione diretta in Lega Pro (ex C2), ma durante l'estate 2009 alcune vicissitudini societarie determinarono la mancata iscrizione al campionato e la conseguente retrocessione nella categoria dilettantistica Eccellenza.\nStadio.\nLo stadio Lamarmora ospita, oltre alle partite domenicali della societ\u00e0 A.S. Biellese 1902, anche gare di atletica leggera, organizzate dall'Unione Giovane Biella, una delle storiche societ\u00e0 sportive biellesi, e dalla FIDAL, la Federazione Italiana di Atletica Leggera, comitato di Biella e Vercelli. Nello stesso stadio si allenano frequentemente anche Elena Romagnolo, Valeria Roffino, Fatna Maraoui e Nadia Ejjafini, atlete di livello internazionale: Romagnolo \u00e8 triverese di nascita, Roffino \u00e8 biellese, mentre Maraoui e Ejjafini sono atlete marocchine con cittadinanza italiana e da tempo residenti in citt\u00e0.\nRugby.\nPer quanto riguarda gli altri sport di squadra, molto importanti sono il rugby e la pallavolo.\nIl Biella Rugby, promosso in serie B al termine della stagione 2007/08, sta disputando onorevoli campionati in questa categoria, lavorando moltissimo con il settore giovanile nel nuovissimo campo in erba sintetica costruito in citt\u00e0, primo passo verso la costruzione della cittadella del rugby. Nella stagione 2012/13 il Biella Rugby ha vinto il campionato di Serie B e ha disputato i play off per l'accesso alla Serie A2, poi vinti dall'Unione Rugby Prato Sesto.\nNella stagione 2017/2018 conquista per la prima volta nella sua storia la promozione in Serie A.\nPallavolo.\nPer quanto concerne la pallavolo, la societ\u00e0 di punta \u00e8 il Biella Volley: dopo dieci stagioni consecutive in B1 e un paio di promozioni fallite di un soffio la squadra nel 2010/11 milita in B2, la quarta serie nazionale. Nel settore femminile grande ascesa nell'ultimo decennio da parte della Virtus, piccola realt\u00e0 del quartiere cittadino di Chiavazza, cresciuta sino a diventare grande protagonista in serie B2: problemi economici hanno ridimensionato le ambizioni della societ\u00e0 giallorossa, autoretrocessasi nelle categorie regionale (serie D) al termine della stagione 2009/10; in seguito la societ\u00e0 ha continuato ad operare solamente a livello giovanile, conquistando alcuni titoli interprovinciali.\nIn citt\u00e0 \u00e8 stata attiva Pallavolo Biella, consorzio che si occupava prevalentemente di settore giovanile con oltre 100 atlete tesserate, nato dall'accordo di collaborazione tra Asd Virtus Chiavazza, Apd Villaggio Lamarmora, Apd Pietro Micca Biella e Asd Sprint Candelo; ora il tutto \u00e8 attivo come SprintVirtus e veste nuove divise nerofucsia. Negli ultimi anni, infatti, Virtus Chiavazza ha intrapreso un nuovo corso e, con la denominazione SprintVirtus Biella, ha vinto il campionato di serie D 2011/12 e quindi conquistato un posto tra le prime cinque nei due successivi campionati di serie C. Nella stagione 2013/14 ha inoltre vinto la Coppa Piemonte femminile classificandosi poi anche al terzo posto nella successiva Coppa delle Alpi (competizione alla quale partecipano le societ\u00e0 vincitrici delle coppe regionali del nord Italia). Nella stagione 2014/15 la formazione biellese \u00e8 nuovamente arrivata alla finale di Coppa Piemonte, venendo quindi sconfitta dalla squadra di Oleggio; il 3 giugno 2015, al termine di un'emozionante serie di gare, la Logistica Biellese SprintVirtus ha infine conquistato una nuova promozione ai campionati nazionali, nella stagione 2015/16 disputa la Serie B2 e nella stagione 2018/19 con la denominazione Virtus Biella conquista, ai playoff, la promozione in B1. Tra le squadre SprintVirtus Biella \u00e8 da segnalare la formazione denominata SprintVirtus Villaggio Lamarmora, allenata da Michael Chauviere e aggiudicatasi nelle stagioni 2012/13 e 2013/14 i Campionati Nazionali PGS, prima nella categoria Under 20 e poi in quella Libera. Infa SprintVirtus (la seconda squadra di questa societ\u00e0, allenata dall'argentino Carlos Luigi Di Lonardo, ex head coach della nazionale femminile argentina) si \u00e8 inoltre aggiudicata il campionato di Prima Divisione 2013/14 vincendo tutte e 24 i match disputati, perdendo inoltre un solo set a fronte dei 72 vinti; nel 2014/15 ha partecipato al campionato di serie D concludendo, da neopromossa, con un onorevole quinto posto.\nCiclismo.\nIl comune di Biella ha ospitato per otto volte l'arrivo di una tappa del Giro d'Italia, la prima nel 1963, l'ultima nel 2017. In sei occasioni il traguardo \u00e8 stato posto al Santuario di Oropa.\nTappe del Giro d'Italia con arrivo a Biella:\nTappe del Giro d'Italia con arrivo al Santuario di Oropa:\nAutomobilismo.\nDue storici appuntamenti del Formula Grand Prix si svolsero nelle vie del centro storico di Biella, nel 1934 e nel 1935, ospitando piloti di caratura mondiale come Achille Varzi, Tazio Nuvolari e Nino Farina.\nBiella e il suo territorio hanno una grande tradizione anche nel campo dell'automobilismo sportivo e hanno dato i natali a numerosi piloti che, dai primi anni del XX secolo fino ad oggi, si sono distinti a livello nazionale e internazionale, soprattutto nelle gare su strada. Fra questi:\nAntonio Brivio Sforza, Carlo Felice Trossi, Giovanni Bracco, i fratelli Umberto e Claudio Maglioli, Franco Perazio, Giampiero Bagna, Federico Ormezzano e Piero Liatti.\nPiero Liatti \u00e8 anche, ad oggi, l'ultimo pilota italiano ad aver vinto una gara del Campionato Mondiale Rally, il Rally di Monte Carlo del 1997, al volante di una Subaru Impreza WRC 97 della scuderia ufficiale 555 Subaru WRT.\nLa principale competizione automobilistica del Biellese \u00e8 stata il Rally della Lana, che si \u00e8 corso dal 1973 al 2001 e che, dal 1982, \u00e8 stato valido per il Campionato Europeo. Negli ultimi anni i motori sono tornati ad accendersi nel biellese, grazie a due rally ronde ed alla disputa del Rally della Lana Storico (valido per il campionato italiano)."}
{"id": "785", "revid": "320578", "url": "https://it.wikipedia.org/wiki?curid=785", "title": "Bugella Civitas", "text": ""}
{"id": "795", "revid": "124787716", "url": "https://it.wikipedia.org/wiki?curid=795", "title": "Jeans", "text": "Il termine jeans (o blue jeans) si ritiene che derivi direttamente dalle parole in lingua francese \"\"bleu de G\u00eanes\" ovvero \"blu di Genova\"\" in italiano. Designa propriamente i pantaloni con i caratteristici rivetti di rame o di metallo, con il bottone centrale di metallo, taglio a 5 tasche, di cui le posteriori cucite sopra la stoffa del corpo dei pantaloni, con l'etichetta (detta \"salpa)\" inserita nella parte posteriore in alto a destra.\nIl tessuto jeans \u00e8 originario dalla repubblica marinara di Genova. Fu reinventato nel 1871 come lo conosciamo oggi dal sarto Jacob Davis per essere brevettato con Levi Strauss il 20 maggio 1873. Le marche storiche e con le maggiori vendite sono \"Levi's\" dell'azienda Levi Strauss &amp; Co., Lee e Wrangler entrambi della Vf Corporation.\nEtimologia del termine.\nIl termine \"jean\" corrisponderebbe a una storpiatura derivata dall'antico termine \"Jeane\" o \"Jannes\" utilizzato per nominare la citt\u00e0 di Genova e dalla conseguente pronuncia inglesizzata del pi\u00f9 recente termine francese \"G\u00eanes\"; la forma plurale \"jeans\" viene standardizzata nel XIX secolo entrando nel linguaggio comune.\nStoria.\nUn tempo, in tutto il mondo antico, si usava dare ai tessuti il nome del luogo di produzione, e \"Jeane\" era il nome scritto su molti carichi di fustagno che, a partire dal Cinquecento, arrivavano a Londra dalla Repubblica Marinara di Genova, allora al suo apogeo, diventando cos\u00ec il nome di questa tela, molto apprezzata sul mercato inglese per la sua robustezza e il suo costo. Era anche abbondantemente utilizzata a partire dal XVI secolo dalla marina genovese per equipaggiare le navi a vela e per vestire i marinai.\nMolte stoffe genovesi acquisite da Enrico VIII furono classificate dopo la sua morte come \"Jeane\", con un riferimento preciso al luogo d'origine e di fabbricazione; si trattava soprattutto di vari tipi di velluto, ma anche di altri tipi di tessuto. Nell'ambiente del commercio e degli affari, l'espressione \"merchant of Jeane\" (mercante di Genova) appare in diversi documenti come una copia del contratto del 15 giugno 1580 con il quale il conte di Oxford acquist\u00f2 il \"Great Garden\" da Benedetto Spinola, \"merchant of Jeane\".\nPi\u00f9 raramente \u00e8 stato utilizzato come supporto per opere pittoriche.\nCaratteristiche.\nIl fatto che il taglio tipico del jeans a 5 tasche sia stato realizzato largamente ed abbia avuto successo con il tessuto denim, ha portato alla confusione dei concetti: il termine denim indica infatti il tessuto e non il taglio. \nIl denim ha un'armatura di saia da tre, \u00e8 realizzato in filato di cotone, la trama \u00e8 di colore bianco o \u00e9cru e l'ordito di colore blu. Prima dell'introduzione dei coloranti chimici, il colore blu veniva ricavato dalla pianta \"isathis tinctoria\" (conosciuta volgarmente con il nome di \"guado\") o dalla pianta \"indigofera tinctoria\", l'indaco. Esso, tecnicamente, \u00e8 molto simile al fustagno, di cui \u00e8 probabilmente una derivazione."}
{"id": "799", "revid": "640277", "url": "https://it.wikipedia.org/wiki?curid=799", "title": "Biedermeier", "text": "Il Biedermeier \u00e8 stato un movimento artistico e ornamentale sviluppatosi nel periodo storico che intercorre tra il 1815 ed il 1848. Molto in voga tra la borghesia tedesca e austriaca, viene spesso definito di genere \"romantico\".\nOrigine e caratteristiche.\nIl termine stesso si diffuse attorno al 1850 come dispregiativo, preso in prestito da un personaggio dei poemi pubblicati sulla rivista satirica bavarese \"Fliegende Bl\u00e4tter\" dal medico Adolf Kussmaul e dall'avvocato Ludwig Eichrodt, e stava ad indicare il piccolo borghese apolitico e conservatore, interessato solo alla propria vita familiare. \u00c8 composto da due parole, cio\u00e8 l'aggettivo \"semplice\", \"sempliciotto\" (\"bieder\", ma che significa anche \"integro\", \"onesto\") unito a uno dei cognomi tedeschi pi\u00f9 diffusi \"Meier\" (o \"Maier\").\nQuesto stile nacque in contrapposizione al cosiddetto Stile Impero, nel periodo immediatamente successivo al Congresso di Vienna, di cui riprende una decisa \"voglia di normalit\u00e0\". Soprattutto per questa ragione, il Biedermeier \u00e8 stato spesso definito come lo \"stile della Restaurazione\". Lo scopo che sottende allo stile Biedermeier infatti \u00e8 valorizzare la sobriet\u00e0 e l'armonia, mutuando parte dei motivi stilistici dal periodo precedente, ma spogliandoli di tutti i decori, gli orpelli e gli eccessi che lo avevano caratterizzato. Tutto ci\u00f2 \u00e8 coerente con la situazione socio-politica del momento, che cerca di dimenticare i fatti tumultuosi della Rivoluzione francese e del successivo impero napoleonico.\nAnche l'avvento della Rivoluzione industriale gioca un ruolo decisivo nello stile, proponendo prodotti funzionali ma dalle linee semplici, e quindi facilmente fabbricabili. Questa tendenza si ritrova nell'architettura quanto nell'arredamento, nella musica quanto nella letteratura, e produce atmosfere solenni ma sobrie, prive di decori dorati ma ricche di elementi consueti, quotidiani. Nell'arredamento il Biedermeier introduce l'uso di tappeti, tendaggi e nuovi tipi di mobile, come il \"servante\" a vetrina, l'armadietto \"secr\u00e9taire\" a ribalta, il divano imbottito, oltre alla diffusione di materiali pregiati come il mogano e il ciliegio.\nLe composizioni floreali sono un esempio significativo dello stile, cos\u00ec come le facciate severe di alcune citt\u00e0 europee (una per tutte, Vienna) o le famose sedie in legno curvato e paglia di Vienna di Thonet. In musica e letteratura possiamo considerare esemplificative del periodo le composizioni di Hummel, Dussek, Cramer, Steibelt e Czerny; le opere letterarie di Annette von Droste-H\u00fclshoff o di Adelbert von Chamisso, e le opere teatrali dell'austriaco Franz Grillparzer.\nOggettistica.\nCi\u00f2 che fu un tempo uno stile estetico e culturale rispettabile, anche se molto discusso perch\u00e9 considerato falsamente dimesso, sentimentale anzich\u00e9 alimentato da sentimenti, nutrito di idilli anzich\u00e9 di passioni, insomma, sinonimo di estetica piccolo-borghese, \u00e8 tuttora usato nell'hobbistica femminile, ad esempio per confezionare \"bouquet\", cesti, spille, borse, ecc.: insomma tutto quanto sia decorativo.\nIn genere, si tratta di composizioni ottenute con materiale d'uso quotidiano ma abbastanza costoso: perle di bigiotteria, nastri di raso, canutiglia (fili dorati), portasemi di faggio, pignette, ecc. Inoltre, l'utilizzo di spezie come cannella, chiodi di garofano e fiori di anice d\u00e0 un profumo caratteristico alla composizione.\nPittura.\nLo stile Biedermeier ebbe seguito anche in pittura, che annovera fra i suoi seguaci anche i pittori Ferdinand Georg Waldm\u00fcller, Peter Fendi e Josef Danhauser.\nGalleria d'immagini.\nEsempi di arredamento Biedermeier:"}
{"id": "803", "revid": "70935", "url": "https://it.wikipedia.org/wiki?curid=803", "title": "Balilla", "text": ""}
{"id": "804", "revid": "110157", "url": "https://it.wikipedia.org/wiki?curid=804", "title": "British Airways", "text": "British Airways () \u00e8 la compagnia aerea di bandiera del Regno Unito con sede a Hillingdon, il borgo pi\u00f9 occidentale di Londra vicino al suo hub principale, l'aeroporto di Londra-Heathrow. \u00c8 la pi\u00f9 grande compagnia aerea britannica per flotta, voli e numero di destinazioni internazionali e la seconda per numero di passeggeri trasportati dopo easyJet. \u00c8 anche la compagnia di bandiera del Regno Unito.\nStoria.\nBritish Airways venne fondata nel 1971 dalla fusione delle due principali compagnie aeree britanniche del tempo, BOAC e British European Airways, pi\u00f9 altre due piccole compagnie aeree regionali, Cambrian Airways e Northeast Airlines, rispettivamente basate a Cardiff ed a Newcastle upon Tyne. Il 31 marzo 1974 le quattro compagnie furono unite in British Airways, che inizi\u00f2 le operazioni il giorno successivo. Dopo tredici anni di propriet\u00e0 completamente statale, parte della compagnia fu privatizzata. British Airways inizi\u00f2 ad espandersi nel 1987 con l'acquisto di British Caledonian, e nel 1992 con l'acquisto di Dan-Air, compagnia basata all'aeroporto di Londra-Gatwick.\nDopo molto tempo con in flotta solamente l'aereo supersonico Concorde e aerei Boeing, nell'agosto del 1998 British Airways ordin\u00f2 59 Airbus A320 family. Nel 2007 firm\u00f2 per 12 Airbus A380-800 e 24 Boeing 787 Dreamliner iniziando cos\u00ec il processo di rinnovo della flotta a lungo raggio che all\u2019epoca era focalizzata sui Boeing 747-400; con 55 esemplari in servizio, British Airways \u00e8 il pi\u00f9 grande operatore mondiale di questo modello di aereo.\nBritish Airways \u00e8 uno dei membri fondatori dell'alleanza globale Oneworld insieme ad American Airlines, Cathay Pacific, Qantas e l'ora fallita Canadian Airlines. L'alleanza \u00e8 attualmente la pi\u00f9 piccola delle tre esistenti, dopo Star Alliance e SkyTeam. Il gruppo proprietario di British Airways, l'International Airlines Group, \u00e8 quotato alla London Stock Exchange e al FTSE 100 Index.\nIl 12 novembre 2009 la compagnia dimostra interesse di fondersi con la spagnola Iberia. Il 14 luglio 2010 la commissione europea e l'antitrust approvano la fusione, permettendo anche una cooperazione con American Airlines per i voli transatlantici con gli Stati Uniti. L'unione fra le compagnie venne completata il 21 gennaio 2011 con la creazione dell'International Airlines Group (IAG). Nel 2012 British Airways, tramite IAG, acquista British Midland International e annuncia la creazione di una compagnia sussidiaria basata all'aeroporto di Londra-City che opera con Airbus A318 in configurazione esclusivamente in classe business.\nBritish Airways fu la compagnia aerea ufficiale dei Giochi della XXX Olimpiade svoltisi a Londra nell'estate 2012: il 18 maggio dello stesso anno port\u00f2 la fiamma olimpica dall'aeroporto Internazionale di Atene sino a Helston, in Cornovaglia; nel volo erano presenti anche Sebastian Coe, la principessa reale Anna, il ministro per le Olimpiadi britannico Hugh Robertson, il sindaco di Londra Boris Johnson e il calciatore David Beckham.\nAccordi di codeshare.\nA gennaio 2021 British Airways ha accordi di codeshare con le seguenti compagnie:\nAlleanze\nIl 1\u00ba febbraio 1999 British Airways \u00e8 entrata a far parte di Oneworld\nFlotta.\nA gennaio 2021 la flotta di British Airways, esclusi i velivoli di BA CityFlyer, \u00e8 cos\u00ec composta:\nFlotta storica.\nNel corso degli anni British Airways ha utilizzato i seguenti tipi di aeromobile:"}
{"id": "805", "revid": "125448534", "url": "https://it.wikipedia.org/wiki?curid=805", "title": "Buttigliera Alta", "text": "Buttigliera Alta (\"Butijera\" o \"Butijera \u00c0uta\" in piemontese) \u00e8 un comune italiano di abitanti della citt\u00e0 metropolitana di Torino in Piemonte.\nGeografia fisica.\nPosto a circa 25\u00a0chilometri ad ovest di Torino, sorge nella bassa valle di Susa. Il capoluogo comunale \u00e8 situato sulla collina che costituisce la morena laterale destra dell'Anfiteatro morenico di Rivoli-Avigliana, mentre l'unica frazione di Ferriera si trova ai piedi del rilievo.\nStoria.\n\u00c8 posta nelle vicinanze di Avigliana, alla cui circoscrizione comunale un tempo apparteneva. Divenne autonoma il 25 aprile 1619 quando Giovanni Carron ricevette il feudo di Buttigliera, Uriola e Case Nicola \u2013 assieme al titolo di Conte \u2013 dal duca Carlo Emanuele I.\nDa questo momento in poi la storia di Buttigliera Alta \u00e8 stata intimamente legata a quella della famiglia Carron fino all'ultima discendente, Clementina Carron, morta nell'aprile del 1912.\nNella prima met\u00e0 del 1890, Alfonso e Giuliano Vandel identificarono Buttigliera come il luogo adatto al suo nuovo stabilimento per la produzione di chiodi da scarpe, che costruirono in una zona della valle pi\u00f9 in basso rispetto all'abitato. Questa nuova frazione abitativa di quattrocento persone, annessa nel 1891, fu chiamata Ferriera, dal nome della citt\u00e0 di \"La Ferriere Sous Jougne\", da cui i Vandel provenivano.\nNel 1917 il gruppo Fiat ha stabilito uno dei suoi stabilimenti metallurgici in Ferriera, rilevando quello originario dei Vandel.\nSimboli.\nLo stemma del comune di Buttigliera Alta \u00e8 stato concesso con regio decreto del 3 agosto 1930.\nIl gonfalone municipale \u00e8 un drappo di azzurro concesso con regio decreto dell'8 marzo 1934.\nMonumenti e luoghi d'interesse.\nLa chiesa appartenente a questo complesso religioso risale al 1121. Il complesso include, tra le altre cose, una macina per il grano ricevuta in dono dai monaci il 7 giugno 1188 da Umberto III di Savoia. Insieme al mulino, egli don\u00f2 anche un bosco. In questo luogo gi\u00e0 sorgeva precedentemente un ospedale. Tutti gli anni, viene qui allestito un presepe vivente.\n\u00c8 la parrocchiale del paese; venne edificata tra il 1653 e il 1673, per poi venir ampliata tra la fine del Seicento e l'inizio del Settecento.\nSociet\u00e0.\nEtnie e minoranze straniere.\nSecondo i dati Istat al 31 dicembre 2017, i cittadini stranieri residenti a Buttigliera Alta sono , cos\u00ec suddivisi per nazionalit\u00e0, elencando per le presenze pi\u00f9 significative:\nCultura.\nBiblioteca.\nA Buttigliera Alta ha sede dal 1976 la biblioteca comunale Ida Carlini, cos\u00ec intitolata dal 2002 per una maestra del luogo attiva nell'ambito di educazione culturale. Dal 1982 \u00e8 entrata nel Sistema Bibliotecario Intercompensoriale di Pinerolo, e dal 2010 \u00e8 parte dello SBAM, nel polo Nord-Ovest.\nMedia.\nTelevisione.\nA Buttigliera Alta \u00e8 stato girato un episodio della terza stagione del reality show \"SOS Tata\".\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "808", "revid": "125660248", "url": "https://it.wikipedia.org/wiki?curid=808", "title": "Berlino", "text": "Berlino (: ; in tedesco: \"Berlin\", , ) \u00e8 la capitale e maggiore citt\u00e0 della Germania. Citt\u00e0-\"land\" e sede del governo tedesco, \u00e8 uno dei pi\u00f9 importanti centri politici, culturali, scientifici, fieristici e mediatici d'Europa, ed \u00e8 anche il comune pi\u00f9 popoloso dell'Unione europea, con abitanti. L'agglomerazione berlinese (nome ufficiale \"Stadt-Umland-Zusammenhang Berlin-Potsdam\") comprendente Berlino e cinquanta comuni limitrofi nel \"land\" di Brandeburgo, ha una superficie complessiva di ed una popolazione di abitanti, mentre la regione metropolitana Berlino/Brandeburgo (nome ufficiale \"Hauptstadtregion Berlin-Brandenburg\") ha una superficie di ed una popolazione di abitanti.\nIn passato \u00e8 stata la capitale della Marca di Brandeburgo (1417-1801), del Regno di Prussia (1701-1918), dell'Impero tedesco (1871-1918), della Repubblica di Weimar (1919-1933), della Germania nazista (1933-1945) e\u00a0\u2013 limitatamente alla sua parte orientale \u2013 della Repubblica Democratica Tedesca (1949-1990).\nGeografia fisica.\nTerritorio.\nBerlino \u00e8 situata nella parte orientale della Germania, a dal confine polacco, nella regione geografica del Brandeburgo, ma non fa parte dell'omonimo \"Land\", da cui \u00e8 peraltro interamente circondata.\nLa citt\u00e0 ha una superficie molto vasta, di . L'estensione in senso nord-sud \u00e8 di , in senso est-ovest di .\nIl centro di Berlino sorge sulle rive della Sprea (\"Spree\" in tedesco), in un'ampia valle di origine glaciale (\"Berliner Urstromtal\") fra gli altopiani di Barnim e Teltow, orientata in senso est-ovest.\nNel quartiere periferico di Treptow-K\u00f6penick orientale si trova invece il M\u00fcggelsee. I laghi berlinesi, nei mesi estivi, sono molto frequentati dai bagnanti.\nAll'interno del territorio cittadino vi sono alcune alture: la maggiore \u00e8 il \"Gro\u00dfer M\u00fcggelberg\", nel quartiere di M\u00fcggelheim, che raggiunge un'altezza di s.l.m.\nIl terreno \u00e8 composto principalmente da materiale sabbioso, ghiaia e selci.\nBerlino \u00e8 centro della regione metropolitana Berlino/Brandeburgo, che conta (2012) abitanti.\nClima.\nLa zona di Berlino ha un clima temperato mesotermale e molto asciutto rispetto alla media.\nLe temperature massime giornaliere in alcuni giorni estivi\u00a0\u2013 generalmente a luglio\u00a0\u2013 arrivano vicino ai (picco massimo ufficiale di l'11 luglio 1959 alla stazione meteorologica di Tempelhof).\nPer due volte nel corso del Novecento la temperatura \u00e8 scesa alla soglia dei a febbraio: l'11 febbraio 1956 la minima assoluta ufficiale di a Sch\u00f6nefeld, mentre precedentemente i erano stati raggiunti alla storica stazione meteorologica di Dahlem sempre il giorno 11 febbraio ma dell'anno 1929.\nIl vento in estate \u00e8 pi\u00f9 costante e soffia normalmente da ovest; d'inverno \u00e8 pi\u00f9 variabile e spesso proviene anche da sud, fattore che rende molto variabile il tempo anche nel corso della giornata. Si contano mediamente 30 temporali all'anno.\nTabella temperature e precipitazioni: Medie mensili\nL'area urbana centrale presenta un microclima con fino a in pi\u00f9 rispetto alla periferia.\nL'aria \u00e8 relativamente poco inquinata grazie al vento, alle grandi aree verdi e all'efficienza dei trasporti pubblici, che rende scorrevole anche il traffico automobilistico.\nComuni confinanti.\nBerlino confina con 27 comuni del Brandeburgo, di cui 7 sono citt\u00e0, fra cui quella extracircondariale di Potsdam.\nVengono qui riportati gli altri 26, suddivisi per circondario (\"Landkreis\"), partendo da nord-est e procedendo in senso orario:\nStoria.\nBerlino nacque molto probabilmente come borgo commerciale di origine slava nel XII secolo, in corrispondenza di un'isola della Sprea. Originariamente vi erano due citt\u00e0 distinte: Berlino, ad est del fiume, e C\u00f6lln, sull'isola.\nNei secoli successivi, Berlino acquist\u00f2 sempre pi\u00f9 importanza sulle altre citt\u00e0 del Brandeburgo: nel 1451 divenne residenza dei margravi di Brandeburgo, dal 1701 capitale del regno di Prussia, dal 1871 capitale dell'Impero tedesco. Nel 1920 vennero inglobati molti comuni e citt\u00e0 circostanti, creando la \"Grande Berlino\".\nCapitale della Germania anche durante l'epoca nazionalsocialista, fu uno degli obiettivi principali dei bombardamenti alleati durante la seconda guerra mondiale, terminata in Europa proprio con la resa incondizionata della Germania l'8 maggio del 1945.\nAlla fine della guerra, la citt\u00e0 fu divisa in quattro zone d'occupazione, e quindi divisa in due parti concorrenti: i tre settori occidentali (Berlino Ovest) ed il settore sovietico (Berlino Est). Mentre Berlino Est divenne capitale della Repubblica Democratica Tedesca, Berlino Ovest fu un'ex\"clave\" della Repubblica Federale, e del mondo occidentale, oltre la Cortina di Ferro.\nL'inizio della Guerra Fredda fu il Blocco di Berlino dal 24 giugno 1948 all'11 maggio 1949, efficacemente contrastato dal cosiddetto Ponte Aereo, il pi\u00f9 grande trasporto umanitario della storia, messo in atto principalmente dagli Stati Uniti d'America e dalla Gran Bretagna, che in seguito vennero visti\u00a0\u2013 come anche la Francia \u2013 non pi\u00f9 come \"forze di occupazione\", ma come \"forze di protezione\". Anche il successivo tentativo sovietico di annettere Berlino Ovest alla DDR\u00a0\u2013 l'ultimatum di Chru\u0161\u010d\u00ebv del 1958\u00a0\u2013 venne respinto dagli Alleati Occidentali. Il 13 agosto 1961 il governo della Germania Est\u00a0\u2013 ottenuto il permesso da Mosca\u00a0\u2013 innalz\u00f2 il Muro di Berlino, per fermare la fuga in occidente dei propri cittadini.\nLa solidariet\u00e0 americana con i berlinesi dell'ovest era condizione essenziale della vita del cosiddetto \"avamposto della libert\u00e0\"; la sua espressione pi\u00f9 nota e pi\u00f9 incisiva sono le parole pronunziate dall'allora Presidente degli Stati Uniti d'America, John F. Kennedy, nel suo discorso tenuto il 26 giugno 1963: \"Ich bin ein Berliner\" (it.: \"Io sono un berlinese\").\nLa \"caduta del Muro\" nella tarda serata del 9 novembre 1989 rese possibile la \"Wiedervereinigung\" (riunificazione tedesca), con la quale Berlino \u00e8 tornata ad essere la capitale della Germania unita.\nSviluppo e morfologia della citt\u00e0 nel tempo.\nLe strutture dell'odierna metropoli, nonch\u00e9 molti singoli edifici, sono risultato di oltre otto secoli di storia.\nAnche la funzione di Berlino come capitale\u00a0\u2013 della Marca di Brandeburgo dal 1451, del Regno di Prussia dal 1701, dell'Impero tedesco dal 1871, della Repubblica di Weimar e del cosiddetto Terzo Reich, limitatamente alla parte orientale della DDR ed ora della Repubblica Federale Tedesca, dopo l'unificazione del 1990 \u2013 ha lasciato i suoi segni ben visibili.\nBerlino fino al 1920.\nBerlino, gi\u00e0 nata dall'unione dei due comuni \"Berlin\" e \"C\u00f6lln\", crebbe, a partire da met\u00e0 del Seicento, attraverso la fondazione di nuovi sobborghi.\nLa vecchia Berlino corrisponde alle parti centrali dell'odierno quartiere Mitte, con la centrale isola nel fiume Sprea e la corrispondente riva orientale. Sul lato orientale della porzione centrale dell'isola si trovava il cosiddetto Castello di Citt\u00e0, la cui storia risale fino al 1443, castello reale fin dal 1701, abbattuto dal governo comunista nel 1950. Approssimativamente nella posizione del castello la DDR costru\u00ec \u2013 dal 1973 al 1976\u00a0\u2013 il cosiddetto \"Palast der Republik\" (it.: Palazzo della Repubblica), demolito tra 2006 e il 2008. Al suo posto \u00e8 stato cosruito a partire dal 2013 il cosiddetto Humboldt Forum, Il nuovo edificio presenta tre delle facciate storiche del Castello di Berlino ed \u00e8 destinato ad accogliere il Museo Etnologico, il Museo di Arte Asiatica, la Biblioteca Centrale e Regionale di Berlino e la Humboldt Universit\u00e4t.\nA nord della piazza si trovano il \"Lustgarten\": una piazza verde pubblica, un tempo giardino dello stesso castello e il Duomo di Berlino \u2013 presente fin dal 1536, anche se l'aspetto \u00e8 prevalentemente quello del 1905.\nL'intera punta settentrionale dell'isola costituisce l'Isola dei Musei, con i suoi cinque grandi edifici dedicati alle esposizioni e costruiti a partire dal 1822, oggi uno dei pi\u00f9 importanti complessi museali del mondo, dedicato soprattutto alle collezioni archeologiche ed all'arte dell'Ottocento.\nL'antica e caratteristica architettura della parte meridionale dell'isola, la cosiddetta \"Fischerinsel\" (it.: isola dei pescatori) \u00e8 stata distrutta completamente dai bombardamenti della seconda guerra mondiale; l'unico elemento antico \u00e8 il piccolo ponte \"Jungfernbr\u00fccke\", collegamento con la terraferma ad ovest dell'isola.\nImmediatamente ad est dell'isola si trova il quartiere ricostruito \"Nikolaiviertel\", con la \"Nikolaikirche\" (Chiesa di San Nicola), la pi\u00f9 antica chiesa di Berlino.\nNon distanti si trovano il Municipio Rosso (dal caratteristico colore dei mattoni), nella forma degli anni sessanta dell'Ottocento, ma nella posizione del municipio medievale, e la \"Marienkirche\", chiesa fondata nel XIII secolo.\nDall'isola porta verso ovest e fino alla Porta di Brandeburgo il viale \"Unter den Linden\" (it.: sotto i tigli), trasformato nel 1647 da polveroso sentiero per cavalcare in viale alberato ed ampliato pi\u00f9 volte in seguito.\nIl viale \u00e8 tagliato a met\u00e0 dalla perpendicolare \"Friedrichstra\u00dfe\" che collega, a sud dei \"Tigli\", la \"Friedrichstadt\" (it.: citt\u00e0 di Federico), fondata nel 1688, incorporata come quartiere di Berlino nel 1709 e nota per la sua piazza \"Gendarmenmarkt\", con le chiese francese e tedesca ed il \"Schauspielhaus\" (teatro di prosa: oggi sala per concerti), fronteggiato dalla statua di Friedrich Schiller, nonch\u00e9, a nord del grande \"boulevard\", la \"Dorotheenstadt\", sorta quindici anni prima della \"Friedrichstadt\" ed inglobata\u00a0\u2013 come anche il sobborgo di \"Friedrichswerder\" \u2013 con lo stesso atto amministrativo del 1709.\nLungo il \"viale dei Tigli\" si trovano la \"Staatsoper Unter den Linden\" e la Cattedrale cattolica di Sant'Edvige, entrambe costruite sotto Federico il Grande; anche la \"Staatsbibliothek Unter den Linden\", la Guardia Nuova del 1818 e il lussuoso Hotel Adlon del 1907 (distrutto nel 1945 e riaperto nel 1997) si affacciano sullo storico viale.\nA nord del centro storico si trova il \"Scheunenviertel\", in cui nel corso dei secoli trovarono rifugio i rifugiati ebrei vittime delle persecuzioni nell'Europa orientale. Qui, prima dell'avvento del nazismo, fior\u00ec, perfettamente inserita nel contesto sociale, una comunit\u00e0 ebraica ricca e culturalmente attiva; vi si trova la monumentale \"Sinagoga nuova di Berlino\", inaugurata nel 1866, devastata dai bombardamenti nel novembre 1943, abbattuta in parte dalle autorit\u00e0 della DDR nel 1958 e in parte ricostruita nel 1988-93 come sede del \"Centrum Judaicum\". Dal 1995 l'edificio comprende anche una piccola sinagoga (la \"Synagoge Oranienburger Stra\u00dfe\").\nNotevole nella zona \u00e8 anche la \"Sophienkirche\" (it.: Chiesa di Santa Sofia). Nel periodo 1994 - 1996 molti edifici del quartiere sono stati restaurati e costituiscono attrattive turistiche, quali gli \"Hackesche H\u00f6fe\", un complesso di edifici con numerosi cortili interni, costruiti nel 1908 da August Endell.\nCon un'importante riforma territoriale nel 1861 vennero integrati nella citt\u00e0 di Berlino i sobborghi di Wedding, Moabit, \"Tempelhofer Vorstadt\" \u2013 corrispondente all'attuale parte meridionale di \"Kreuzberg\" con l'omonima collina nel \"Viktoriapark\" \u2013 e \"Sch\u00f6neberger Vorstadt\", corrispondente all'attuale parte orientale di \"Sch\u00f6neberg\".\nFin dal 1861 fa parte di Berlino anche il Tiergarten, il grande parco centrale, gi\u00e0 riserva di caccia dei re di Prussia, aperta al pubblico da Federico il Grande nel 1742, 210 ettari di verde al cui centro si trova la Siegess\u00e4ule (Colonna della Vittoria) ed adiacente il noto Giardino Zoologico, la \"Haus der Kulturen der Welt\" (Casa delle culture del mondo, centro congressi e di manifestazioni), il \"Schloss Bellevue\" (it.: Castello Belvedere), dal 1994 sede del Presidente Federale, ed il \"Reichstag\", sede del parlamento federale \"Bundestag\". Fu fondato come primo parco comunale della citt\u00e0 negli anni 1840 il Volkspark Friedrichshain, il cui nome venne dato nel 1920 anche al quartiere.\nPer adeguare le infrastrutture della citt\u00e0 e del suo immediato circondario alla rapida crescita della popolazione nel 1862 venne adottato il cosiddetto \"Piano Hobrecht\" per progettare ed ottimizzare il traffico stradale, gli acquedotti e le fognature.\n\"Gro\u00df-Berlin\" \u2013 la riforma del 1920.\nAttorno alla storica Berlino si erano sviluppati nuovi centri. Nella seconda met\u00e0 dell'Ottocento si erano formati, oltre ai grandi insediamenti industriali\u00a0\u2013 quartieri di casermoni d'affitto (\"Mietskaserne\") per la crescente popolazione; La maggior parte di questi quartieri all'inizio del Novecento \u2013 per quanto ben collegate alla citt\u00e0 \u2013 non facevano parte della municipalit\u00e0 berlinese. Anche altre citt\u00e0 e villaggi nei dintorni\u00a0\u2013 alcuni dei quali fondati prima della stessa Berlino\u00a0\u2013 erano cresciuti, partecipando al boom economico della capitale, come Spandau, K\u00f6penick, Wilmersdorf. Infine vennero fondati, attorno alla fine del secolo, diversi quartieri residenziali, in particolare a sud-ovest di Berlino\u00a0\u2013 come Nikolassee, Wannsee sull'omonimo lago e Lichterfelde, nota anche per il grande Giardino Botanico aperto nel 1904, ma anche in altre zone attorno alla grande citt\u00e0, come Frohnau a nord; la maggior parte di queste nuove fondazioni erano fin dall'inizio ben collegate con la citt\u00e0 \u2013 emblematico il caso di Nikolassee, la cui prima \"villa\" era la stazione ferroviaria, in seguito diventata stazione della S-Bahn (\"Schnellbahn\", cio\u00e8 ferrovia veloce) berlinese.\nIl movimento a favore di una riforma territoriale dell'area metropolitana dovette lottare contro vari interessi di parte, come quelli delle piccole ma ricche zone a sud di Berlino, che temevano di perdere, con la riforma, i contribuenti benestanti. I due grandi meriti di questo movimento sono condizioni essenziali della vita di Berlino.\nAl fine di assicurare l'approvvigionamento di acqua per la metropoli e di conservare spazi naturali per la popolazione, l'associazione a favore della Grande Berlino nel 1915 aveva acquistato oltre ettari di foreste nei dintorni della citt\u00e0. Con altri successivi acquisti e grazie alla legislazione sostanzialmente invariata dall'epoca, Berlino dispone di oltre di foreste sul territorio comunale, delle quali la pi\u00f9 grande e nel contempo pi\u00f9 centrale \u00e8 il \"Grunewald\" (it.: Bosco verde, che trae il suo nome dal \"Jagdschloss Grunewald\", castello di caccia del 1543), e di altri fuori dai confini comunali, pi\u00f9 di ogni altra metropoli europea.\nL'altro\u00a0\u2013 e pi\u00f9 noto\u00a0\u2013 risultato di questo movimento era la legge entrata in vigore il 1\u00ba ottobre del 1920. Il numero degli abitanti risult\u00f2 raddoppiato, da 1,9 milioni ad oltre 3,8 milioni; la superficie della citt\u00e0 pass\u00f2 da a e corrispondeva, a parte alcune piccole modifiche, a quella odierna.\nSette furono le citt\u00e0 che contribuirono alla formazione della Grande Berlino.\nLa maggiore era Charlottenburg, a cavallo tra Seicento e Settecento, villaggio attorno al Castello di Charlottenburg, nel 1920 ricca citt\u00e0 con abitanti, che costituiva il \"Nuovo Ovest\" della metropoli, con l'elegante viale Kurf\u00fcrstendamm, su cui ancor oggi affacciano teatri e negozi.\nIl contributo di Neuk\u00f6lln era di abitanti, prevalentemente operai.\nTra la vecchia Berlino e Charlottenburg si trova Sch\u00f6neberg, nel 1920 citt\u00e0 piuttosto borghese con abitanti; il municipio della citt\u00e0, poi del distretto, far\u00e0, durante gli anni della divisione, la funzione di municipio di Berlino Ovest. Vi si trova il \"KaDeWe\", fondato nel 1907, \u00e8 tuttora il pi\u00f9 grande e lussuoso grande magazzino di Berlino.\nLichtenberg, citt\u00e0 industriale ad est di Berlino, consegnava nuovi berlinesi.\nWilmersdorf ha mantenuto fino ad oggi il suo carattere di tranquilla localit\u00e0; nel 1920 aveva abitanti.\nIl centro storico di Spandau \u00e8 pi\u00f9 antico di Berlino; sita a 13 kilometri a ovest del centro storico di Berlino ha dato abitanti e uno degli edifici pi\u00f9 antichi della Grande Berlino, la fortezza Zitadelle Spandau.\nLa pi\u00f9 piccola tra le citt\u00e0 era K\u00f6penick con abitanti, anch'essa fondata prima di Berlino. Con K\u00f6penick entrarono nel nuovo territorio berlinese anche le ampie zone verde nel sud-est, il grande lago M\u00fcggelsee con le sue foreste e i parchi\u00a0\u2013 pi\u00f9 centrali \u2013 \"Treptower Park\" e \"Pl\u00e4nterwald\".\nTra le numerose altre localit\u00e0 integrate\u00a0\u2013 alle quali Berlino deve il soprannome \"Citt\u00e0 dei cento villaggi\" \u2013 risulta anche la maggior parte dei quartieri residenziali eleganti, quelli pi\u00f9 periferici e anche quelli pi\u00f9 vicini come Grunewald ai margini dell'omonima foresta, o Westend, dove dal 1926 si trova la \"Funkturm\" (Torre della radio), e dal 1936 l\"'Olympiastadion\" (Stadio olimpico).\nIl 1\u00ba ottobre 1920 Berlino era la seconda citt\u00e0 del mondo per superficie\u00a0\u2013 dopo Los Angeles \u2013 e la terza per numero di abitanti, dopo Londra e New York. I vecchi ed ormai stretti confini della citt\u00e0 \u2013 come il ponte Oberbaumbr\u00fccke non esistevano pi\u00f9.\nLe distruzioni della seconda guerra mondiale.\nDurante la seconda guerra mondiale Berlino, capitale del Terzo Reich e centro direzionale dell'Europa nazista, divenne l'obiettivo a partire dal 1943 di una intensa campagna di bombardamenti aerei da parte degli Alleati occidentali; la citt\u00e0 venne fortemente colpita e sub\u00ec forti danni; la citt\u00e0 tuttavia era un obiettivo difficile per la sua vastit\u00e0, per la lontananza dalle basi aeree anglo-americane, per la solidit\u00e0 degli edifici e per la potenza delle sue difese antiaeree affidate alle tre massicce Torri e a numerosi reparti di caccia notturni.\nDanni ancor pi\u00f9 gravi invece furono provocati dalla drammatica battaglia finale contro l'Armata Rossa all'interno del centro urbano stesso di Berlino; la citt\u00e0, difesa da reparti fanatici di Waffen-SS e volontari stranieri filo-nazisti, venne accerchiata dalle colonne di carri armati sovietici e poi conquistata sistematicamente con combattimenti ravvicinati di superficie e nelle gallerie sotterranee. I soldati sovietici impiegarono una grande potenza di fuoco per schiacciare la resistenza dei residui reparti tedeschi e stranieri. La battaglia termin\u00f2 il 2 maggio 1945 con la resa della guarnigione tedesca; il 30 aprile Adolf Hitler si era suicidato nel bunker sotto la Cancelleria al centro di Berlino. La popolazione civile rimasta bloccata dentro la citt\u00e0 soffr\u00ec molto per i combattimenti, le distruzioni e le numerose violenze dei soldati sovietici.\nAl termine della guerra risultava distrutto in un grado irrecuperabile il 20% degli edifici, il 50% nei quartieri centrali; del territorio urbano erano coperti da macerie. Non erano pi\u00f9 abitabili 600.000 appartamenti. Le strutture industriali e commerciali risultavano utilizzabili solo in parte. Gravemente danneggiate erano anche le infrastrutture, in particolare le linee ferroviarie urbane, come ad esempio \"S-Bahn\" ed \"U-Bahn\" (da \"Untergrundbahn\", cio\u00e8 \"ferrovia sotterranea\" o ferrovia metropolitana).\nRicostruzione e sviluppo della citt\u00e0 divisa.\nLa ricostruzione delle pi\u00f9 importanti strutture urbane inizi\u00f2 immediatamente dopo la fine della seconda guerra mondiale; in particolare occorreva rimettere in funzione anche solo provvisoriamente le reti di approvvigionamento, almeno i ponti pi\u00f9 importanti e il traffico pubblico. Occorreva sgombrare le macerie: questo lavoro venne fatto soprattutto da donne, le cosiddette \"Tr\u00fcmmerfrauen\" \u2013 \"donne delle macerie\" in italiano; infatti le competenze professionali degli uomini presenti\u00a0\u2013 quelli non morti, non gravemente feriti e prigionieri di guerra non ancora liberati\u00a0\u2013 erano indispensabili. I singoli mattoni riutilizzabili vennero separati e puliti; anche travi, tubi ed altro materiale veniva riutilizzato, mentre le macerie restanti non riutilizzabili venivano portate in diverse zone, soprattutto periferiche, a formare colline, poi coperte di terra e piantumate. La maggiore di queste colline \u00e8 il \"Teufelsberg\", ai margini del Grunewald ed alto s.l.m.\nIn tutta la citt\u00e0, gli elementi illesi, restaurati o ricostruiti, convivono con quelli moderni. I risultanti contrasti costituiscono lo stile tipico della Berlino odierna e sono nel contempo una testimonianza indiretta delle distruzioni belliche. Il pi\u00f9 noto\u00a0\u2013 e in ogni caso uno dei pochi\u00a0\u2013 edifici che ancora ai primi del XXI secolo danno una viva idea diretta delle distruzioni dovute ai bombardamenti, agli incendi e alla battaglia finale \u00e8 la \"Ged\u00e4chtniskirche\" (ossia \"Chiesa della Memoria\"), conservata allo stato di rudere per volont\u00e0 della popolazione di Berlino Ovest e circondata dagli elementi architettonici moderni della chiesa nuova, inaugurata nel dicembre del 1961.\nLa zona attorno alla \"Ged\u00e4chtniskirche\", il \"Nuovo Ovest\" dei primi anni del Novecento, fra i quartieri di Charlottenburg, Wilmersdorf e Sch\u00f6neberg, divenne rapidamente un'importante zona commerciale di Berlino Ovest. Anche la sola Berlino Ovest, durante gli anni del Muro\u00a0\u2013 480 degli totali\u00a0\u2013 era una citt\u00e0 policentrica; altre importanti zone commerciali erano\u00a0\u2013 e sono tuttora\u00a0\u2013 il centro storico di Spandau e la \"Schlo\u00dfstra\u00dfe\" di Steglitz, dove nell'aprile del 1970 venne aperto uno dei primi centri commerciali tedeschi con oltre 50 negozi.\nNacque invece in una zona periferica di Berlino Ovest, a ridosso del confine verso il settore sovietico e, dal 1961, del Muro, il \"Kulturforum\". Il primo edificio nuovo fu la \"Philharmonie\", costruita tra il 1960 e il 1963 su progetto di Hans Scharoun.\nUn altro risultato evidente dello sviluppo separato della citt\u00e0 era la presenza di istituzioni parallele, come lo Zoo e il \"Tierpark\", la \"Philharmonie\" e il \"Konzerthaus\", l'Universit\u00e0 Humboldt e l'Universit\u00e0 libera, la vecchia e la nuova Galleria nazionale, o molti musei divisi in due. Dopo le iniziali discussioni sull'eventuale chiusura, da questo sdoppiamento ne risulta una ricchezza culturale ancora maggiore.\nAraldica e toponomastica.\nLa maggior parte degli studiosi concorda nel rifiutare la vecchia e popolare convinzione secondo la quale il nome \"Berlin\" risalirebbe all'orso, in tedesco \"B\u00e4r\", animale presente nella zona all'epoca della fondazione di Berlino e stemma della citt\u00e0 fin dal 1280. Deriva invece, con molta probabilit\u00e0, dalla radice slava \"berl\", ovvero \"palude, isola di fiume\".\nBandiera.\nLa bandiera di Berlino consiste in un panno a 3 bande orizzontali, 2 rosse ai lati (pi\u00f9 piccole) e la centrale bianca. In questa vi \u00e8 il simbolo dell'orso non compreso nello scudo, il quale viene riportato nelle bandiere di uso governativo. La bandiera, creata nel 1911, fu adottata nella forma attuale il 26 maggio 1954 per Berlino Ovest e poi riconvertita a simbolo unico dopo la riunificazione del 1990.\nStemma.\nLo stemma cittadino ha la seguente descrizione araldica: \"In un campo d'argento, un orso rampante nero, armato e linguato di rosso. In alto, una corona d'oro decorata con otto fioroni dello stesso metallo, di cui cinque in vista\". L'origine dello stemma \u00e8 sconosciuta, tuttavia si suppone che esso sia stato adottato in omaggio ad Alberto I di Brandeburgo (1100-1170).\nSociet\u00e0.\nEvoluzione demografica.\nLa popolazione di Berlino fu, fino alla guerra dei trent'anni, molto bassa. Inizi\u00f2 quindi a crescere costantemente, superando i 100.000 abitanti intorno al 1740 e il milione intorno al 1880.\nCon l'industrializzazione la citt\u00e0 richiam\u00f2 una forte immigrazione, particolarmente dalle regioni orientali. Anche le citt\u00e0 e i comuni circostanti crebbero d'importanza. Nel 1920 la creazione della \"Grande Berlino\" port\u00f2 la popolazione a circa 4 milioni.\nDopo le perdite della seconda guerra mondiale la popolazione, fortemente ridotta, contava circa 3 milioni di abitanti. Nel periodo della divisione della citt\u00e0 in due blocchi Berlino Ovest ebbe un andamento demografico che oscillava tra 1,9 e 2,1 milioni di abitanti, mentre a Berlino Est il dato andava da 1,1 ad 1,2 milioni. Tra il 1957 e il 1990 i giovani della Repubblica Federale di Germania hanno avuto l'opportunit\u00e0 di sfuggire al servizio militare se vivevano a Berlino Ovest. Successivamente alla riunificazione la popolazione si attest\u00f2 sui dati attuali, con flessioni tra il 1996 ed il 2001.\nLa lunga tradizione di tolleranza religiosa in Prussia ha portato, nel corso dei secoli, all'immigrazione di diversi gruppi religiosi, perseguitati nella propria patria, anche in dimensioni rilevanti.\nAnche le ondate di immigrazione diversamente causate hanno portato alla presenza odierna a Berlino di tutte le importanti religioni del mondo.\nNel contempo i berlinesi sono noti per essere mediamente poco affezionati alla religione, con pi\u00f9 del 60% di atei residenti.\nUna prima rilevante ondata di uscite dalle due grandi chiese cristiane\u00a0\u2013 nella Berlino prevalentemente protestante fin dal 1539 \u2013 \u00e8 stata quella degli anni venti del Novecento, che interessava cittadini politicamente orientati a sinistra, incidendo quindi particolarmente tra gli operai dell'allora maggiore citt\u00e0 industriale tedesca.\nL'abbandono delle chiese durante l'epoca nazionalsocialista\u00a0\u2013 sia per convinzione che per opportunit\u00e0 \u2013 toccava anche Berlino.\nDurante gli anni della divisione, la parte est non solo ha seguito la rapida emarginazione dei praticanti cristiani ad opera del regime del Partito Socialista Unificato di Germania (SED), ma ha inciso in misura ancora maggiore, data la sproporzionata presenza di membri del partito e di funzionari nella capitale dello Stato marcatamente centralista.\nLa percentuale di membri delle due grandi chiese cristiane a Berlino corrisponde, quindi, a poco pi\u00f9 della met\u00e0 della media tedesca, pur essendo prevalentemente superiore alla media di quella riscontrata nelle regioni territoriali della ex-DDR.\nDell'arcidiocesi di Berlino \u2013 con sede nella storica St-Hedwigs-Kathedrale \u2013 fa parte, oltre alla citt\u00e0, un ampio territorio appartenente alle due regioni federali del nord-est.\nLa presenza di ebrei a Berlino \u00e8 attestata sin dalla fine del XIII secolo, nonostante ripetuti episodi di restrizioni e espulsioni. Gi\u00e0 nel Settecento la comunit\u00e0 ebraica berlinese era la maggiore della Germania. Nell'Ottocento e primo Novecento la crescita fu esponenziale raggiungendo nel 1925 un totale di membri, il 4,29% della popolazione della citt\u00e0 e il 30,6% degli ebrei tedeschi.. Le persecuzioni del periodo nazista sconvolsero la vita della comunit\u00e0 ebraica berlinese. Le sinagoghe e gli istituti culturali ebraici furono incendiati e distrutti. Alla fine solo persone riuscirono a sopravvivere a Berlino\u00a0\u2013 alcuni in quanto coniugati con tedeschi non ebrei, alcuni clandestinamente, grazie anche all'aiuto prestato da molti altri berlinesi\u00a0\u2013 alla Shoah, che caus\u00f2 suicidi e uccise ebrei berlinesi nei campi di concentramento, mentre oltre riuscirono a salvarsi rifugiandosi all'estero. Nel dopoguerra, soprattutto dopo la riunificazione tedesca, la comunit\u00e0 ebraica berlinese ha conosciuto un periodo di vibrante rinascita. In particolare, con le recenti immigrazioni dagli Stati dell'ex-Unione Sovietica, Berlino \u00e8 oggi la comunit\u00e0 ebraica pi\u00f9 numerosa della Germania e quella con il tasso di crescita maggiore.\nLa presenza musulmana \u00e8 legata all'immigrazione degli ultimi decenni, prevalentemente dalla Turchia.\nL'ultimo censimento dell'appartenenza religiosa risale al 2004; le cifre risultano da quelle fornite da ciascuna comunit\u00e0 religiosa; mancano pertanto alcuni gruppi minori che non hanno collaborato.\nIn particolare risultano:\nApprossimativamente il 60% dei berlinesi non appartiene ad alcuna comunit\u00e0 religiosa.\nCultura.\nPatrimoni dell'umanit\u00e0.\nI palazzi e parchi di Potsdam e Berlino sono stati dichiarati dall'UNESCO patrimonio dell'umanit\u00e0 nel 1990.\nL'isola dei musei \u00e8 entrata a far parte della lista nel 1999.\nNel 2008 un'altra parte di Berlino \u00e8 entrata a far parte dei patrimoni dell'umanit\u00e0. Si tratta di sei gruppi di edifici realizzati nei primi anni del XX secolo, che l'UNESCO ha riconosciuto di importanza internazionale assegnandogli il nome di \"Residenze in stile moderno di Berlino\".\nMusei.\nBerlino \u00e8 una citt\u00e0 che offre musei di diverso genere.\nIl nome \"Isola dei musei\" \u00e8 dovuto al gran numero di musei, di importanza internazionale, che si trovano nella parte settentrionale dell'Isola della Sprea. I musei sono parte del gruppo dei Musei statali di Berlino, appartenenti alla Fondazione culturale prussiana (\"Stiftung Preu\u00dfischer Kulturbesitz\"). L\"Altes Museum\" \u00e8 il pi\u00f9 antico dei musei, il \"Neues Museum\" espone tra i reperti dell'Arte Egizia anche il celebre busto di Nefertiti. Nell\"Alte Nationalgalerie\" sono custodite opere d'arte del XIX secolo, mentre nel Bode-Museum, con la sua caratteristica cupola in rame, sono esposte opere romane e bizantine. Infine il Pergamon Museum famoso per ospitare l'Altare di Pergamo, la Porta di Ishtar babilonese, la porta del mercato di Mileto, le originali mura del palazzo omayyade della Mshatta, e in genere ricche collezioni di arte greca, babilonese e islamica.\nIl complesso del \"Kulturforum\" invece fu realizzato a partire dagli anni cinquanta del XX secolo, allo scopo di creare un centro culturale per l'allora Berlino Ovest, analogamente alla \"Museumsinsel\" per Berlino Est. Vi sorgono i musei:\nBerlino possiede una grande variet\u00e0 di musei, molti dei quali di rilievo internazionale: il museo egizio ospitato all'interno del \"Neues Museum\"; il \"Bauhaus-Archiv\" l'archivio del Bauhaus dove sono custoditi parte degli archivi della celebre scuola; il \"Br\u00f6han-Museum\" con le sue opere in Art Nouveau; il Br\u00fccke-Museum che comprende una ricca collezione di opere legate al movimento artistico Die Br\u00fccke (Il ponte); il Museum Berggruen collezione raccolta da Heinz Berggruen con opere di Picasso, Klee, Giacometti, ecc.; il museo della tecnica; il \"Museum f\u00fcr naturkunde\", comprendente grandi raccolte di storia naturale; il \"Deutsches Historisches Museum\" sulla storia della Germania; il \"J\u00fcdisches Museum\" nell'edificio appositamente progettato da Daniel Libeskind; il \"Museum f\u00fcr Fotografie\", relativo alle opere di Helmut Newton; gli interessanti musei di Dahlem riguardanti le diverse culture del mondo (Museo Etnologico, Museo di Arte Asiatica, Museo delle culture europee). Opere di arte contemporanea sono esposte all'Hamburger Bahnhof, mentre nel Martin-Gropius-Bau si tengono esposizioni temporanee. Tra i musei pi\u00f9 curiosi si trovano lo \"Stasimuseum\", dedicato alle attivit\u00e0 di spionaggio della Stasi, il ministero dei servizi segreti della DDR; il \"Deutsches Currywurst Museum Berlin\", interamente dedicato al currywurst, tipico cibo da strada berlinese; lo \"Zucker-Museum\" (Museo dello zucchero); lo \"Schwulenmuseum\", museo della cultura gay; e infine l'East Side Gallery, una sorta di museo all'aperto costituito da graffiti su di un tratto del muro di Berlino.\nTeatri di prosa.\nA Berlino ci sono 44 teatri. Il \"Deutsches Theater\", nel Mitte, risale al 1849\u201350. La \"Volksb\u00fchne\" sulla Rosa-Luxemburg-Platz fu costruita nel 1913\u201314, ma la compagnia esisteva gi\u00e0 dal 1890. Il \"Berliner Ensemble\", famoso per le rappresentazioni delle opere di Bertolt Brecht, venne fondato nel 1949. La \"Schaub\u00fchne\" fu fondata nel 1962 e si trasfer\u00ec nella sede attuale sul Kurf\u00fcrstendamm nel 1981. Con i suoi posti a sedere ed un palcoscenico di metri quadrati il \"Friedrichstadt-Palast\", nel Mitte, \u00e8 il pi\u00f9 grande palazzo per spettacoli d'Europa.\nAltri teatri berlinesi sono il \"Grips-Theater\", il \"Maxim Gorki Theater\", il \"Theater und Kom\u00f6die am Kurf\u00fcrstendamm\" e il \"Renaissance Theater\".\nTeatri dell'Opera e musicali.\nBerlino ha tre importanti teatri dell'opera: la \"Deutsche Oper\", la \"Staatsoper Unter den Linden\" e la \"Komische Oper\". La \"Staatsoper\" sulla Unter den Linden \u00e8 stata inaugurata nel 1742 ed \u00e8 la pi\u00f9 antica delle tre. Attualmente \u00e8 diretta da Daniel Barenboim. La \"Komische Oper\" \u00e8 specializzata nel repertorio dell'operetta e si trova anch'essa sull'Unter den Linden. La \"Deutsche Oper\" \u00e8 stata aperta nel 1912 a Charlottenburg.\nLe principali sale per \"musicals\" sono il \"Theater am Potsdamer Platz\" e il \"Theater des Westens\" (costruito nel 1895). La danza contemporanea pu\u00f2 essere ammirata al \"Radialsystem V\". Il \"Tempodrom\" ospita concerti e spettacoli circensi. L\"'Admiralspalast\", nel Mitte, ha un programma di variet\u00e0.\nMusica.\nI Berliner Philharmoniker, ufficialmente \"Berliner Philharmonisches Orchester\", da molti considerati la migliore orchestra sinfonica del mondo, hanno eletto nel 1999 Sir Simon Rattle come direttore principale; la sede dell'orchestra \u00e8 la moderna \"Philharmonie\", primo edificio nuovo del \"Kulturforum\".\nLa storica \"Konzerthaus\" (originariamente \"Schauspielhaus\"), al \"Gendarmenmarkt\", invece \u00e8 sede della \"Konzerthausorchester Berlin\" \u2013 fino al 2006 \"Berliner Sinfonie-Orchester\" o \"BSO\" \u2013 fondata nel 1952 come orchestra di Berlino Est.\nLa terza grande orchestra sinfonica classica \u00e8 la \"Deutsches Symphonie-Orchester Berlin\" (\"DSO\"), dal 1946 al 1956 \"RIAS-Symphonie-Orchester\", poi fino al 1993 \"Radio-Symphonie-Orchester Berlin\".\nMaggiormente specializzata nella musica del XX secolo \u00e8 la \"Rundfunk-Sinfonieorchester Berlin\" (\"RSB\"), fondata nel 1923. \nRSB, DSB, il \"Rundfunkchor Berlin\" e il \"RIAS Kammerchor\" appartengono alla holding pubblica \"Rundfunk Orchester und Ch\u00f6re GmbH\".\nIstruzione e ricerca.\nLa scuola elementare a Berlino dura\u00a0\u2013 come nel Brandeburgo e in futuro anche ad Amburgo \u2013 sei anni, due in pi\u00f9 rispetto a quella delle rimanenti regioni federali; in comune con una parte delle regioni occidentali Berlino offre dopo la scuola primaria la scelta tra la pi\u00f9 modesta \"Hauptschule\" (quattro anni scolastici dopo la scuola elementare), la \"Realschule\" (anch\u2018essa di quattro anni, ma con contenuti pi\u00f9 impegnativi e un esame finale) e il \"Gymnasium\", l'unico che d\u00e0 diritto ad accedere all'universit\u00e0. Il \"Gymnasium\" dura sette anni (in alcuni casi nove, dopo quattro anni di scuola elementare); quindi la frequenza prima dell'universit\u00e0 \u00e8 di complessivamente 13 anni come in Italia. \u00c8 in atto\u00a0\u2013 come nelle altre regioni\u00a0\u2013 la riduzione a dodici anni; insieme con l'inizio della scuola primaria, spostato da mediamente sei anni di et\u00e0 a mediamente cinque e mezzo, si giunger\u00e0 all'universit\u00e0 18 mesi prima. In alcuni licei esiste inoltre una classe accelerata, che rende possibile la maturit\u00e0 dopo dodici anni, in futuro dopo undici.\nAlle quattro universit\u00e0 berlinesi \u2013 Universit\u00e0 Humboldt di Berlino (\"HU\"), Universit\u00e0 libera di Berlino (\"FU\"), Technische Universit\u00e4t Berlin (\"TU\"), Universit\u00e4t der K\u00fcnste Berlin (\"UdK\", fino al 2001: \"Hochschule der K\u00fcnste\u00a0\u2013 HdK\") - studiano complessivamente oltre studenti.\nNell'ambito della \"Exzellenzinitiative\" \u2013 un confronto tra le universit\u00e0 tedesche\u00a0\u2013 la FU dal 2007 \u00e8 ufficialmente una delle nove \"universit\u00e0 d'\u00e9lite\" tedesche.\nOltre alle universit\u00e0 esistono sette accademie (\"Fachhochschule\"), quattro accademie dedicate a diverse arti e dodici universit\u00e0 private con complessivamente oltre 25000 studenti.\nLe facolt\u00e0 mediche della FU e della HU dal 2003 fanno parte dell'Ospedale universitario della Charit\u00e9, costituendo cos\u00ec la pi\u00f9 grande facolt\u00e0 europea di medicina nello storico ospedale fondato nel 1710 e luogo di ricerca medica fin dal 1810, nel quale furono attivi Rudolf Virchow, Ferdinand Sauerbruch, Hermann von Helmholtz, Robert Koch, Paul Ehrlich e Emil Adolf von Behring e che finora ha al suo attivo otto premi Nobel.\nSono attive a Berlino anche le grandi societ\u00e0 di ricerca nazionali, come la Max-Planck-Gesellschaft e complessivamente otto istituti di ricerca di diversi ministeri federali.\nA Berlino ha sede l'Accademia delle scienze fondata nel 1700 da Leibnitz, ed il collegato osservatorio astronomico.\nLa ricerca scientifica si svolge anche in oltre 70 istituzioni extrauniversitarie a finanziamento pubblico con complessivamente oltre dipendenti.\nIn citt\u00e0 ha sede anche la Deutsche Gesellschaft f\u00fcr Geowissenschaften.\nBiblioteche e archivi.\nLa maggiore biblioteca di Berlino \u00e8 la Staatsbibliothek zu Berlin, una biblioteca nazionale, il cui patrimonio \u00e8 custodito in vari edifici tra cui la Haus Unter den Linden e la Haus Potsdamer Stra\u00dfe.\nAltre biblioteche della citt\u00e0 sono la \"Kunstbibliothek\" (\"Biblioteca di belle arti\"), la \"Berliner Stadtbibliothek\" (\"Biblioteca civica di Berlino\") e la \"Amerika-Gedenkbibliothek\" (\"Biblioteca commemorativa americana\").\nL'Archivio segreto di Stato custodisce i documenti dello stato prussiano.\nBerlino al cinema.\nBerlino \u00e8 fin dall'inizio un importante centro della settima arte; i fratelli Skladanowsky vi presentarono le prime immagini in movimento ad un pubblico pagante il 1\u00ba novembre del 1895, 58 giorni prima del debutto pubblico del (tecnicamente superiore) cinematografo dei fratelli Lumi\u00e8re a Parigi.\nA Berlino sono legati i nomi di molti importanti registi e noti attori; a Berlino e nei dintorni immediati furono attivi la UFA e la DEFA; la citt\u00e0 \u00e8 sede di societ\u00e0 di produzione cinematografica e televisiva e oltre 270 sale cinematografiche. A Berlino sono stati girati centinaia di film, alcuni dei quali entrati di diritto nella storia del cinema tra cui: \"Metropolis\" di Fritz Lang, \"L'ultima risata\" di Friedrich Wilhelm Murnau, \"L'angelo azzurro\" (Der blaue Engel) di Josef von Sternberg.\nSoprattutto per\u00f2 Berlino \u00e8 \"oggetto\" del cinema; migliaia di film sono ambientati a Berlino e molti di essi descrivono carattere e storia di questa citt\u00e0.\nControcultura e gentrificazione.\nDopo la caduta del muro di Berlino nel 1989, il centro della citt\u00e0 (la ex parte occidentale di Berlino Est) ospitava molte case parzialmente distrutte durante la seconda guerra mondiale e mai pi\u00f9 ricostruite. Queste sono diventate un terreno fertile per vari tipi di controcultura e cultura underground, nonch\u00e9 di molti club notturni, compreso il Berghain, uno dei pi\u00f9 importanti club di musica techno del mondo. Berlino ha una ricca scena artistica, ma sta subendo una crescente pressione finanziaria, in quanto gli affitti sono aumentati da quando il governo tedesco \u00e8 tornato ad avere Berlino come sede. All'aumento degli affitti ha contribuito e contribuisce tuttora l'acquisto a soli fini di investimento di appartamenti o interi immobili da parte di persone e societ\u00e0 non residenti in Germania; gli immobili acquistati vengono perlopi\u00f9 tenuti vuoti o affittati a turisti, e la conseguente diminuzione dell'offerta provoca l'aumento dei canoni d'affitto per i residenti. La speculazione edilizia non si \u00e8 limitata a sfruttare gli spazi vuoti lasciati dagli ex confini tra le due citt\u00e0 prima dell'89 (Berlino Est e Berlino Ovest), ma ha colpito la \"carne viva\" del tessuto urbano della citt\u00e0. Il processo di gentrificazione ha portato molti abitanti autoctoni a spostarsi nelle periferie. Critiche mettono comunque in evidenza che la speculazione edilizia ha non solo colto l'opportunit\u00e0 di monetizzare una citt\u00e0 alla moda, ma ha anche incentivato lo sviluppo del \"mito\" di Berlino. Per ovvia questione dei grandi numeri che hanno preso il posto di nicchie antropologiche, oggi il conformismo modaiolo, la massificazione e il consumismo hanno sostituito la controcultura degli anni '90: il grande afflusso di stranieri europei ed il conseguente aumento della popolazione hanno creato un florido mercato per gli investitori, fatto che ha necessariamente determinato la trasformazione della cultura \"underground\" locale di 20 anni fa nel \"prodotto commerciale\" di oggi da vendere ai potenziali nuovi residenti.\nAmministrazione.\nSistema politico.\nBerlino costituisce uno dei \"Land\" (stati federati) della Germania, ed \u00e8 quindi una citt\u00e0-stato.\nIl sindaco della citt\u00e0 (\"Regierender B\u00fcrgermeister\", \"Sindaco reggente\"), la giunta comunale (\"Senat\") e il consiglio comunale (\"Abgeordnetenhaus\", \"Camera dei deputati\") fungono, quindi, al contempo sia da organi della citt\u00e0 che del \"Land\". Il sindaco \u00e8 cos\u00ec anche Ministro presidente, la giunta comunale \u00e8 anche Governo e il consiglio comunale \u00e8 anche Parlamento.\nSuddivisione amministrativa.\nBerlino \u00e8 suddivisa in 12 distretti (\"Bezirk\"), o distretti amministrativi (\"Verwaltungsbezirk\"):\nOgni distretto pur eleggendo, durante le elezioni generali berlinesi, un proprio Consiglio dei delegati distrettuali (\"Bezirksverordnetenversammlung\") e un Sindaco distrettuale (\"Bezirksb\u00fcrgermeister\"), e partecipando alle decisioni comunali tramite l\"'Assemblea dei sindaci\", gode unicamente dei poteri che il Senato di Berlino decide di delegargli. Il Parlamento cittadino pu\u00f2 inoltre modificare, istituire o abolire i distretti a proprio giudizio.\nL'attuale divisione in distretti \u00e8 stata ottenuta nel 2001 dall'accorpamento dei 23 distretti preesistenti. Ogni distretto \u00e8 composto statisticamente da pi\u00f9 quartieri (\"Ortsteil\"), complessivamente 95.\nAll'interno dei quartieri vi sono talvolta localit\u00e0 dal carattere particolare, dette \"Ortslage\" \u2013 soprattutto in periferia\u00a0\u2013 o \"Kiez\" \u2013 particolarmente nei tradizionali e caratteristici quartieri centrali. La suddivisione in \"ambiti statistici\" (\"Statistische Gebiete\") coincide solo in parte con la suddivisione storica o tradizionale.\nGemellaggi.\nBerlino \u00e8 gemellata con 18 citt\u00e0 del mondo e collabora attivamente in diverse associazioni di citt\u00e0 internazionali.\nI distretti cittadini hanno numerosi gemellaggi autonomi, nazionali ed internazionali, con citt\u00e0 e con quartieri di grandi citt\u00e0.\nEconomia.\nBerlino ha ricevuto dal resto della Germania, dopo la caduta del muro, cospicui finanziamenti per la ricostruzione, trovandosi attualmente con un debito pari a circa 70 miliardi di euro. Inoltre circa met\u00e0 della popolazione a Berlino vive di pensione o di sussidi statali.\nLa disoccupazione di massa \u00e8 in buona parte compensata dalla grande crescita di richiesta lavoro per la costruzione (e ricostruzione) di infrastrutture, soprattutto nell'ambito della modernizzazione di quelle di Berlino Est.\nFra le principali fonti economiche vi \u00e8 il turismo, che \u00e8 notevolmente aumentato, portando la citt\u00e0 fra le principali mete europee, al pari di centri come Londra, Roma e Parigi.\nAltri settori principali, in rapida crescita, sono quelli dei servizi, tecnologia delle comunicazioni, mobilit\u00e0, media e musica, biologia, scienze ambientali, trasporti ed ingegneria medica.\nTra le maggiori aziende presenti in citt\u00e0 vi sono la Siemens (con sede nel quartiere Siemensstadt del distretto di Spandau), la Daimler, l'Allianz, la BMW, le Deutsche Bahn e la locale compagnia di trasporti pubblici, la BVG.\nManifestazioni.\nMolto nota \u00e8 la Berlinale, il pi\u00f9 importante festival del mondo rivolto al grande pubblico e nel contempo uno dei pi\u00f9 importanti festival del cinema; si svolge ogni anno a febbraio.\nNumerose altre manifestazioni, in particolare nei settori del teatro, del cinema, della musica classica e della musica contemporanea, si svolgono a Berlino, attirando numerosi ospiti da tutto il mondo.\nNel 1989 \u00e8 nata a Berlino la \"LoveParade\", ripetuta poi ogni estate fino al 2003 e poi di nuovo nel 2006. Si \u00e8 svolta, nelle ultime manifestazioni, sulla Stra\u00dfe des 17. Juni, al centro del parco urbano del Tiergarten. Nel 1999 hanno partecipato, secondo gli organizzatori, oltre un milione di persone e complessivamente la manifestazione ha raccolto negli anni una decina di milioni di partecipanti. \u00c8 sicuramente una delle maggiori manifestazioni di ballo e collettivo attuali, con musica diffusa ad altissimo volume da impianti fissi e mobili, su enormi autotreni. Nell', dopo il divieto di svolgerla a Berlino, si \u00e8 deciso di spostarla ogni anno in una citt\u00e0 diversa della Germania.\nBerlino \u00e8 una delle citt\u00e0 fieristiche pi\u00f9 importanti del mondo. Vi si svolge la \"Internationale Gr\u00fcne Woche\", fondata nel 1926, \nAnche la \"IFA\" \u2013 fondata nel 1924 \u2013 \u00e8 la pi\u00f9 importante fiera del suo settore, quello dell'elettronica di consumo.\nDal 1966 la citt\u00e0 ospita la \"ITB\", considerata una delle pi\u00f9 grandi fiere del turismo al mondo; la InnoTrans, svolta ogni due anni, \u00e8 la fiera di riferimento nel mondo della tecnica ferroviaria. Molte altre fiere, rivolte in parte al grande pubblico, in parte solo o prevalentemente agli esperti, completano l'offerta.\nAll'aeroporto berlinese di Sch\u00f6nefeld si svolge la \"ILA\" \u2013 \"Internationale Luft- und Raumfahrtausstellung\" \u2013 la pi\u00f9 antica fiera dell'aviazione del mondo, fondata nel 1909 a Frankfurt am Main, trasferita nel 1912 a Berlino ed organizzata di nuovo a Berlino ogni due anni dal 1992, una delle pi\u00f9 importanti esposizioni del settore e sia per numero di visitatori\u00a0\u2013 nel 2006 oltre \u2013 sia per velivoli esposti\u00a0\u2013 nel 2006 erano 340.\nTurismo.\nBerlino \u00e8 una meta turistica molto ambita, con notevole incremento dei pernottamenti negli anni successivi alla riunificazione della citt\u00e0 e in particolare dall'inizio del nuovo millennio. All'interesse internazionale per Berlino contribuiscono anche le nuove ed avveniristiche strutture architettoniche. Oltre al variegato numero dei punti turisticamente ricettivi, situati prevalentemente in centro (ma anche in buona parte della periferia), \u00e8 da notare l'economicit\u00e0 della capitale rispetto a molte altre metropoli turistiche, europee e non. Oggi la citt\u00e0 si \u00e8 portata alla pari con le pi\u00f9 grandi mete turistiche d'Europa come Londra, Parigi o Roma.\nInfrastrutture e trasporti.\nBerlino ha una rete di trasporti pubblici estesa e molto funzionale. Anche il traffico privato \u00e8 molto scorrevole. Il sistema di trasporto pubblico si articola in diversi mezzi, fra essi complementari, tutti gestiti dalla BVG (\"Berliner Verkehrsbetriebe\") ad eccezione della \"S-Bahn\", comunque integrata in un sistema tariffario unico.\nMetropolitana e \"S-Bahn\".\nLa rete ferroviaria cittadina si articola su due reti (la metropolitana e la \"S-Bahn\") che insieme coprono capillarmente la superficie cittadina. Successivamente alla riunificazione della citt\u00e0 (1990) i lavori di ricucitura della rete furono completati in pochi anni.\nFerrovie.\nBerlino \u00e8 un importante nodo ferroviario d'Europa, uno dei punti di congiunzione fra l'est e l'ovest dei trasporti continentali. La sua rete ferroviaria, anche a causa delle vicissitudini occorsele durante il XX secolo, ha subito parecchi mutamenti, tra cui la perdita del sistema di stazioni di testa \"a raggiera\" (molto esteso a Londra, Mosca e Parigi). Molte sono nella citt\u00e0 le grandi stazioni ferroviarie, cos\u00ec come i resti dei vecchi \"terminal\", tra i quali l\"Anhalter Bahnhof\". Nei primi anni novanta, mentre venivano ricostruiti i vari tracciati delle ferrovia tedesche (DB), il traffico a lunga percorrenza fu prima incentrato nella stazione \"Zoologischer Garten\" (it.: Giardino zoologico) e poi condiviso con l\"'Ostbahnhof\", che fu la stazione principale fino al 28 maggio 2006. In quella data venne inaugurata la nuova stazione \"Berlin Hauptbahnhof\" (tra le pi\u00f9 grandi d'Europa) ed il \"Tiergartentunnel\", con altre due nuove stazioni a lunga percorrenza: \"Gesundbrunnen\" e \"S\u00fcdkreuz\".\nLa rete ferroviaria ha una struttura pressappoco a croce, incentrata sugli assi della \"Stadtbahn\" (est-ovest) e del \"Tiergartentunnel\" (nord-sud), con varie diramazioni. Tra l'ex-settore orientale e svariati comuni della cinta urbana (tra cui Potsdam) nel Brandeburgo, si trova il \"Berliner Au\u00dfenring\", un percorso ferroviario circolare, eredit\u00e0 dell'epoca del muro, che serviva a raccordare tutte le ferrovie locali verso Berlino Est.\nNumerosi sono i collegamenti internazionali da Berlino, i pi\u00f9 distanti dei quali la collegano con la Russia, l'Ucraina e, periodicamente, il Kazakistan.\nAeroporti e porti fluviali.\nBerlino conta su:\nStrade, autostrade e piste ciclabili.\nBerlino ha una rete autostradale che si raccorda nella A10, il \"raccordo anulare\" cittadino. Le altre linee autostradali sono la A2 (verso Hannover, Dortmund ed Oberhausen), la A9 (verso Monaco di Baviera), la A24 (verso Amburgo), la A12 (verso Francoforte sull'Oder), la A13 (verso Dresda), la A11 (verso Stettino) e le urbane A115 (parte dell\"'AVUS\"), A111, A103, A113, A114, A117 e A100, il semianello centrale.\nMolto complessa \u00e8 anche la rete di strade federali. Fra le numerose arterie vi sono anche le B 1 e B 2, che attraversano il territorio nazionale, l'una in direzione est-ovest, l'altra in direzione nord-sud. Numerosi anche i percorsi delle Strade europee, fra cui i pi\u00f9 notevoli sono la E30 (Cork-Samara ed Ufa) e la E55 (Helsingborg-Kalamata).\nLa rete delle piste ciclabili \u00e8 molto sviluppata. Esse si sviluppano tanto al centro quanto nelle zone boschive e periferiche, dato anche il diffusissimo uso della bicicletta come mezzo di locomozione, spesso sostitutivo dell'automobile. Le biciclette hanno inoltre accesso su tutti i mezzi pubblici cittadini, con una piccola maggiorazione sul biglietto o sull'abbonamento.\nBerlino \u00e8 oggi una delle pochissime citt\u00e0 in cui, in certe zone, sopravvive una numerazione delle vie molto particolare. I numeri civici si susseguono in maniera contigua senza differenziare i pari dai dispari: arrivata al fondo della via la numerazione prosegue sull'altro lato, ed il numero pi\u00f9 alto sar\u00e0 quindi di fronte al numero 1. Questo sistema, detto \"a ferro di cavallo\", non viene utilizzato nel quartiere Prenzlauer Berg dove si trova il sistema classico europeo (i numeri pari da un lato e i dispari dall'altro).\nSport.\nBerlino ha una grande storia sportiva. Gustav Scholz, Erik Zabel, Pierre Littbarski, Franziska van Almsick ed altri noti sportivi vi sono nati. I nomi di pionieri dello sport come Friedrich Ludwig Jahn e Hannes Marker sono legati a quello della citt\u00e0 cos\u00ec come quello dell'AVUS, fin dal 1921 nell'automobilismo.\nA Berlino si sono svolti importanti manifestazioni sportive come i giochi estivi della XI Olimpiade nel 1936, manifestazione sfruttata come propaganda dal regime nazionalsocialista, ma anche evento sportivo di primo ordine con atleti eccezionali come Rie Mastenbroek e Jesse Owens.\nL\"'Olympiastadion\" (Stadio olimpico) del 1936 \u00e8 stato restaurato e modernizzato completamente prima dei mondiali di calcio del 2006. Nell'agosto 2009 ha ospitato i campionati del mondo di atletica leggera. Dal 1963 \u00e8 lo stadio dell'Hertha BSC, societ\u00e0 fondata nel 1892. \u00c8 la squadra di calcio pi\u00f9 popolare a Berlino e gioca nella Bundesliga dalla stagione 1997-1998, salvo nelle stagioni 2010-2011 e 2012-2013 nelle quali ha disputato e vinto il campionato della seconda divisione.\nMeno successo sia di pubblico che di palmares hanno il 1. FC Union Berlino, che dalla stagione 2019-2020 milita nella Bundesliga e gioca allo stadio Alten Forsterei, e il BFC Dynamo, entrambi importanti all'epoca della DDR. La Dinamo \u00e8 stata la pi\u00f9 titolata della DDR-Oberliga, campionato della DDR. A Berlino hanno sede anche la Tennis Borussia Berlin e un'ottantina di altre societ\u00e0 calcistiche.\nSuccessi berlinesi si contano anche in altri sport, come nella Deutsche Eishockey Liga, massimo campionato di hockey su ghiaccio, con l'Eisb\u00e4ren Berlin, nel campionato tedesco maschile di pallanuoto con la Wasserfreunde Spandau 04, nella Basketball-Bundesliga con l'ALBA Berlino, la societ\u00e0 pi\u00f9 titolata a livello nazionale, nella 1. Bundesliga tedesca di pallavolo maschile con l'Charlottenburg Berlin e nella pallamano. Molto blasonata \u00e8 anche la compagine di football americano, i Berlin Adler.\nOgni anno si svolgono a Berlino la Maratona di Berlino, una delle maggiori manifestazioni di questo tipo a livello mondiale, l\"'ISTAF\", una delle pi\u00f9 importanti manifestazioni mondiali di atletica leggera, la \"German Open\" del tennis femminile (WTA) e la Coppa di Germania, il secondo pi\u00f9 importante torneo di calcio tedesco.\nNumerosi impianti sportivi, stadi, piscine, piste e stadi del ghiaccio sono a disposizione dei cittadini e vengono intensamente usati. I grandi laghi e il fiume Havel sono molto frequentati da velisti e rematori."}
{"id": "810", "revid": "2196086", "url": "https://it.wikipedia.org/wiki?curid=810", "title": "BBC", "text": "La BBC (sigla di British Broadcasting Corporation, fondata il 18 ottobre 1922 come British Broadcasting Company Ltd.) \u00e8 la societ\u00e0 concessionaria britannica in esclusiva del servizio pubblico radiotelevisivo nel Regno Unito ed \u00e8 il pi\u00f9 grande e autorevole editore radiotelevisivo del Regno Unito, con sede alla Broadcasting House di Westminster, Londra. \u00c8 la pi\u00f9 antica emittente nazionale del mondo. Offre un servizio regolare di trasmissioni e produce anche propri programmi e servizi di informazione. Il motto dell'azienda \u00e8 \"Nation Shall Speak Peace Unto Nation\" (\"La nazione parler\u00e0 di pace verso la nazione\").\nStoria.\nLa fondazione.\nIl 18 ottobre 1922 il General Post Office (GPO) britannico e un gruppo di sei compagnie di telecomunicazioni (la Marconi Company, la Radio Communication Company, la Metropolitan-Vickers, la General Electric, la Western Electric e la British Thomson-Houston) fondano la BBC (British Broadcasting Company) per trasmettere servizi radio sperimentali. La prima trasmissione \u00e8 il 14 novembre, da stazione 2LO, situata alla Marconi House a Londra. Il suo direttore generale \u00e8 il suo fondatore John Reith.\nNel 1923 lo Sykes Committee si rifiuta di fare pubblicit\u00e0 al servizio, poich\u00e9 abbassa gli standard, e propone che una tassa sulle concessioni governative di 10 scellini finanzi le trasmissioni. Per evitare la competizione con i giornali, Fleet Street (la stampa nazionale britannica) persuade il governo a bandire i programmi di notizie fino alle 19:00, e la BBC pu\u00f2 solo usare notizie dalla stampa e non riportare le proprie. A partire dal 1925 la BBC raggiunge circa l'80% dei britannici attraverso una rete di stazioni ripetitrici e regionali. Mentre le stazioni regionali all'inizio offrono molti programmi locali, a partire dal 1930 il National Programme da Londra e un Regional Programme da Londra e parecchie citt\u00e0 regionali rimpiazzano la radio.\nNel 1925 Reith persuade un'altra commissione guidata dal Conte di Crawford a proporre che una nuova entit\u00e0, indipendente sia dal governo che dalle corporazioni, amministrasse le emittenze radiotelevisive. Nello sciopero generale del 1926 i giornali interrompo le pubblicazioni, cos\u00ec, temporaneamente, il divieto di riportare notizie, e la sua rappresentazione bilanciata dei punti di vista degli scioperanti e del governo durante la crisi nazionale impressiona milioni di ascoltatori. Per la fine del 1926 il governo accetta le proposte della Commissione Crawford e Reith fu nominato cavaliere.\nIl 1\u00ba gennaio 1927 la BBC, consolidata da un regio decreto di legge, e con il direttore generale Reith, diventa una societ\u00e0 subentrante di rilievo. Per presentare il suo proposito e i suoi valori (dichiarati), la BBC adotta lo stemma con il motto \"Nation shall speak peace unto Nation\" (la Nazione parler\u00e0 di pace alla Nazione). Normalmente il motto \u00e8 attribuito a Montague John Rendall, gi\u00e0 preside del Winchester College e membro del primo Consiglio di Amministrazione della BBC. Si dice che il motto sia un \u201cfelice adattamento\u201d da Michea 4,3: \nLe prime trasmissioni sperimentali.\nNel 1932 iniziano i primi esperimenti di trasmissioni televisive che utilizzano un impianto elettromeccanico a 30 righe sviluppato da John Logie Baird. Regolari emissioni limitate hanno inizio nel 1934 con questo impianto e un servizio pi\u00f9 vasto (chiamato BBC Television Service) parte da Alexandra Palace nel 1936, alternando un migliorato impianto meccanico a 240 righe e l'impianto a 405 righe della Marconi-Emi completamente elettronico. L'anno successivo la superiorit\u00e0 dell'impianto elettronico porta all'esclusione del modello d'impianto meccanico.\nLa seconda guerra mondiale e l'immediato dopoguerra.\nDal 1\u00ba settembre 1939 le trasmissioni televisive sono sospese a causa della seconda guerra mondiale, ma riprenderanno a partire dal 7 giugno 1946. C'\u00e8 una leggenda metropolitana largamente diffusa, secondo cui subito dopo la ripresa del servizio, l'annunciatrice Leslie Mitchell inizia con queste parole: \u201c\"Come stavo dicendo prima che fossimo stati interrotti cos\u00ec bruscamente\"...\u201d. Di fatto, la prima persona ad apparire alla ripresa delle trasmissioni \u00e8 Jasmine Bligh che dice: \"\u201cBuon pomeriggio a tutti. Come state? Vi ricordate di me, Jasmine Bligh...?\u201d\"\nIl 12 febbraio 1950 nasce l'Unione europea di radiodiffusione e la BBC \u00e8 tra le 23 organizzazioni di Broadcasting fondatrici.\nNel 1955 il monopolio della BBC sulla televisione viene scalfito dalla ITV, la rete televisiva commerciale e indipendentemente gestita. Tuttavia, il monopolio della BBC sui servizi radiofonici persister\u00e0 fino agli anni settanta. Nel 1964, in conseguenza alla relazione del Comitato Pilkington del 1962, nel quale la BBC \u00e8 elogiata per la qualit\u00e0 e la portata della sua produzione e la ITV \u00e8 pesantemente criticata per non aver fornito una produzione di qualit\u00e0 sufficiente, la BBC decide di ottenere un suo secondo canale televisivo, BBC2, e rinomina il servizio gi\u00e0 esistente come BBC1. BBC2 usa la pi\u00f9 alta risoluzione di qualit\u00e0 di 625 righe, standardizzata in Europa. Dal 1\u00ba luglio 1967 BBC2 \u00e8 il primo canale televisivo in Europa a trasmettere a colori (la stessa sorte toccher\u00e0 poi anche a BBC1 e ITV). Le trasmissioni in VHF 405 righe di BBC1 (e ITV) proseguiranno per compatibilit\u00e0 con i vecchi ricevitori televisivi fino al 1985.\nLa riorganizzazione.\nA partire dal 1964, una serie di stazioni radio pirata (per prima Radio Caroline) vanno in onda e forzano il governo britannico a regolamentare i servizi radiofonici per tollerare i servizi finanziati da pubblicit\u00e0 su scala nazionale. In risposta, la BBC riorganizza e rinomina i suoi canali radiofonici. Il Light Programme si divide in Radio 1, che offre musica popolare e Radio 2, che propone musica pi\u00f9 orecchiabile\u201d, mentre il \"Third Programme\" diventa Radio 3, che offre musica classica e una programmazione culturale. Il \"servizio per la casa\" prende il nome Radio 4, che trasmette notizie e contenuti non musicali, come quiz, letture, drammi e commedie. Come i quattro canali nazionali, anche una serie di stazioni radio locali della BBC nascono nel 1967, inclusa Radio Londra.\nLa pubblicit\u00e0 e il servizio teletext.\nNel 1968 si forma nell'Impresa BBC la divisione per sfruttare i marchi e i programmi BBC per prodotti commerciali spin-off. Nel 1979 diventa una societ\u00e0 a responsabilit\u00e0 limitata, la BBC Enterprises Ltd.\nNel 1974, la BBC lancia il primo teletext al mondo: Ceefax, creato inizialmente per fornire i sottotitoli, ma migliorato con un servizio di notizie e informazioni. Nel 1978, poco prima di Natale, il personale della BBC sciopera, bloccando cos\u00ec le trasmissioni di entrambi i canali e fondendo tutte le quattro stazioni radio in una.\nDalla liberalizzazione del mercato televisivo e radiofonico britannico negli anni ottanta, la BBC affronta una maggiore concorrenza nel settore commerciale (e dal servizio pubblico finanziato dalla pubblicit\u00e0, Channel 4), specialmente da parte della televisione satellitare, della televisione via cavo e dei servizi televisivi digitali.\nA fine decennio la BBC inizia un processo di disinvestimento scorporando e vendendo parte della sua organizzazione. Nel 1988 liquida la Hulton Press Library, un archivio fotografico acquistato da parte della BBC dalla rivista Picture Post nel 1957. L'archivio fu venduto a Brian Deutsch ed \u00e8 ora di propriet\u00e0 della Getty Images.\nGli anni '90.\nNegli anni novanta il processo continua in autonomia con la separazione di alcune braccia operative della corporazione come societ\u00e0 controllata dalla BBC, con lo scopo di creare entrate aggiuntive per la programmazione. Nel 1995 la BBC Enterprises viene riorganizzata e rilanciata con la BBC Worldwide Ltd. Nel 1998, studi della BBC, trasmissioni in esterno, post produzioni, design di costumi e acconciature furono scorporati nella BBC Resources ltd.\nLa BBC Research Department ha un ruolo fondamentale nello sviluppo delle tecniche di trasmissione e di registrazione. Svolge ricerche essenziali in acustica e nel livello di misurazione del rumore. La BBC \u00e8 anche responsabile dello sviluppo dello standard stereofonico Nicam.\nNei decenni recenti, nascono un gran numero di canali aggiuntivi e stazioni radio: nel 1990 nasce Radio 5, una stazione radio sportiva ed educativa, che nel 1994 si trasformer\u00e0 in Radio 5 Live, a seguito del successo ottenuto dalla radio nel servizio realizzato nel 1991 per seguire la guerra del golfo. La nuova stazione trasmette notizie e sport. Nel 1997 BBC News 24, un canale notiziario continuo, disponibile nei servizi televisivi digitali e l'anno successivo, BBC Choice, il terzo canale di intrattenimento generale dalla BBC. La BBC acquisisce anche The Parlamentary Channel, che diventa BBC Parliament. Nel 1999 BBC Knowledge, un canale multimediale, con servizi disponibili sul teletext digitale, lanciato da BBC Text, e su BBC Online. Il canale ha uno scopo educativo, e poi nel suo sviluppo si rinnover\u00e0 per offrire documentari.\nAttivit\u00e0.\nLa BBC \u00e8 ritenuta, anche fuori dal Regno Unito, uno dei pi\u00f9 autorevoli operatori radiotelevisivi del mondo, anche in ragione delle tradizionalmente rigorose modalit\u00e0 di produzione dei dati giornalistici che l'hanno resa un punto di riferimento per la categoria.\nL'emittente gestisce anche il sito BBC NEWS, uno dei pi\u00f9 autorevoli siti di informazione via web in inglese e in varie altre lingue.\nLa BBC definisce s\u00e9 stessa del tutto libera da influenze politiche e commerciali; inoltre, \u00e8 stata la prima emittente televisiva che, a partire dal 2007, pubblica i contenuti trasmessi sul sito con licenza Creative Commons. L'organo preposto alla tutela dell'imparzialit\u00e0 e della qualit\u00e0 dei contenuti \u00e8 il \"BBC Trust\", composto da dodici membri.\nNon raccoglie pubblicit\u00e0 per i canali trasmessi all'interno del Regno Unito, mentre lo fa per quelli diffusi anche in altri paesi come BBC World.\nL'azienda possiede anche stazioni radiofoniche nazionali, che gestisce attraverso la propria divisione radiofonica BBC Radio.\nFinanziamenti.\nTutte le reti televisive e le stazioni radiofoniche della BBC, tranne BBC World News, sono finanziate dal solo canone televisivo e non trasmettono pubblicit\u00e0. BBC World News, un canale trasmesso in chiaro in tutto il mondo e non riservato ai soli abbonati, \u00e8 finanziato dalla sola pubblicit\u00e0.\nCopertura televisiva.\nEssendo la BBC finanziata esclusivamente dal canone televisivo, i suoi canali (ad eccezione di BBC World News, che trasmette in tutto il mondo sia gratuitamente che a pagamento, essendo finanziato dalla sola pubblicit\u00e0) sono legalmente disponibili in modo gratuito soltanto nel Regno Unito e in Irlanda. Per questo motivo hanno smesso di trasmettere sui satelliti Astra a 19.2\u00b0 est, che diffondevano i canali gratuitamente in tutta Europa.\nL'offerta televisiva della BBC viene diffusa sul digitale terrestre nel Regno Unito, e in chiaro anche in Irlanda attraverso i satelliti Astra posti a 28.2\u00b0 est; viene inoltre trasmessa a pagamento via cavo in Svizzera, Paesi Bassi e Belgio."}
{"id": "813", "revid": "80598", "url": "https://it.wikipedia.org/wiki?curid=813", "title": "Blowin' in the Wind", "text": "Blowin' in the Wind \u00e8 una famosa canzone di contenuto pacifista scritta da Bob Dylan nel 1962 e pubblicata la prima volta l'anno successivo nell'album \"The Freewheelin' Bob Dylan\".\nQuesto brano \u00e8 da molti considerato il manifesto della generazione dei giovani statunitensi disillusi dalla politica portata avanti negli anni cinquanta e sessanta dal loro paese e sfociata dapprima nella guerra fredda e poi nella guerra del Vietnam.\nIl brano.\nQuando scrisse questo motivo (la cui melodia fu ispirata all'autore da un canto degli schiavi afroamericani: \"No More Auction Block\"), Dylan non era ancora quel \"paladino\" della controcultura che dopo pochi anni avrebbe rimesso in discussione\u00a0\u2013 con la propria attivit\u00e0 artistica di poeta e musicista\u00a0\u2013 antichi pregiudizi e paure nuove; ma gi\u00e0 allora\u00a0\u2013 giovane cantastorie proveniente da un piccolo sobborgo minerario del Minnesota\u00a0\u2013 era in grado di mostrarsi cosciente e padrone\u00a0\u2013 in termini di comprensione del senso delle cose\u00a0\u2013 dei nuovi pericoli derivanti dall'era atomica (i temi del \"fall out\" erano peraltro gi\u00e0 stati illustrati con amara e sofferta poeticit\u00e0 dai cantori della Beat Generation, \"in primis\" Jack Kerouac ed Allen Ginsberg).\nTre semplici strofe sono in questo caso sufficienti al compositore-poeta per interrogarsi su tematiche sociali ed esistenziali. In particolare, al centro della sua visionaria poeticit\u00e0 sono il senso della condizione umana e l'incapacit\u00e0 dell'uomo di ripudiare in maniera definitiva e totale ogni tipo di guerra.\nNel ritornello \u2013 rivolto metaforicamente a un ipotetico amico, nel quale si potrebbe identificare l'intera umanit\u00e0 - viene data una risposta che lascia uno spiraglio all'ottimismo: \"una risposta\" che \"c'\u00e8\", e a portarla baster\u00e0 un \"soffio di vento\".\nOrigini e primi responsi.\nIn origine Dylan scrisse ed esegu\u00ec una versione del brano che aveva solamente due strofe; in questa versione apparve nel corso della prima esecuzione in pubblico del pezzo, il 16 aprile 1962 al Gerde's Folk City, che venne registrata e circola presso gli appassionati. Poco tempo dopo questa performance, egli aggiunse gli altri versi alla canzone. Le liriche della canzone furono pubblicate per la prima volta nel maggio 1962, nel sesto numero della rivista \"Broadside\", fondata da Pete Seeger e dedicata alle canzoni folk. La celebre immagine della risposta che \"soffia nel vento\" potrebbe essere stata ispirata a Dylan da un passaggio dell'autobiografia di Woody Guthrie \"Questa terra \u00e8 la mia terra\", dove Guthrie paragona la sua sensibilit\u00e0 politica ai giornali che soffiano nel vento delle strade di New York City. Dylan era certamente al corrente del lavoro di Guthrie, e leggere il suo libro fu di capitale importanza nella maturazione del suo sviluppo intellettuale e politico.\nNel giugno 1962, la canzone venne pubblicata su \"Sing Out!\", accompagnata dal commento di Dylan:\nDylan registr\u00f2 \"Blowin' in the Wind\" il 9 luglio 1962, per includerla nel suo secondo album \"The Freewheelin' Bob Dylan\", pubblicato nel maggio 1963.\nNelle note interne della compilation \"The Bootleg Series Volumes 1\u20133 (Rare &amp; Unreleased) 1961\u20131991\", John Bauldie scrive che fu Pete Seeger il primo ad accorgersi che la melodia di \"Blowin' in the Wind\" ricordava quella del vecchio spiritual nero \"No More Auction Block\". Secondo \"The Folk Songs of North America\" di Alan Lomax, la canzone ebbe origine in Canada e veniva cantata da ex-schiavi liberati dopo l'abolizione della schiavit\u00f9 in Gran Bretagna nel 1833. Nel 1978, Dylan riconobbe la fonte di ispirazione quando disse al giornalista Marc Rowland: \u00ab\"Blowin' in the Wind\" \u00e8 sempre stata uno spiritual. Presi una canzone chiamata \"No More Auction Block\" \u2013 quello \u00e8 uno spiritual, e \"Blowin' in the Wind\" ha lo stesso feeling\u00bb. Una esecuzione di \"No More Auction Block\" da parte di Bob Dylan venne registrata al Gaslight Cafe nell'ottobre 1962, ed apparve in \"The Bootleg Series Volumes 1\u20133 (Rare &amp; Unreleased) 1961\u20131991\".\nCon il passare dei decenni, \"Blowin' in the Wind\" \u00e8 stata descritta come un brano manifesto del movimento per i diritti civili degli anni sessanta. Nel documentario di Martin Scorsese \"No Direction Home\", Mavis Staples descrisse il suo stupore quando ascolt\u00f2 la canzone per la prima volta, raccontando come non potesse credere che un giovanotto bianco avesse potuto scrivere una canzone che esprimesse in maniera cos\u00ec potente il senso di frustrazione e le speranze delle persone di colore.\nAnche Sam Cooke rimase molto impressionato dalla canzone e la incluse immediatamente nel suo repertorio dal vivo. Una delle esecuzioni di Cooke del brano venne inclusa nell'album \"Live At the Copacabana\" del 1964. Successivamente egli scrisse la canzone \"A Change Is Gonna Come\", come una sorta di risposta a \"Blowin' in the Wind\", e la incise il 24 gennaio 1964.\n\"Blowin' in the Wind\" venne reinterpretata per primi dal Chad Mitchell Trio, ma la casa discografica cancell\u00f2 l'uscita dell'album che conteneva la canzone perch\u00e9 il brano includeva la parola \"death\" (\"morte\") cos\u00ec il trio perse il primato in favore di Peter, Paul and Mary, che avevano lo stesso manager di Dylan, Albert Grossman. Pubblicata su singolo, la loro versione sal\u00ec fino alla seconda posizione in classifica negli Stati Uniti, con vendite superiori al milione di copie, rendendo la canzone famosa a livello mondiale. Peter Yarrow ricorda che, quando disse a Dylan che il pezzo gli avrebbe fruttato $5,000 solo di diritti d'autore, egli rimase senza parole.\nIl critico Andy Gill ha scritto: \u00ab\"Blowin' in the Wind\" segn\u00f2 un salto di qualit\u00e0 enorme nel songwriting di Dylan. Prima di essa, tentativi come \"The Ballad of Donald White\" e \"The Death of Emmett Till\" erano stati semplici reportage retorici. \"Blowin' in the Wind\" era differente: per la prima volta, Dylan scopr\u00ec l'effetto dello spostarsi dal particolare al generale. Mentre \"The Ballad of Donald White\" sarebbe diventata completamente vecchia e datata dopo l'esecuzione dell'omonimo criminale, una canzone vaga come \"Blowin' in the Wind\" avrebbe potuto essere applicata ad ogni istanza di libert\u00e0. Rimane il brano con il quale viene maggiormente identificato Bob Dylan, e ha salvaguardato la sua reputazione di libertario e paladino della giustizia sociale attraverso tutti i suoi cambiamenti di stile e comportamento\u00bb.\nFalse accuse di plagio.\nDopo lo sbalorditivo successo della canzone, all'epoca circol\u00f2 una diceria che voleva il brano essere stato composto da uno studente delle scuole superiori di nome Lorre Wyatt, dal quale Dylan avrebbe \"rubato\" \"Blowin' in the Wind\" prima di diventare famoso e ricco grazie ad essa.\nL'accusa venne pubblicata su \"Newsweek\" in un articolo del novembre 1963; anche se la notizia rimase senza conferme ufficiali, dest\u00f2 ugualmente scalpore dando adito ad altre speculazioni. Vari membri della scuola di Wyatt (Millburn High) e delle comunit\u00e0 di Short Hills e Millburn, New Jersey, riportarono di avergli sentito cantare la canzone un anno prima della pubblicazione del brano da parte di Dylan. Wyatt arriv\u00f2 persino a raccontare al suo insegnante di aver venduto la canzone per 1,000 dollari e di aver dato il denaro in beneficenza.\nAlla fine il plagio venne smentito. Si scopr\u00ec che Wyatt aveva realmente suonato la canzone a scuola qualche mese prima che essa diventasse famosa, ma non prima che venisse pubblicata da Dylan su \"Broadside\". Nel 1974 Wyatt confess\u00f2 tutto al \"New Times\", dichiarando di aver mentito per essere riconosciuto un compositore di talento ed entrare cos\u00ec nel gruppo folk della scuola, The Millburnaires.\nLascito artistico e riferimenti in altri media.\nNel 1994, la canzone \u00e8 stata introdotta nella Grammy Hall of Fame. Nel 2004, la rivista \"Rolling Stone\" classific\u00f2 il brano alla posizione numero 14 nella lista delle \"500 Greatest Songs of All Time\" da loro redatta.\nUna frase della canzone, \"\u00abHow many roads must a man walk down before you call him a man?\u00bb\" (\"Quante strade deve percorrere un uomo prima di essere chiamato uomo?\"), \u00e8 ipotizzata possibilmente \"domanda fondamentale sulla vita, l'universo e tutto quanto\" nel romanzo di Douglas Adams \"Guida galattica per gli autostoppisti\", la cui risposta \u00e8 ironicamente \"42\".\nNel film del 1994 \"Forrest Gump\", il personaggio di Jenny esegue la canzone alla chitarra in uno strip club. Inoltre, la traccia \u00e8 inclusa nella colonna sonora del film nella versione dal vivo di Joan Baez del 1976, tratta dal suo album \"From Every Stage\".\nNel 1975, il testo della canzone \u00e8 stato inserito in un'antologia di poesia come testo scolastico in una scuola superiore dello Sri Lanka. Il testo ha causato varie polemiche in quanto il brano di Dylan \u00e8 stato inserito al posto di un sonetto di Shakespeare.\nAnche se non propriamente una canzone di carattere religioso, \"Blowin' in the Wind\" \u00e8 stata adottata da molte associazioni religiose sia cattoliche che protestanti; parte della melodia \u00e8 richiamata nel brano \"Se m'accogli\". Nel 1997, Bob Dylan esegu\u00ec la canzone (insieme ad altre tre) davanti a Papa Giovanni Paolo II, che disse alla folla di 300,000 giovani cattolici come la risposta fosse effettivamente \"in the wind\" (\"nel vento\") \u2013 non nel vento che fa volare via le cose, ma piuttosto \"nel vento dello spirito\" che porta a Cristo. Nel 2007, Papa Benedetto XVI (che era tra gli spettatori all'epoca) scrisse quanto disapprovasse che rockstar come Dylan avessero potuto esibirsi durante assemblee ecclesiastiche.\nCover.\nNel corso degli anni questa canzone ha avuto numerose rielaborazioni (\"cover\"), tanto in versione acustica quanto a ritmo rock, da parte di diversi gruppi e cantanti di ogni parte del mondo. Fatta propria dagli esponenti del movimento beatnik (i cosiddetti \"figli dei fiori\") veniva spesso suonato\u00a0\u2013 e ancora lo viene\u00a0\u2013 sulle scalinate e lungo i borghi artistici delle principali metropoli del mondo. Si ricordano qui le versioni, storiche al pari di quelle incise in studio e dal vivo dallo stesso autore, del trio Peter, Paul &amp; Mary e di Joan Baez nonch\u00e9 una versione in italiano tradotta da Mogol e cantata dai Kings, da Luigi Tenco e incisa anche da Milly nel suo album doppio \"D'amore e di libert\u00e0\".\nD\u00e0 il nome all'album \"Blow in the Wind\" dei Me First and the Gimme Gimmes, i quali l'hanno reinterpretata in chiave punk rock.\nIl ritornello della canzone \"the answer my friend is blowin' in the wind, the answer is blowin' in the wind\" \u00e8 cantato da Renato Zero nelle tracce \"Piper Club\" e \"Piper Club (ripresa)\" incluse nel suo album del 1982 \"Via Tagliamento 1965/1970\".\nAltri artisti che hanno reinterpretato la canzone includono: The Hollies, Chet Atkins, Odetta, Dolly Parton, The Supremes, Judy Collins, The Kingston Trio, Marianne Faithfull (1964), Jackie DeShannon, The Seekers, Sam Cooke, Etta James, Duke Ellington, Neil Young, The Doodletown Pipers, Marlene Dietrich, Bobby Darin, Bruce Springsteen, Elvis Presley, Sielun Veljet, Stan Getz, Dionne Warwick, Stevie Wonder (1966), Cliff Richard, John Fogerty, The Hooters, e Cher per l'album \"All I really want to do\" del 1965.\nNel 2019 Gian Pieretti ne ha realizzato una versione in italiano nel suo album \"Nobel\", dedicato a cover di Dylan, intitolata \"La risposta\" ."}
{"id": "816", "revid": "110157", "url": "https://it.wikipedia.org/wiki?curid=816", "title": "Bish\u014dnen", "text": " indica un canone estetico di bellezza maschile tipicamente giapponese. Il prefisso si riferisce specificamente alla bellezza femminile, a una bella donna.\nIl \"bish\u014dnen\" pu\u00f2 essere inteso in pi\u00f9 di un modo:\nViene ritratto negli anime e nei manga, specialmente in \"sh\u014djo\", \"sh\u014dnen'ai\" e \"yaoi\". Il termine equivalente per indicare una ragazza molto bella \u00e8 \"bish\u014djo\".\nStoria.\nIl Giappone ha una tradizione di dongiovanni piuttosto femminei, il gusto per il travestitismo e l'ambiguit\u00e0. Bench\u00e9 negli anni novanta questo fenomeno sociale si potesse notare nelle strade di Shibuya, nasce dal teatro \"kabuki\" e \"takarazuka\", dove gli \"onnagata\" sono gli attori maschi che interpretano ruoli femminili. Non cercano d'interpretare una donna, ma concepiscono e portano in scena versioni idealizzate della donna. Gli \"onnagata\", allevati fin da piccoli a raggiungere il massimo livello di femminilit\u00e0 e grazia, ben presto vanno conquistando popolarit\u00e0. Nel teatro \"takarazuka\" sono frequenti le ambientazioni esotiche, i costumi sgargianti, l'ambiguit\u00e0, le trame romantiche e melodrammatiche. Le otokoyaku sono le attrici che interpretano personaggi maschili: nel teatro \"takarazuka\", poich\u00e9 per la prima volta possono interpretare ruoli che normalmente sono loro negati, immaginano nuove versioni della mascolinit\u00e0. Queste nuove figure maschili, rispetto a quelle esistenti, sono molto pi\u00f9 dolci e romantiche. Da allora, l'immagine di questi nuovi modelli maschili, divenuti molto pi\u00f9 graziosi, fluiscono nei manga. \nIl tema del travestitismo finir\u00e0 per diventare un tema diffuso dei manga per ragazze (ad esempio \"La principessa Zaffiro\" o \"Lady Oscar\"). Anche i graziosi co-protagonisti diventano molto popolari: sono persone timide, effeminate e costantemente imbarazzate. Ci sono comunque altri tipi di giovani carini: nelle ambientazioni fantasy, nei panni di samurai o guerrieri magici, si battono in duello senza nascondere debolezze e sentimenti, facendo innamorare le lettrici.\n\"D\u014djinshi\".\nNelle \"d\u014djinshi\" vengono spesso ritratti bish\u014dnen, i cui sentimenti sono usualmente al centro dell'attenzione. Spesso sono protagonisti di d\u014djinshi yaoi: per questo, il nome di tali opere \u00e8 \"bish\u014dnen ai\" e \"sh\u014dnen'ai\" (letteralmente \u00abamore fra bei ragazzi\u00bb e \u00abamore fra ragazzi\u00bb).\nIl bish\u014dnen androgino.\nA poco a poco, anche i ragazzi si sentono attratti verso la sfera femminile (o maschile): intenzionati ad assomigliare all'immagine dei bei ragazzi dei manga, iniziano a truccarsi, vestirsi come bambole e depilarsi.\nQuesto \"look\" androgino emerge verso la fine degli anni ottanta: nasce il \"Visual-Kei\", genere in cui si enfatizza il \"look\" e l'aspetto esteriore (fattore molto importante, nello spettacolo). Una caratteristica di queste band \u00e8 che sono formate da soli uomini. Inoltre, truccandosi in modo sgargiante e indossando abiti vistosi assumono un aspetto androgino. Tale stile viene adottato pure dagli \"aidoru\". Essi sono portatori della purezza infantile e di una bellezza atemporale. Col passare del tempo, altri stili nascono, e si modificano velocemente i modelli dei giovani. Ma questi ragazzi carini riempiono tuttora le pagine web, facendo sognare i giovani."}
{"id": "817", "revid": "84604", "url": "https://it.wikipedia.org/wiki?curid=817", "title": "Brattea", "text": "In botanica la br\u00e0ttea (o ipsofillo) \u00e8 una foglia modificata che accompagna fiori o infiorescenze.\nDescrizione.\nDalla attaccatura ascellare della brattea si sviluppa un fiore o un'infiorescenza; essa pu\u00f2 assumere varie forme e diverse dimensioni. Quindi si dice che le brattee sono foglie trasformate che proteggono il fiore e il frutto dal gelo e dai parassiti\nUna delle funzioni principali delle brattee \u00e8 quella di protezione, ad esempio, del bocciolo fiorale. \nLe brattee sono generalmente di colore verde e si possono confondere con le foglie stesse; in alcuni casi possono presentare svariati colori, tanto da essere a volte confuse col fiore oppure col frutto, come capita nella pianta di nocciolo.\nIn questo caso le brattee svolgono anche una funzione vessillare, cio\u00e8 fungono da richiamo per gli animali impollinatori. Classici esempi di piante fornite di brattee con funzione vessillare sono la stella di Natale (\"Euphorbia pulcherrima\" Willd.) e la Bougainvillea.\nUna brattea di grandi dimensioni, spesso colorata, che racchiude un insieme di fiori (come, ad esempio nelle Palme o nel genere Arum), prende il nome di \"spata\". Nel genere \"Arum\" la spata \u00e8 petaloidea, con funzione di attrarre gli insetti impollinatori.\nUn insieme di brattee pi\u00f9 o meno compatte o fuse viene definito un \"involucro\"; tipico quello che si trova al di sotto delle infiorescenze di molte \"Asteraceae\" e \"Apiaceae\"."}
{"id": "821", "revid": "228446", "url": "https://it.wikipedia.org/wiki?curid=821", "title": "Camillo Benso, conte di Cavour", "text": "Fu ministro del Regno di Sardegna dal 1850 al 1852, presidente del Consiglio dei ministri dal 1852 al 1859 e dal 1860 al 1861. Nello stesso 1861, con la proclamazione del Regno d'Italia, divenne il primo presidente del Consiglio dei ministri del nuovo Stato e mor\u00ec ricoprendo tale carica.\nFu protagonista del Risorgimento come sostenitore delle idee liberali, del progresso civile ed economico, dell'anticlericalismo, dei movimenti nazionali e dell'espansionismo del Regno di Sardegna ai danni dell'Austria e degli stati italiani preunitari. \nIn economia promosse il libero scambio, i grandi investimenti industriali (soprattutto in campo ferroviario) e la cooperazione fra pubblico e privato. In politica sostenne la promulgazione e la difesa dello Statuto albertino. Capo della cosiddetta Destra storica, sigl\u00f2 un accordo (\"Connubio\") con la Sinistra, con la quale realizz\u00f2 diverse riforme. Contrast\u00f2 apertamente le idee repubblicane di Giuseppe Mazzini e spesso si trov\u00f2 in urto con Giuseppe Garibaldi, della cui azione temeva il potenziale rivoluzionario.\nIn politica estera coltiv\u00f2 con abilit\u00e0 l'alleanza con la Francia, grazie alla quale, con la seconda guerra di indipendenza, ottenne l'espansione territoriale del Regno di Sardegna in Lombardia. Riusc\u00ec a gestire gli eventi politici (sommosse nel Granducato di Toscana, nei ducati di Modena e Parma e nel Regno delle Due Sicilie) che, assieme all'impresa dei Mille, portarono alla formazione del Regno d'Italia.\nLa famiglia e la giovinezza (fino al 1843).\nCamillo nacque il 10 agosto 1810 nella Torino napoleonica. \nSuo padre, il marchese Michele Benso di Cavour, era collaboratore e amico del governatore principe Camillo Borghese (marito di Paolina Bonaparte, sorella di Napoleone I) che fu padrino di battesimo del piccolo Benso al quale trasmise il nome. La madre del piccolo Camillo, Ad\u00e8le de Sellon (1780-1846), sorella del conte Jean-Jacques de Sellon, scrittore, filantropo, collezionista d'arte, mecenate e pacifista svizzero, apparteneva invece ad una ricca e nobile famiglia calvinista di Ginevra, che aveva raggiunto un'ottima posizione negli ambienti borghesi della citt\u00e0 svizzera.\nAristocratico, Cavour in giovent\u00f9 frequent\u00f2 il 5\u00ba corso della Regia Accademia Militare di Torino (conclusosi nel 1825) e nell'inverno 1826-1827, grazie ai corsi della Scuola di Applicazione del Corpo Reale del Genio, divent\u00f2 ufficiale del Genio.\nIl giovane si dedic\u00f2 ben presto, per interessi personali e per educazione familiare, alla causa del progresso europeo. Fra i suoi ispiratori fu il filosofo inglese Jeremy Bentham, alle cui dottrine si accost\u00f2 per la prima volta nel 1829, nonch\u00e9 Jean-Jacques Rousseau. Di Bentham quell'anno lesse il \"Trait\u00e9 de l\u00e9gislation civile et p\u00e9nale\" , in cui si enunciava il principio politico \u00abMisura del giusto e dell'ingiusto \u00e8 soltanto la massima felicit\u00e0 del maggior numero\u00bb; mentre l'altro concetto di Bentham, secondo cui ogni problema poteva ricondursi a fatti misurabili, forn\u00ec al realismo del giovane Cavour una base teorica utile alla sua inclinazione all'analisi matematica.\nTrasferito nel 1830 a Genova, l'ufficiale Camillo Benso ebbe modo di conoscere la marchesa Anna Giustiniani Schiaffino, con la quale avvier\u00e0 un'importante amicizia intrattenendo con lei un lungo rapporto epistolare.\nAll'et\u00e0 di ventidue anni Cavour venne nominato sindaco di Grinzane, dove la famiglia aveva dei possedimenti, e ricopr\u00ec tale carica fino al 1848. Dal dicembre 1834 inizi\u00f2 a viaggiare all'estero studiando lo sviluppo economico di paesi largamente industrializzati come Francia e Gran Bretagna. In questo contesto culturale, gi\u00e0 a ventidue anni, Cavour era influenzato dagli ideali risorgimentali e manifestava nelle sue lettere private il sogno di diventare \"primo ministro del Regno d'Italia\".\nI viaggi di formazione a Parigi e a Londra.\nAccompagnato dall'amico Pietro De Rossi di Santarosa, Cavour nel febbraio del 1835 raggiunse Parigi, dove si ferm\u00f2 per quasi due mesi e mezzo: visit\u00f2 istituzioni pubbliche di ogni genere e frequent\u00f2 gli ambienti politici della Monarchia di Luglio. Partito dalla capitale francese, il 14 maggio 1835 arriv\u00f2 a Londra dove si interess\u00f2 di questioni sociali.\nDurante questo periodo il giovane Conte svilupp\u00f2 quella propensione conservatrice che lo accompagner\u00e0 per tutta la vita, ma al tempo stesso sent\u00ec fortemente crescere l'interesse e l'entusiasmo per il progresso dell'industria, per l'economia politica e per il libero scambio.\nDi nuovo a Parigi, fra il 1837 e il 1840 frequent\u00f2 assiduamente la Sorbona e incontr\u00f2, oltre a vari intellettuali, gli esponenti della monarchia di Luigi Filippo della quale conservava una viva ammirazione.\nNel marzo 1841 fond\u00f2 con degli amici la Societ\u00e0 del Whist, club prestigioso costituito dalla pi\u00f9 alta aristocrazia torinese.\nDa proprietario terriero a deputato (1843-1850).\nFra il ritorno dai viaggi all'estero nel giugno del 1843 e l'ingresso al governo nell'ottobre del 1850, Cavour si dedic\u00f2 ad una nutrita serie di iniziative nel campo dell'agricoltura, dell'industria, della finanza e della politica.\nGli affari in agricoltura e nell'industria.\nImportante possidente terriero, Cavour contribu\u00ec, gi\u00e0 nel maggio 1842, alla costituzione dell\"'Associazione agraria\" che si proponeva di promuovere le migliori tecniche e politiche agrarie, per mezzo anche di una \"Gazzetta\" che fin dall'agosto 1843 pubblicava un articolo del Conte.\nImpegnatissimo nell'attivit\u00e0 di gestione soprattutto della sua tenuta di Leri, Cavour nell'autunno 1843, grazie alla collaborazione di Giacinto Corio, inizi\u00f2 un'attivit\u00e0 di miglioramenti nei settori dell'allevamento del bestiame, dei concimi e delle macchine agricole. In sette anni (dal 1843 al 1850) la sua produzione di riso, frumento e latte crebbe sensibilmente, e quella di mais addirittura risult\u00f2 triplicata.\nAd integrare le innovazioni della produzione agricola, Camillo Benso intraprese anche delle iniziative di carattere industriale con risultati pi\u00f9 o meno buoni. Fra le iniziative pi\u00f9 importanti, la partecipazione alla costituzione della \"Societ\u00e0 anonima dei molini anglo-americani di Collegno\" nel 1850, di cui il Conte divenne successivamente il maggiore azionista e che ebbe dopo l'unit\u00e0 d'Italia una posizione di primo piano nel Paese.\nLe estese relazioni d'affari a Torino, Chivasso e Genova e soprattutto l'amicizia dei banchieri De La R\u00fce, consentirono inoltre a Cavour di operare in un mercato pi\u00f9 ampio rispetto a quello usuale degli agricoltori piemontesi cogliendo importanti opportunit\u00e0 di guadagno. Nell'anno 1847, ad esempio, realizz\u00f2 introiti assai cospicui approfittando del pessimo raccolto di cereali in tutta Europa che diede luogo ad un aumento della richiesta spingendo i prezzi a livelli inconsueti.\nLo sviluppo delle idee politiche.\nOltre ai suoi interventi sulla \"Gazzetta\" della \"Associazione agraria\", Cavour in quegli anni si dedic\u00f2 alla scrittura di alcuni saggi sui progressi dell'industrializzazione e del libero scambio in Gran Bretagna, e sugli effetti che ne sarebbero derivati sull'economia e sulla societ\u00e0 italiana.\nPrincipalmente Cavour esaltava le ferrovie come strumento di progresso civile al quale, piuttosto che alle sommosse, era affidata la causa nazionale. Egli a tale proposito mise in rilievo l'importanza che avrebbero avuto due linee ferroviarie: una Torino-Venezia e una Torino-Ancona.\nSenza alcun bisogno di una rivoluzione, il progresso della civilt\u00e0 cristiana e lo sviluppo dei lumi sarebbero sfociati, secondo il conte, in una crisi politica che l'Italia era chiamata a sfruttare.\nCamillo Benso aveva infatti fede nel progresso che era soprattutto intellettuale e morale, poich\u00e9 risorsa della dignit\u00e0 e della capacit\u00e0 creativa dell'uomo. A tale convinzione si accompagnava l'altra che la libert\u00e0 economica \u00e8 causa di interesse generale, destinata a favorire tutte le classi sociali. Sullo sfondo di questi due principi emergeva il valore della nazionalit\u00e0:\nA favore dello Statuto e della guerra del 1848.\nNel 1847 Cavour fece la sua comparsa ufficiale sulla scena politica come fondatore, assieme al cattolico liberale Cesare Balbo, del periodico \"Il Risorgimento\", di cui assunse la direzione. Il giornale, costituitosi grazie ad un ammorbidimento della censura di re Carlo Alberto, si schier\u00f2 pi\u00f9 apertamente di tutti gli altri, nel gennaio del 1848, a favore di una costituzione.\nLa presa di posizione, che era anche di Cavour, si rimarc\u00f2 con la caduta in Francia (24 febbraio 1848) della cosiddetta Monarchia di luglio, con la quale crollava il riferimento politico del Conte in Europa.\nIn questa atmosfera, il 4 marzo 1848, Carlo Alberto promulg\u00f2 lo Statuto albertino. Questa \"costituzione breve\" deluse gran parte dell'opinione pubblica liberale, ma non Cavour che annunci\u00f2 un'importante legge elettorale per la quale era stata nominata una commissione, presieduta da Cesare Balbo, e della quale anche lui faceva parte. Tale legge, poi approvata, con qualche adeguamento rimase in vigore fino alla riforma elettorale del Regno d'Italia del 1882.\nCon la repubblica in Francia, la rivoluzione a Vienna e Berlino, l'insurrezione a Milano e il sollevamento del patriottismo in Piemonte e Liguria, Cavour, temendo che il regime costituzionale potesse diventare vittima dei rivoluzionari se non avesse agito, si pose in testa al movimento interventista incitando il Re ad entrare in guerra contro l'Austria e ricompattare l'opinione pubblica.\nIl 23 marzo 1848, Carlo Alberto dichiar\u00f2 guerra all'Austria. Dopo i successi iniziali, l'andamento del conflitto mut\u00f2 e la vecchia aristocrazia militare del regno fu esposta a dure critiche. Alle prime sconfitte piemontesi Cavour chiese che si risalisse ai colpevoli che avevano tradito le prove di valore dei semplici soldati. La deprecata condotta della guerra spinse allora alla convinzione che il Piemonte non sarebbe stato al sicuro fino a quando i poteri dello Stato non fossero stati controllati da uomini di fede liberale.\nDeputato al Parlamento Subalpino.\nIl 27 aprile 1848 ci furono le prime elezioni del nuovo regime costituzionale. Cavour, forte della sua attivit\u00e0 di giornalista politico, si candid\u00f2 alla Camera dei deputati e fu eletto nelle elezioni suppletive del 26 giugno. Fece il suo ingresso alla Camera (Palazzo Carignano) prendendo posto nei banchi di destra il 30 giugno 1848.\nFedele agli interessi piemontesi, che egli vedeva minacciati dalle forze radicali genovesi e lombarde, Cavour fu oppositore sia dell'esecutivo di Cesare Balbo, sia di quello successivo del milanese Gabrio Casati. Tuttavia, quando, a seguito della sconfitta di Custoza, il governo Casati chiese i pieni poteri, Cavour si pronunci\u00f2 in suo favore. Ci\u00f2 non evit\u00f2 per\u00f2 l'abbandono di Milano agli austriaci e l'armistizio Salasco del 9 agosto 1848.\nAl termine di questa prima fase della guerra, il governo di Cesare di Sostegno e il successivo di Ettore di San Martino imboccarono la strada della diplomazia. Entrambi furono appoggiati da Cavour che critic\u00f2 aspramente Gioberti ancora risoluto a combattere l'Austria. Nel suo primo grande discorso parlamentare, Camillo Benso, il 20 ottobre 1848 si pronunci\u00f2 infatti per il rinvio delle ostilit\u00e0, confidando nella mediazione diplomatica della Gran Bretagna, gelosa della nascente potenza germanica e quindi favorevole alla causa italiana. Con l'appoggio di Cavour la linea moderata del governo San Martino pass\u00f2, anche se il debole esecutivo su un argomento minore rassegn\u00f2 le dimissioni il 3 dicembre 1848.\nNell'impossibilit\u00e0 di formare una diversa compagine ministeriale, re Carlo Alberto diede l'incarico a Gioberti, il cui governo (insediatosi il 15 dicembre 1848) Cavour consider\u00f2 di \"pura sinistra\". A discapito del Conte arrivarono anche le elezioni del 22 gennaio 1849, al cui ballottaggio fu sconfitto da Giovanni Ignazio Pansoya. Lo schieramento politico vincitore era tuttavia troppo eterogeneo per affrontare la difficile situazione del Paese, sospeso ancora fra pace e guerra, e Gioberti dovette dimettersi il 21 febbraio 1849.\nCambiando radicalmente politica di fronte alla crisi rivoluzionaria di cui ravvisava ancora il pericolo, Cavour si pronunci\u00f2 per una ripresa delle ostilit\u00e0 contro l'Austria. La sconfitta di Novara (23 marzo 1849) dovette precipitarlo nuovamente nello sconforto.\nCapo della maggioranza parlamentare.\nLa grave sconfitta piemontese port\u00f2, il 23 marzo 1849, all'abdicazione di Carlo Alberto a favore del figlio Vittorio Emanuele. Costui, aperto avversario della politica paterna di alleanze con la sinistra, sostitu\u00ec il governo dei democratici (che chiedevano la guerra a oltranza) con un esecutivo presieduto dal generale Gabriele de Launay. Tale governo, che fu salutato con favore da Cavour e che riprese il controllo di Genova insorta contro la monarchia, fu sostituito (7 maggio 1849) dal primo governo di Massimo d'Azeglio. Di questo nuovo presidente del Consiglio \"Il Risorgimento\" fece sua la visione del Piemonte come roccaforte della libert\u00e0 italiana.\nLe elezioni del 15 luglio 1849 portarono, tuttavia, ad una nuova, bench\u00e9 debole, maggioranza dei democratici. Cavour fu rieletto, ma D'Azeglio convinse Vittorio Emanuele II a sciogliere la Camera dei deputati e il 20 novembre 1849 il Re eman\u00f2 il proclama di Moncalieri, con cui invitava il suo popolo ad eleggere candidati moderati che non fossero a favore di una nuova guerra. Il 9 dicembre fu rieletta l'assemblea che, finalmente, espresse un voto schiacciante a favore della pace. Fra gli eletti figurava di nuovo Cavour che, nel collegio di Torino I, ottenne 307 voti contro i 98 dell'avversario.\nIn quel periodo Camillo Benso si mise in evidenza anche per le sue doti di abile operatore finanziario. Ebbe infatti una parte di primo piano nella fusione della Banca di Genova e della nascente Banca di Torino, che diede vita alla Banca Nazionale degli Stati Sardi.\nDopo il successo elettorale del dicembre 1849 Cavour divenne una delle figure dominanti dell'ambiente politico piemontese e gli venne riconosciuta la funzione di guida della maggioranza moderata che si era costituita.\nForte di questa posizione sostenne che fosse arrivato il tempo delle riforme, favorite dallo Statuto albertino che aveva creato reali prospettive di progresso. Si sarebbe potuto innanzitutto staccare il Piemonte dal fronte cattolico-reazionario che trionfava nel resto d'Italia.\nA tale scopo il primo passo fu la promulgazione delle cosiddette leggi Siccardi (9 aprile e 5 giugno 1850) che abolirono vari privilegi del clero nel Regno di Sardegna e con le quali si apr\u00ec una fase di scontri con la Santa Sede, con episodi gravi sia da parte di D'Azeglio sia da parte di Papa Pio IX. Fra questi ultimi ci fu il rifiuto di impartire l'estrema unzione all'amico di Cavour, Pietro di Santarosa, morto il 5 agosto 1850. A seguito di questo rifiuto Cavour per reazione ottenne l'espulsione da Torino dell'Ordine dei Servi di Maria, nel quale militava il sacerdote che si era rifiutato di impartire il sacramento, influenzando probabilmente anche la decisione di arresto dell'arcivescovo di Torino Luigi Fransoni.\nMinistro del Regno di Sardegna (1850-1852).\nCon la morte dell'amico Santarosa, che ricopriva la carica di ministro dell'Agricoltura e del Commercio, Cavour, forte della parte di primo piano assunta nella battaglia anticlericale e della sua riconosciuta competenza tecnica, fu designato come naturale successore del ministro scomparso.\nLa decisione di nominare Cavour ministro dell'Agricoltura e del Commercio fu presa dal presidente del Consiglio D'Azeglio, convinto da alcuni deputati, assieme a Vittorio Emanuele II, che fu incoraggiato in tal senso da Alfonso La Marmora. Il Conte prest\u00f2 cos\u00ec giuramento l'11 ottobre 1850.\nMinistro dell'Agricoltura e del commercio.\nFra i primi incarichi sostenuti da Camillo Benso ci fu il rinnovo del trattato commerciale con la Francia, improntato all'insegna del libero commercio. L'accordo, che non fu particolarmente vantaggioso per il Piemonte, dovette essere sostenuto da motivazioni politiche per essere approvato, bench\u00e9 Cavour ribadisse che ogni riduzione doganale fosse di per s\u00e9 un beneficio.\nAffrontata la materia dei trattati di commercio, il Conte diede anche l'avvio ai negoziati con il Belgio e la Gran Bretagna. Con entrambi i Paesi ottenne e concesse estese facilitazioni doganali. I due trattati, conclusi il 24 gennaio e il 27 febbraio 1851 rispettivamente, furono il primo atto di vero liberismo commerciale compiuto da Cavour.\nQuesti due accordi, per i quali il Conte ottenne un largo successo parlamentare, aprirono la strada ad una riforma generale dei dazi la cui legge fu promulgata il 14 luglio 1851. Intanto nuovi trattati commerciali erano stati firmati, fra marzo e giugno, con la Grecia, le citt\u00e0 anseatiche, l'Unione doganale tedesca, la Svizzera e i Paesi Bassi. Con 114 voti favorevoli e 23 contrari, la Camera approv\u00f2 perfino un trattato analogo con l'Austria, concludendo quella prima fase della politica doganale di Cavour che realizzava per il Piemonte il passaggio dal protezionismo al libero scambio.\nNello stesso periodo a Cavour fu affidato anche l'incarico di ministro della Marina e, come in situazioni analoghe, egli si distinse per le sue idee innovative entrando in contrasto con gli alti ufficiali di tendenze reazionarie che si opponevano finanche all'introduzione della navigazione a vapore. D'altro canto la truppa era molto indisciplinata e l'intenzione di Cavour sarebbe stata quella di far diventare la Marina sarda un corpo di professionisti come quella del Regno delle Due Sicilie.\nMinistro delle Finanze.\nIntanto, gi\u00e0 dal 19 aprile 1851, Cavour aveva sostituito Giovanni Nigra al Ministero delle Finanze, conservando tutti gli altri incarichi. Il Conte, durante la delicata fase del dibattito parlamentare per l'approvazione dei trattati commerciali con Gran Bretagna e Belgio, aveva annunciato di lasciare il governo se non si fosse abbandonata l'abitudine di affidare ad un deputato (in questo caso Nigra) l'incarico delle Finanze. C'erano stati per questo gravi dissensi fra D'Azeglio e Cavour che, alla fine, aveva ottenuto il ministero.\nD'altra parte il governo di Torino aveva disperato bisogno di liquidi, principalmente per pagare le indennit\u00e0 imposte dagli austriaci dopo la prima guerra di indipendenza e Cavour, per la sua abilit\u00e0 e i suoi contatti sembrava l'uomo giusto per gestire la delicata situazione. Il Regno di Sardegna era gi\u00e0 fortemente indebitato con i Rothschild dalla cui dipendenza il conte voleva sottrarre il Paese e, dopo alcuni tentativi falliti con la \"Bank of Baring\", Cavour ottenne un importante prestito dalla pi\u00f9 piccola \"Bank of Hambro\".\nAssieme a questo del prestito (3,6 milioni di sterline), Camillo Benso ottenne vari altri risultati. Riusc\u00ec a chiarire e sintetizzare la situazione effettiva del bilancio statale che, per quanto precaria, apparve migliore rispetto a quanto si pensasse; fece approvare su tutti gli enti morali laici ed ecclesiastici un'unica imposta del 4% del reddito annuo; ottenne l'imposta delle successioni; dispose per l'aumento di capitale della Banca Nazionale degli Stati Sardi aumentandone l'obbligo delle anticipazioni allo Stato e avvi\u00f2 la collaborazione tra finanza pubblica e iniziativa privata.\nA tale riguardo accolse, nell'agosto 1851, le proposte di aziende britanniche per la realizzazione delle linee ferroviarie Torino-Susa e Torino-Novara, i cui progetti divennero legge il 14 giugno e l'11 luglio 1852 rispettivamente. Concesse all'armatore Raffaele Rubattino la linea di navigazione sovvenzionata fra Genova e la Sardegna, e a gruppi genovesi l'esercizio di miniere e saline in Sardegna. Fino a promuovere grandi progetti come l'istituzione a Genova della Compagnia Transatlantica o come la fondazione della societ\u00e0 Ansaldo, futura fabbrica di locomotive a vapore.\nL'alleanza con il Centrosinistra.\nSpinto ormai dal desiderio di raggiungere la carica di capo del governo e insofferente per la politica di D'Azeglio di alleanza con la destra clericale, Cavour all'inizio del 1852 ebbe l'idea di stringere un'intesa, il cosiddetto \u201cconnubio\u201d, con il Centrosinistra di Urbano Rattazzi. Costui, con i voti convergenti dei deputati guidati da Cavour e di quelli del Centrosinistra, ottenne, l'11 maggio 1852, la presidenza della Camera del Parlamento Subalpino.\nIl presidente del Consiglio D'Azeglio, contrario come Vittorio Emanuele II alla manovra politica di Cavour, diede le dimissioni, ottenendo puntualmente il reincarico dal re. Il governo che ne scatur\u00ec il 21 maggio 1852, assai debole, non comprendeva pi\u00f9 Cavour che D'Azeglio aveva sostituito con Luigi Cibrario.\nIl Conte non si scoraggi\u00f2 e, in preparazione della ripresa della lotta politica, part\u00ec per un viaggio in Europa. Al suo ritorno a Torino, appoggiato dagli uomini del \"connubio\" che rappresentavano ormai il pi\u00f9 moderno liberalismo del Piemonte, forte di un ampio consenso, diveniva il 4 novembre 1852 per la prima volta Presidente del Consiglio dei ministri.\nIn Gran Bretagna e Francia (1852).\nPrima della sua definitiva affermazione, come abbiamo visto, Cavour part\u00ec da Torino il 26 giugno 1852 per un periodo di esperienze all'estero. L'8 luglio era a Londra, dove si interess\u00f2 ai pi\u00f9 recenti progressi dell'industria prendendo contatti con uomini d'affari, agricoltori e industriali, e visitando impianti e arsenali. Rimase nella capitale britannica fino al 5 agosto e part\u00ec poi per un viaggio nel Galles, nell'Inghilterra settentrionale, di cui visit\u00f2 i distretti manifatturieri, e in Scozia. A Londra e nelle loro residenze di campagna ebbe vari incontri con esponenti politici britannici. Vide il ministro degli Esteri Malmesbury, Palmerston, Clarendon, Disraeli, Cobden, Lansdowne e Gladstone.\nColpito dalla grandezza imperiale della Gran Bretagna, Cavour prosegu\u00ec il viaggio e pass\u00f2 La Manica alla volta di Parigi, dove giunse il 29 agosto 1852. Nella capitale francese Luigi Napoleone era presidente della Seconda Repubblica, alla quale dar\u00e0 poi fine proclamandosi (2 dicembre 1852) imperatore.\nL'attenzione del conte, raggiunto a Parigi dall'alleato Rattazzi, si concentr\u00f2 sulla nuova classe dirigente francese, con la quale prese contatti. Entrambi si recarono dal nuovo ministro degli Esteri Drouyn de Lhuys e il 5 settembre pranzarono con il principe presidente Luigi Napoleone traendone gi\u00e0 buone impressioni e grandi auspici per il futuro dell'Italia.\nCavour ripart\u00ec per Torino giungendovi il 16 ottobre 1852, dopo un'assenza di oltre tre mesi.\nIl primo governo Cavour (1852-1855).\nDopo pochi giorni dal ritorno di Cavour a Torino, il 22 ottobre 1852, D'Azeglio, a capo di un debole esecutivo che aveva scelto di continuare una politica anticlericale, diede le dimissioni.\nVittorio Emanuele II, su suggerimento di La Marmora, chiese a Cavour di formare un nuovo governo, a condizione che il Conte negoziasse con lo Stato Pontificio le questioni rimaste aperte, prima fra tutte quella dell'introduzione in Piemonte del matrimonio civile. Cavour rispose che non avrebbe potuto cedere di fronte al papa e indic\u00f2 in Cesare Balbo il successore di D'Azeglio. Balbo non trov\u00f2 l'accordo con l'esponente di destra Revel e il Re fu costretto a tornare da Cavour. Costui accett\u00f2 allora di formare il nuovo governo il 2 novembre 1852, promettendo di far seguire alla legge del matrimonio civile il suo normale percorso parlamentare (senza porre cio\u00e8 la fiducia).\nCostituito il suo primo governo due giorni dopo, Cavour si adoper\u00f2 con passione a favore del matrimonio civile che per\u00f2 fu respinto al Senato costringendo il Conte a rinunciarvi.\nIntanto il movimento repubblicano che faceva capo a Giuseppe Mazzini non smetteva di preoccupare Cavour: il 6 febbraio 1853 una sommossa scoppi\u00f2 contro gli austriaci a Milano e il conte, temendo l'allargarsi del fenomeno al Piemonte, fece arrestare diversi mazziniani (fra cui Francesco Crispi). Tale decisione gli attir\u00f2 l'ostilit\u00e0 della Sinistra, specie quando gli austriaci lo ringraziarono per gli arresti.\nQuando per\u00f2, il 13 febbraio, il governo di Vienna stabil\u00ec la confisca delle propriet\u00e0 dei rifugiati lombardi in Piemonte, Cavour protest\u00f2 energicamente, richiamando l'ambasciatore sardo.\nLe riforme della finanza e della giustizia.\nObiettivo principale del primo governo Cavour fu la restaurazione finanziaria del Paese. Per raggiungere il pareggio il conte prese varie iniziative: innanzi tutto fu costretto a ricorrere ai banchieri Rothschild poi, richiamandosi al sistema francese, sostitu\u00ec alla dichiarazione dei redditi l'accertamento giudiziario, fece massicci interventi nel settore delle concessioni demaniali e dei servizi pubblici, e riprese la politica dello sviluppo degli istituti di credito.\nD'altro canto il governo effettu\u00f2 grandi investimenti nel settore delle ferrovie, proprio quando, grazie alla riforma doganale, le esportazioni stavano avendo un aumento considerevole. Ci furono tuttavia notevoli resistenze ad introdurre nuove imposte fondiarie e, in generale, nuove tasse che colpissero il ceto di cui era composto il parlamento.\nCavour, in effetti, non riusc\u00ec mai a realizzare le condizioni politiche che consentissero una base finanziaria adeguata alle sue iniziative.\nIl 19 dicembre 1853, si parl\u00f2 di \"quasi restaurate finanze\", bench\u00e9 la situazione fosse pi\u00f9 seria di quanto annunciato, anche per la crisi internazionale che precedette la guerra di Crimea. Cavour di conseguenza si accord\u00f2 ancora con i Rothschild per un prestito, ma riusc\u00ec anche a collocare presso il pubblico dei risparmiatori, con un netto successo politico e finanziario, una buona parte del debito contratto.\nA Camillo Benso d'altronde non mancava il consenso politico. Alle elezioni dell'8 dicembre 1853 furono eletti 130 candidati dell'area governativa, 52 della Sinistra e 22 della Destra. Nonostante ci\u00f2, per replicare all'elezione di importanti politici avversari il Conte svilupp\u00f2 un'offensiva politica sull'ordinamento giudiziario che la crisi economica non gli permetteva di concentrare altrove. Fu deciso, anche per recuperare parte della Sinistra, di riprendere la politica anticlericale.\nA tale riguardo il ministro della Giustizia Urbano Rattazzi, all'apertura della V legislatura present\u00f2 una proposta di legge sulla modifica del codice penale. il nucleo della proposta consisteva in nuove pene previste per i sacerdoti che, abusando del loro ministero, avessero censurato le leggi e le istituzioni dello Stato. La norma fu approvata alla Camera a larga maggioranza (raccogliendo molti voti a Sinistra) e, con maggiore difficolt\u00e0, anche al Senato.\nFurono successivamente adottate modifiche anche al codice di procedura penale e fu ultimato il percorso per l'approvazione del codice di procedura civile.\nL'intervento nella guerra di Crimea.\nNel 1853 si svilupp\u00f2 una crisi europea scaturita da una disputa religiosa fra la Francia e la Russia sul controllo dei luoghi santi nel territorio dell'Impero ottomano. L'atteggiamento russo provoc\u00f2 l'ostilit\u00e0 anche del governo inglese che sospettava che lo Zar volesse conquistare Costantinopoli e interrompere la via terrestre per l'India britannica.\nIl 1\u00ba novembre 1853 la Russia dichiar\u00f2 guerra all'Impero ottomano, che aveva accettato la linea francese, aprendo quella che sar\u00e0 chiamata la guerra di Crimea. Conseguentemente, il 28 marzo 1854 la Gran Bretagna e la Francia dichiararono guerra alla Russia. La questione, per le opportunit\u00e0 politiche che potevano presentarsi, cominci\u00f2 ad interessare Cavour. Egli infatti, nell'aprile 1854, rispose alle richieste dell'ambasciatore inglese James Hudson affermando che il Regno di Sardegna sarebbe intervenuto nella guerra se anche l'Austria avesse attaccato la Russia, di modo da non esporre il Piemonte all'esercito asburgico.\nLa soddisfazione degli inglesi fu evidente, ma per tutta l'estate del 1854 l'Austria rimase neutrale. Infine, il 29 novembre 1854, il ministro degli Esteri britannico Clarendon scrisse ad Hudson chiedendogli di fare di tutto per assicurarsi un corpo di spedizione piemontese. Un incitamento superfluo, poich\u00e9 Cavour era gi\u00e0 arrivato alla conclusione che le richieste inglesi e quelle francesi, queste ultime fatte all'inizio della crisi a Vittorio Emanuele II, dovevano essere soddisfatte. Il Conte decise quindi per l'intervento sollevando le perplessit\u00e0 del ministro della Guerra La Marmora e del ministro degli Esteri Giuseppe Dabormida che si dimise.\nAssumendo anche la carica di ministro degli Esteri, Cavour, il 26 gennaio 1855, firm\u00f2 l'adesione finale del Regno di Sardegna al trattato anglo-francese. Il Piemonte avrebbe fornito 15.000 uomini e le potenze alleate avrebbero garantito l'integrit\u00e0 del Regno di Sardegna da un eventuale attacco austriaco. Il 4 marzo 1855, Cavour dichiar\u00f2 guerra alla Russia e il 25 aprile il contingente piemontese salp\u00f2 da La Spezia per la Crimea dove arriv\u00f2 ai primi di maggio. Il Piemonte avrebbe raccolto i benefici della spedizione con la seconda guerra di indipendenza, quattro anni dopo.\nLa legge sui conventi: la Crisi Calabiana.\nCon l'intento di avvicinarsi alla Sinistra e ostacolare la Destra conservatrice che andava guadagnando terreno a causa della crisi economica, il governo Cavour il 28 novembre 1854 present\u00f2 alla Camera la legge sui conventi. La norma, nell'ottica del liberalismo anticlericale, prevedeva la soppressione degli ordini religiosi non dediti all'insegnamento o all'assistenza dei malati. Durante il dibattito parlamentare vennero attaccati, anche da Cavour, soprattutto gli ordini mendicanti come nocivi alla moralit\u00e0 del Paese e contrari alla moderna etica del lavoro.\nLa forte maggioranza alla Camera del Conte dovette affrontare l'opposizione del clero, del Re e soprattutto del Senato che in prima istanza bocci\u00f2 la legge. Cavour allora si dimise (27 aprile 1855) aprendo una crisi politica chiamata crisi Calabiana dal nome del vescovo di Casale Luigi Nazari di Calabiana, senatore e avversario del progetto di legge.\nIl secondo governo Cavour (1855-1859).\nLa legge sui conventi: l'approvazione.\nDopo qualche giorno dalle dimissioni, vista l'impossibilit\u00e0 a formare un nuovo esecutivo, il 4 maggio 1855, Cavour fu reintegrato dal Re nella carica di presidente del Consiglio. Al termine di giorni di discussioni nei quali Cavour ribad\u00ec che \u00abla societ\u00e0 attuale ha per base economica il lavoro\u00bb, la legge fu approvata con un emendamento che lasciava i religiosi nei conventi fino all'estinzione naturale delle loro comunit\u00e0. A seguito dell'approvazione della legge sui conventi, il 26 luglio 1855 Papa Pio IX eman\u00f2 la scomunica contro coloro che avevano proposto, approvato e ratificato il provvedimento, Cavour e Vittorio Emanuele II compresi.\nIl Congresso di Parigi e la politica estera successiva.\nLa guerra di Crimea, vittoriosa per gli alleati, ebbe fine nel 1856 con il Congresso di Parigi al quale partecip\u00f2 anche l'Austria.\nCavour non ottenne compensi territoriali per la partecipazione al conflitto, ma una seduta fu dedicata espressamente a discutere il problema italiano. In questa occasione, l'8 aprile, il ministro degli Esteri britannico Clarendon attacc\u00f2 pesantemente la politica illiberale sia dello Stato Pontificio, sia del Regno delle due Sicilie, sollevando le proteste del ministro austriaco Buol.\nBen pi\u00f9 moderato, lo stesso giorno, fu il successivo intervento di Cavour, incentrato sulla denuncia della permanenza delle truppe austriache nella Romagna pontificia.\nFatto sta che per la prima volta la questione italiana venne considerata a livello europeo come una situazione che richiedeva modifiche a fronte di legittime rimostranze della popolazione.\nFra Gran Bretagna, Francia e Piemonte i rapporti si confermarono ottimi. Tornato a Torino, per l'esito ottenuto a Parigi, Cavour, il 29 aprile 1856, ottenne la pi\u00f9 alta onorificenza concessa da Casa Savoia: il collare dell'Annunziata. Quello stesso congresso, tuttavia, avrebbe portato il Conte a prendere importanti decisioni, tali da dover fare una scelta: con la Francia o con la Gran Bretagna.\nSi apr\u00ec infatti, a seguito delle decisioni di Parigi, la questione dei due Principati danubiani. La Moldavia e la Valacchia secondo Gran Bretagna, Austria e Turchia avrebbero dovuto rimanere divise e sotto il controllo ottomano. Per Francia, Prussia e Russia, invece, si sarebbero dovute unire (nella futura Romania) e costituirsi come Stato indipendente. Quest'ultimo particolare richiam\u00f2 l'attenzione di Cavour e il Regno di Sardegna, con l'ambasciatore Villamarina, si schier\u00f2 per l'unificazione.\nLa reazione della Gran Bretagna contro la posizione assunta dal Piemonte fu molto aspra. Ma Cavour aveva gi\u00e0 deciso: fra il dinamismo della politica francese e il conservatorismo di quella britannica, il Conte aveva scelto la Francia.\nD'altra parte l'Austria andava sempre pi\u00f9 isolandosi e a consolidare il fenomeno contribu\u00ec un episodio che il Conte seppe sfruttare. Il 10 febbraio 1857 il governo di Vienna accus\u00f2 la stampa piemontese di fomentare la rivolta contro l'Austria e il governo Cavour di correit\u00e0. Il conte respinse ogni accusa e il 22 marzo Buol richiam\u00f2 il suo ambasciatore, seguito il giorno dopo da un'analoga misura del Piemonte. Accadde cos\u00ec che l'Austria elev\u00f2 una questione di stampa a motivo della rottura delle relazioni con il piccolo Regno di Sardegna, esponendosi ai giudizi negativi di tutta la diplomazia europea, compresa quella inglese, mentre in Italia si animavano maggiormente le simpatie per il Piemonte.\nIl miglioramento dell'economia e il calo dei consensi.\nA partire dal 1855 si registr\u00f2 un miglioramento delle condizioni economiche del Piemonte, grazie al buon raccolto cerealicolo e alla riduzione del deficit della bilancia commerciale. Incoraggiato da questi risultati, Cavour rilanci\u00f2 la politica ferroviaria dando il via, tra l'altro, nel 1857, ai lavori del traforo del Fr\u00e9jus.\nIl 16 luglio 1857 venne dichiarata anticipatamente la chiusura della V Legislatura, in una situazione che, nonostante il miglioramento dell'economia, si presentava sfavorevole a Cavour. Si era diffuso, infatti, un malcontento generato dall'accresciuto carico fiscale, dai sacrifici fatti per la guerra di Crimea e dalla mobilitazione antigovernativa del mondo cattolico. Il risultato fu che alle elezioni del 15 novembre 1857 il centro liberale di Cavour conquist\u00f2 90 seggi (rispetto ai 130 della precedente legislatura), la destra 75 (rispetto ai 22) e la sinistra 21 (rispetto ai 52). Il successo clericale super\u00f2 le pi\u00f9 pessimistiche previsioni di area governativa. Cavour decise tuttavia di rimanere al suo posto, mentre la stampa liberale si scagliava contro la destra denunciando pressioni improprie del clero sugli elettori. Ci fu per questo una verifica parlamentare e per alcuni seggi assegnati vennero ripetute le elezioni. La tendenza si invert\u00ec: il centro liberale pass\u00f2 a 105 seggi e la destra a 60.\nLo scossone politico provoc\u00f2 comunque il sacrificio di Rattazzi, in precedenza passato agli Interni. Costui, soprattutto, era inviso alla Francia per non essere riuscito ad arrestare Mazzini giudicato pericoloso per la vita di Napoleone III. Rattazzi il 13 gennaio 1858 si dimise e Cavour assunse l\"'interim\" dell'Interno.\nI piani contro l'Austria e l'annessione della Lombardia.\nSuscitata l'attenzione sull'Italia con il Congresso di Parigi, per sfruttarla a fini politici si rivel\u00f2 necessario l'appoggio della Francia di Napoleone III. Costui, conservatore in politica interna, era sostenitore di una politica estera di grandezza.\nDopo una lunga serie di trattative, funestate dall'attentato di Felice Orsini allo stesso imperatore dei francesi, si arriv\u00f2, nel luglio 1858, agli accordi segreti di Plombi\u00e8res fra Cavour e Napoleone III.\nTale intesa verbale prevedeva che, dopo una guerra che si auspicava vittoriosa contro l'Austria, la penisola italiana sarebbe stata divisa in quattro stati principali legati in una confederazione presieduta dal papa: il Regno dell'Alta Italia sotto la guida di Vittorio Emanuele II; il Regno dell'Italia centrale; lo Stato Pontificio limitato a Roma e al territorio circostante; e il Regno delle Due Sicilie. Firenze e Napoli, avvenimenti locali permettendo, sarebbero passate nella sfera d'influenza francese.\nGli accordi di Plombi\u00e8res furono ratificati l'anno successivo dall'alleanza sardo-francese, secondo la quale in caso di attacco militare provocato da Vienna, la Francia sarebbe intervenuta in difesa del Regno di Sardegna con il compito di liberare dal dominio austriaco il Lombardo-Veneto e cederlo al Piemonte. In compenso la Francia avrebbe ricevuto i territori di Nizza e della Savoia, quest'ultima origine della dinastia sabauda e, come tale, cara a Vittorio Emanuele II.\nDopo la firma dell'alleanza, Cavour escogit\u00f2 una serie di provocazioni militari al confine con l'Austria che, allarmata, gli lanci\u00f2 un ultimatum chiedendogli di smobilitare l'esercito. Il Conte rifiut\u00f2 e l'Austria apr\u00ec le ostilit\u00e0 contro il Piemonte il 26 aprile 1859, facendo scattare le condizioni dell'alleanza sardo-francese. Era la seconda guerra di indipendenza.\nMa i movimenti minacciosi dell'esercito prussiano convinsero Napoleone III, quasi con un atto unilaterale, a firmare un armistizio con l'Austria a Villafranca l'11 luglio 1859, poi ratificato dalla Pace di Zurigo, stipulata l'11 novembre. Le clausole del trattato prevedevano che a Vittorio Emanuele II sarebbe andata la sola Lombardia e che per il resto tutto sarebbe tornato come prima.\nCavour, deluso e amareggiato dalle condizioni dell'armistizio, dopo accese discussioni con Napoleone III e Vittorio Emanuele, decise di dare le dimissioni da presidente del Consiglio, provocando la caduta del governo da lui guidato il 12 luglio 1859.\nIl terzo governo Cavour (1860-1861).\nNizza e Savoia per Modena, Parma, Romagna e Toscana.\nGi\u00e0 durante la guerra i governi e le forze armate dei piccoli Stati italiani dell'Italia centro-settentrionale e della Romagna pontificia abbandonarono i loro posti e dovunque si installarono autorit\u00e0 provvisorie filo-sabaude. Dopo la Pace di Zurigo, tuttavia, si giunse ad una fase di stallo, poich\u00e9 i governi provvisori si rifiutavano di restituire il potere ai vecchi regnanti (cos\u00ec come previsto dal trattato di pace) e il governo di La Marmora non aveva il coraggio di proclamare le annessioni dei territori al Regno di Sardegna. Il 22 dicembre 1859 Vittorio Emanuele II si rassegn\u00f2, cos\u00ec, a richiamare Cavour che nel frattempo aveva ispirato la creazione del partito di Unione Liberale.\nIl Conte, rientrato alla presidenza del Consiglio dei Ministri il 21 gennaio 1860, si trov\u00f2 in breve di fronte ad una proposta francese di soluzione della questione dei territori liberati: annessione al Piemonte dei ducati di Parma e Modena, controllo sabaudo della Romagna pontificia, regno separato in Toscana sotto la guida di un esponente di Casa Savoia e cessione di Nizza e Savoia alla Francia. In caso di rifiuto della proposta il Piemonte avrebbe dovuto affrontare da solo la situazione di fronte all'Austria, \"a suo rischio e pericolo\".\nRispetto agli accordi dell'alleanza sardo-francese questa proposta di soluzione sostituiva per il Piemonte l'annessione del Veneto che non si era potuto liberare dall'occupazione austriaca. Stabilita, di fatto, l'annessione di Parma, Modena e Romagna, Cavour, forte dell'appoggio della Gran Bretagna, sfid\u00f2 la Francia sulla Toscana, organizzando delle votazioni locali sull'alternativa fra l'unione al Piemonte e la formazione di un nuovo Stato. Il plebiscito si tenne l'11 e il 12 marzo 1860, con risultati che legittimarono l'annessione della Toscana al Regno di Sardegna.\nIl governo francese reag\u00ec con grande irritazione sollecitando la cessione della Savoia e di Nizza che avvenne con la firma del Trattato di Torino il 24 marzo 1860. In cambio di queste due province il Regno di Sardegna acquis\u00ec, oltre alla Lombardia, anche l'attuale Emilia-Romagna e la Toscana trasformandosi in una nazione assai pi\u00f9 omogenea.\nDi fronte all'Impresa dei Mille.\nCavour era al corrente che la Sinistra non aveva abbandonato l'idea di una spedizione in Italia meridionale e che Garibaldi, circondato da personaggi repubblicani e rivoluzionari, era in contatto a tale scopo con Vittorio Emanuele II. Il Conte considerava rischiosa l'iniziativa alla quale si sarebbe decisamente opposto, ma il suo prestigio era stato scosso dalla cessione di Nizza e Savoia e non si sentiva abbastanza forte.\nCavour riusc\u00ec, comunque, attraverso Giuseppe La Farina a seguire le fasi preparatorie dell'Impresa dei Mille, la cui partenza da Quarto fu meticolosamente sorvegliata dalle autorit\u00e0 piemontesi. Ad alcune voci sulle intenzioni di Garibaldi di sbarcare nello Stato Pontificio, il Conte, preoccupatissimo per la eventuale reazione della Francia, alleata del Papa, dispose il 10 maggio 1860 l'invio di una nave nelle acque della Toscana \"per arrestarvi Garibaldi\".\nIl generale invece punt\u00f2 a Sud e dopo il suo sbarco a Marsala (11 maggio 1860) Cavour lo fece raggiungere e controllare (per quanto possibile) da La Farina. In campo internazionale, intanto, alcune potenze straniere, intuendo la complicit\u00e0 di Vittorio Emanuele II nell'impresa, protestarono con il governo di Torino che pot\u00e9 affrontare con una certa tranquillit\u00e0 la situazione data la grave crisi finanziaria dell'Austria, in cui era anche ripresa la rivoluzione ungherese.\nNapoleone III, d'altra parte, si attiv\u00f2 subito nel ruolo di mediatore e, per la pace fra garibaldini ed esercito napoletano, propose a Cavour l'autonomia della Sicilia, la promulgazione della costituzione a Napoli e a Palermo e l'alleanza fra Regno di Sardegna e Regno delle due Sicilie. Immediatamente il regime borbonico si adegu\u00f2 alla proposta francese instaurando un governo liberale e proclamando la costituzione. Tale situazione mise in grave difficolt\u00e0 Cavour per il quale l'alleanza era irrealizzabile. Nello stesso tempo non poteva scontentare Francia e Gran Bretagna che premevano almeno per una tregua.\nIl governo piemontese decise allora che il Re avrebbe inviato un messaggio a Garibaldi con il quale gli si intimava di non attraversare lo stretto di Messina. Il 22 luglio 1860 Vittorio Emanuele II invi\u00f2 s\u00ec la lettera voluta da Cavour, ma la fece seguire da un messaggio personale nel quale smentiva la lettera ufficiale.\nGaribaldi a Napoli.\nIl 6 agosto 1860 il conte di Cavour inform\u00f2 i delegati del Regno delle due Sicilie del rifiuto di Garibaldi di concedere la tregua dichiarando esauriti i mezzi di conciliazione e rinviando ad un futuro incerto i negoziati per l'alleanza.\nNegli stessi giorni il Conte, nel timore di far precipitare i rapporti con la Francia, svent\u00f2 una spedizione militare di Mazzini che dalla Toscana doveva muovere contro lo Stato Pontificio. A seguito di questi avvenimenti, Cavour si prepar\u00f2 a fare tutti i suoi sforzi per impedire che il movimento per l'unit\u00e0 d'Italia diventasse rivoluzionario. In questa ottica cerc\u00f2, nonostante il parere sfavorevole del suo ambasciatore a Napoli Villamarina, di prevenire Garibaldi nella capitale borbonica organizzando una spedizione clandestina di armi per una rivolta filopiemontese che non si pot\u00e9 realizzare. Garibaldi entr\u00f2 trionfalmente a Napoli il 7 settembre 1860 fugando, per l'amicizia che serbava a Vittorio Emanuele II, i timori di Cavour.\nL'invasione piemontese di Marche e Umbria.\nFallito il progetto di un successo dei moderati a Napoli, il Conte per ridare a Casa Savoia una parte attiva nel movimento nazionale, decise l'invasione delle Marche e dell'Umbria pontificie. Ci\u00f2 avrebbe allontanato il pericolo di un'avanzata di Garibaldi su Roma. Bisognava per\u00f2 preparare Napoleone III agli avvenimenti e convincerlo che l'invasione piemontese dello Stato Pontificio sarebbe stato il male minore. Per la delicata missione diplomatica il Conte scelse Farini e Cialdini. L'incontro fra costoro e l'imperatore francese avvenne a Chamb\u00e9ry il 28 agosto 1860, ma su ci\u00f2 che in quel colloquio si disse resta molta incertezza e sul consenso francese, riportato dalla tesi italiana, \u00e8 possibile che si sia determinato un equivoco. In buona sostanza Napoleone III toller\u00f2 l'invasione piemontese delle Marche e dell'Umbria cercando di rovesciare sul governo di Torino l'impopolarit\u00e0 di un'azione controrivoluzionaria. E appunto questo era ci\u00f2 che Cavour voleva evitare. Le truppe piemontesi non si dovevano scontrare con Garibaldi in marcia su Roma, ma prevenirlo e fermarlo con un intervento giustificabile in nome della causa nazionale italiana. Anche il timore di un attacco austriaco al Piemonte, tuttavia, fece precipitare gli eventi e Cavour intim\u00f2 allo Stato pontificio di licenziare i militari stranieri con un ultimatum a cui segu\u00ec l'11 settembre, prima ancora che giungesse la risposta negativa del cardinale Antonelli, la violazione dei confini dello Stato della Chiesa. La Francia ufficialmente reag\u00ec in difesa del Papa, e anche lo zar Alessandro II ritir\u00f2 il suo rappresentante a Torino, ma non ci furono effetti pratici.\nIntanto la crisi con Garibaldi si era improvvisamente aggravata, poich\u00e9 quest'ultimo aveva proclamato il 10 che avrebbe consegnato al Re i territori da lui conquistati solo dopo aver occupato Roma. L'annuncio aveva anche ottenuto il plauso di Mazzini. Ma il successo piemontese nella battaglia di Castelfidardo contro i pontifici del 18 e il conferimento al governo di un prestito di 150 milioni per le spese militari, ridiedero forza e fiducia a Cavour, mentre Garibaldi, pur vittorioso nella battaglia del Volturno, esauriva la sua spinta verso Roma.\nL'annessione del Sud, delle Marche e dell'Umbria.\nA questo punto, il \"prodittatore\" Giorgio Pallavicino Trivulzio, venendo incontro ai desideri del Conte, indisse a Napoli il plebiscito per l'annessione immediata al Regno sabaudo, seguito da una stessa iniziativa del suo omologo Antonio Mordini a Palermo. Le votazioni si tennero il 21 ottobre 1860, sancendo l'unione del Regno delle due Sicilie a quello di Sardegna.\nAll'inizio dello stesso mese di ottobre Cavour si era cos\u00ec espresso: \nIl 4 e il 5 novembre 1860 anche in Umbria e nelle Marche si votava e si decideva per l'unione allo Stato sabaudo.\nI rapporti fra Stato e Chiesa.\nFermati i disegni di Garibaldi su Roma, a Cavour restava ora il problema di decidere su cosa fare di ci\u00f2 che rimaneva dello Stato Pontificio (approssimativamente il Lazio attuale), tenendo conto che un attacco a Roma sarebbe stato fatale per le relazioni con la Francia.\nIl progetto del Conte, avviato dal novembre 1860 e perseguito fino alla sua morte, fu quello di proporre al Papa la rinuncia al potere temporale in cambio della rinuncia da parte dello Stato al corrispettivo, ovvero il giurisdizionalismo. Si sarebbe perci\u00f2 adottato il principio di \"Libera Chiesa in libero Stato\", celebre motto pronunciato nel discorso del 27 marzo 1861 sebbene gi\u00e0 coniato in precedenza da Charles de Montalembert, ma le trattative naufragarono sulla fondamentale intransigenza di Pio IX.\nIl governo Cavour del Regno d'Italia (1861).\nDal 27 gennaio al 3 febbraio 1861 si tennero le elezioni per il primo Parlamento italiano unitario. Oltre 300 dei 443 seggi della nuova Camera andarono alla maggioranza governativa. L'opposizione ne conquist\u00f2 un centinaio, ma fra loro non comparivano rappresentanti della Destra, poich\u00e9 i clericali avevano aderito all'invito di non eleggere e di non farsi eleggere in un Parlamento che aveva leso i diritti del pontefice.\nIl 18 febbraio venne inaugurata la nuova sessione, nella quale sedettero per la prima volta rappresentanti piemontesi, lombardi, siciliani, toscani, emiliani, romagnoli e napoletani insieme. Il 17 marzo il Parlamento proclam\u00f2 il Regno d'Italia e Vittorio Emanuele II suo re.\nIl 22 marzo Cavour veniva confermato alla guida del governo, dopo che il Re aveva dovuto rinunciare a Ricasoli. Il Conte, che tenne per s\u00e9 anche gli Esteri e la Marina, il 25 afferm\u00f2 in parlamento che Roma sarebbe dovuta diventare capitale d'Italia.\nLo scontro con Garibaldi.\nL'episodio pi\u00f9 tumultuoso della vita politica di Cavour, se si esclude l'incidente con Vittorio Emanuele II dopo l'armistizio di Villafranca, fu il suo scontro con Garibaldi dell'aprile 1861.\nOggetto del contendere: l'esercito di volontari garibaldini del Sud, del quale Cavour volle evitare il trasferimento al nord nel timore che venisse influenzato dai radicali. Il 16 gennaio 1861 fu quindi decretato lo scioglimento dell'Esercito meridionale. Su questa decisione, che provoc\u00f2 le vibrate proteste del comandante del Corpo Giuseppe Sirtori, Cavour fu irremovibile.\nIn difesa del suo esercito, il 18 aprile 1861 Garibaldi pronunci\u00f2 un memorabile discorso alla Camera, accusando \u00abla fredda e nemica mano di questo Ministero [Cavour]\u00bb di aver voluto provocare una \u00abguerra fratricida\u00bb. Il Conte reag\u00ec con violenza, chiedendo, invano, al presidente della Camera Rattazzi di richiamare all'ordine il generale. La seduta fu sospesa e Nino Bixio tent\u00f2 nei giorni successivi una riconciliazione, che non si comp\u00ec mai del tutto.\nGli ultimi giorni.\nIl 29 maggio 1861 Cavour ebbe un malore, attribuito dal suo medico curante a una delle crisi malariche che lo colpivano periodicamente da quando - in giovent\u00f9 - aveva contratto la malaria nelle risaie di famiglia del vercellese. In questa occasione tutte le cure praticate non ebbero effetto, tanto che il 5 giugno venne fatto chiamare un sacerdote francescano suo amico, padre Giacomo da Poirino, al secolo Luigi Marocco (1808-1885), parroco di Santa Maria degli Angeli, chiesa nella quale si sarebbero poi svolte le esequie.\nCostui, come gli aveva promesso gi\u00e0 da cinque anni, lo confess\u00f2 e gli somministr\u00f2 l'estrema unzione, ignorando sia la scomunica, che il conte aveva subito nel 1855, sia il fatto che Cavour non aveva ritrattato le sue scelte anticlericali.\nPer questo motivo padre Giacomo, dopo aver riferito i fatti alle autorit\u00e0 religiose, fu richiamato a Roma, gli fu tolta la parrocchia e gli fu interdetto l'esercizio del ministero della confessione, al quale venne per\u00f2 riammesso nel 1881 da papa Leone XIII.\nSubito dopo il colloquio con padre Giacomo, Cavour chiese di parlare con Luigi Carlo Farini, al quale, come rivela la nipote Giuseppina, confid\u00f2 a futura memoria: \u00abMi ha confessato ed ho ricevuto l'assoluzione, pi\u00f9 tardi mi comunicher\u00f2. Voglio che si sappia; voglio che il buon popolo di Torino sappia che io muoio da buon cristiano. Sono tranquillo e non ho mai fatto male a nessuno\u00bb.\nNel 2011 \u00e8 stata ritrovata una missiva di padre Giacomo a [[Pio IX]], nella quale il frate racconta che Cavour aveva dichiarato che \u00abintendeva di morire da vero e sincero cattolico\u00bb. Per cui il confessore, \u00abincalzato dalla gravit\u00e0 del male che a gran passi il portava a morte\u00bb, la mattina del 5 giugno concesse il sacramento. Scrisse anche che \u00abnel corso della sua gravissima malattia\u00bb, Cavour \u00abera ad intervalli soggetto ad alienazione di mente\u00bb. Il frate chiude quindi la lettera di scuse ribadendo di \u00abaver fatto, quanto era in s\u00e9, il suo officio\u00bb.\nVerso le nove giunse al suo capezzale il Re. Nonostante la febbre, il Conte riconobbe Vittorio Emanuele, ma tuttavia non riusc\u00ec ad articolare un discorso molto coerente: \u00abOh sire! Io ho molte cose da comunicare a Vostra Maest\u00e0, molte carte da mostrarle: ma son troppo ammalato; mi sar\u00e0 impossibile di recarmi a visitare la Vostra Maest\u00e0; ma io le mander\u00f2 Farini domani, che le parler\u00e0 di tutto in particolare. Vostra Maest\u00e0 ha ella ricevuta da Parigi la lettera che aspettava? L'Imperatore \u00e8 molto buono per noi ora, s\u00ec, molto buono. E i nostri poveri Napoletani cos\u00ec intelligenti! Ve ne sono che hanno molto ingegno, ma ve ne sono altres\u00ec che sono molto corrotti. Questi bisogna lavarli. Sire, s\u00ec, s\u00ec, si lavi, si lavi! Niente stato d'assedio, nessun mezzo di governo assoluto. Tutti sono buoni a governare con lo stato d'assedio [...] Garibaldi \u00e8 un galantuomo, io non gli voglio alcun male. Egli vuole andare a Roma e a Venezia, e anch'io: nessuno ne ha pi\u00f9 fretta di noi. Quanto all'Istria e al Tirolo \u00e8 un'altra cosa. Sar\u00e0 il lavoro di un'altra generazione. Noi abbiamo fatto abbastanza noialtri: abbiamo fatto l'Italia, s\u00ec l'Italia, e la cosa va...\u00bb\nSecondo l'amico Michelangelo Castelli, le ultime parole del Conte furono: \u00abL'Italia \u00e8 fatta - tutto \u00e8 salvo\u00bb, cos\u00ec come le intese al capezzale [[Luigi Carlo Farini]]. Il 6 giugno 1861, a meno di tre mesi dalla [[proclamazione del Regno d'Italia]], Cavour moriva cos\u00ec a Torino nel [[Palazzo Benso di Cavour|palazzo di famiglia]]. La sua fine suscit\u00f2 immenso cordoglio, anche perch\u00e9 del tutto inattesa, e ai funerali vi fu straordinaria partecipazione.\nA Cavour succedette come presidente del Consiglio [[Bettino Ricasoli]].\nIn memoria di Cavour.\n[[File:2 euro Cavour.jpg|thumb|left|upright=0.8|La [[2 euro commemorativi emessi nel 2010|moneta da 2 euro commemorativa]] emessa in occasione del 200\u00ba anniversario della nascita]]\n[[File:CavourGE.jpg|thumb|upright=0.8|Targa posta al 2 rue des Granges a Ginevra in ricordo delle vacanze giovanili di Cavour]]\nCavour nell'agiografia postunitaria dall'anno della sua morte fu ritenuto il \"Padre della Patria\" da un illustre personaggio come [[Giuseppe Verdi]], che lo defin\u00ec \"il vero padre della patria\" e dal politico liberale, senatore del Regno, [[Nicomede Bianchi]], che lo defin\u00ec \"il buono e generoso padre della patria nascente\".\nIl Conte \u00e8 stato ricordato in vari modi. Due citt\u00e0 italiane hanno aggiunto il suo nome a quello originario: [[Grinzane Cavour]], di cui Camillo Benso fu sindaco, e [[Sogliano Cavour]] per celebrare l'unit\u00e0 nazionale. Gli sono state dedicate innumerevoli vie e piazze e numerose statue.\nDiverse le targhe ricordo, anche al di fuori dei confini italiani, come ad esempio quella posta a [[San Bernardino (Mesocco)|San Bernardino]] (frazione di [[Mesocco]], nel [[Cantone dei Grigioni]]), che ricorda il passaggio dello statista il 27 luglio 1858, dopo gli [[accordi di Plombi\u00e8res]] con Napoleone III.\nNel [[2010]], in occasione del 200\u00ba anniversario della sua nascita, \u00e8 stata coniata dalla zecca italiana una moneta da [[2 euro commemorativi emessi nel 2010|2 euro commemorativa]] che lo raffigura.\nLa tomba di Cavour si trova a [[Santena]] e consiste in un semplice loculo posto nella cripta sotto la cappella di famiglia nella chiesa dei SS. Pietro e Paolo; l'accesso avviene tuttavia dall'esterno della chiesa (piazza Visconti Venosta, su cui si affaccia anche la facciata secondaria della Villa Cavour). Lo statista \u00e8 sepolto per sua espressa volont\u00e0 accanto all'amato nipote Augusto Benso di Cavour, figlio di suo fratello [[Gustavo Benso di Cavour|Gustavo]] e morto a 20 anni nella [[battaglia di Goito]]. La cripta \u00e8 stata dichiarata monumento nazionale nel 1911.\nLa [[Conte di Cavour (nave da battaglia)|nave da battaglia Conte di Cavour]] e la portaerei [[Cavour (C 550)]] sono state cos\u00ec chiamate in suo onore.\nA Cavour furono dedicate delle caramelle di liquirizia aromatizzate alla violetta: le cosiddette \"s\u00e9nateurs\".\nLo storico [[Caff\u00e8 Confetteria Al Bicerin dal 1763]] ricorda Cavour come suo cliente fidato (uno dei tavolini al suo interno viene segnalato come abituale del conte).\nControversie.\nIl conflitto con Mazzini.\n[[File:Lama, Domenico (1823-1890) - Giuseppe Mazzini.jpg|thumb|left|upright=0.8|[[Giuseppe Mazzini]], di cui Cavour combatteva le idee repubblicane.]]\n[[Giuseppe Mazzini]], che dopo la sua attivit\u00e0 cospirativa degli anni 1827-1830 fu esiliato dal governo piemontese a Ginevra, fu uno strenuo oppositore della [[guerra di Crimea]], che cost\u00f2 un'ingente perdita di soldati. Egli rivolse un appello ai militari in partenza per il conflitto:\nQuando nel 1858, Napoleone III scamp\u00f2 all'attentato teso da [[Felice Orsini]] e [[Giovanni Andrea Pieri]], il governo di Torino incolp\u00f2 Mazzini (Cavour lo avrebbe definito \u00abil capo di un'orda di fanatici assassini\u00bb oltrech\u00e9 \u00abun nemico pericoloso quanto l'Austria\u00bb), poich\u00e9 i due attentatori avevano militato nel suo [[Partito d'Azione (1853-1867)|Partito d'Azione]].\nSecondo [[Denis Mack Smith]], Cavour aveva in passato finanziato i due rivoluzionari a causa della loro rottura con Mazzini e, dopo l'attentato a Napoleone III e la conseguente condanna dei due, alla vedova di Orsini fu assicurata una pensione. Cavour al riguardo fece anche pressioni politiche sulla magistratura per far giudicare e condannare la stampa radicale.\nEgli, inoltre, favor\u00ec l'[[agenzia Stefani]] con fondi segreti sebbene lo Statuto vietasse privilegi e monopoli ai privati. Cos\u00ec l'agenzia Stefani, forte delle solide relazioni con Cavour divenne, secondo il saggista [[Gigi Di Fiore]], un fondamentale strumento governativo per il controllo mediatico nel Regno di Sardegna.\nMazzini, intanto, oltre ad aver condannato il gesto di Orsini e Pieri, espose un attacco nei confronti del primo ministro, pubblicato sul giornale \"[[L'Italia del Popolo (1848)|L'Italia del Popolo]]\":\nRisorgimento.\nIl ruolo di Cavour durante il [[Risorgimento]] ha suscitato varie dispute. Sebbene sia considerato uno dei padri della patria assieme a Garibaldi, Vittorio Emanuele II e Mazzini, il Conte inizialmente non riteneva fosse possibile unire tutta l'Italia soprattutto per l'ostacolo rappresentato dallo Stato Pontificio e dunque puntava solamente ad allargare i confini del regno dei Savoia nel nord Italia (lo stesso Mazzini lo accusava di non promuovere una politica chiaramente volta all'unificazione di tutta la penisola).\nOnorificenze.\nCavour ottenne numerose onorificenze, anche straniere. Si riportano quelle di cui si \u00e8 a conoscenza da fonti attendibili:\nBibliografia.\n[[File:Cavour - Scritti di economia, 1962 - 5811120.tif|thumb|\"Scritti di economia\", 1962]]\nUno dei riferimenti principali della bibliografia relativa a Cavour \u00e8 la \"Bibliografia dell'et\u00e0 del Risorgimento in onore di [[Alberto Maria Ghisalberti|A.M. Ghisalberti]]\" (Olschki, Firenze, 1971-1977, in 3 volumi pi\u00f9 uno di indici), nel cui primo volume, alle pp.\u00a0160\u2013164, sono riportati, a cura di [[Giuseppe Talamo]], gli scritti del Conte e la bibliografia su di lui fino al 1969. L'opera \u00e8 stata aggiornata per il periodo 1970-2001 con altri 3 volumi pi\u00f9 uno di indici nel 2003-2005. A Cavour sono dedicate le pp.\u00a0307\u2013310 a cura di Sergio La Salvia.\nCollegamenti esterni.\n[[Categoria:Presidenti del Consiglio dei ministri del Regno d'Italia]]\n[[Categoria:Presidenti del consiglio dei ministri del Regno di Sardegna]]\n[[Categoria:Storia delle relazioni tra Santa Sede e Stato italiano]]\n[[Categoria:Ministri degli affari esteri del Regno d'Italia]]\n[[Categoria:Ministri della marina del Regno d'Italia]]\n[[Categoria:Ministri delle finanze del Regno d'Italia]]\n[[Categoria:Deputati della I legislatura del Regno di Sardegna]]\n[[Categoria:Deputati della III legislatura del Regno di Sardegna]]\n[[Categoria:Deputati della IV legislatura del Regno di Sardegna]]\n[[Categoria:Deputati della V legislatura del Regno di Sardegna]]\n[[Categoria:Deputati della VI legislatura del Regno di Sardegna]]\n[[Categoria:Deputati della VII legislatura del Regno di Sardegna]]\n[[Categoria:Deputati dell'VIII legislatura del Regno d'Italia]]\n[[Categoria:Camillo Benso, conte di Cavour| ]]\n[[Categoria:Liberali]]\n[[Categoria:Cavalieri dell'Ordine supremo della Santissima Annunziata]]\n[[Categoria:Militari sabaudi]]\n[[Categoria:Cavalieri dell'Ordine civile di Savoia]]\n[[Categoria:Governo D'Azeglio I]]\n[[Categoria:Personalit\u00e0 del Risorgimento]]\n[[Categoria:Sindaci in Italia]]\n[[Categoria:Cavalieri di gran croce dell'Ordine dei Santi Maurizio e Lazzaro]]\n[[Categoria:Cavalieri dell'Ordine di Sant'Alessandro]]\n[[Categoria:Gran croce della Legion d'onore]]\n[[Categoria:Cavalieri dell'Ordine di Carlo III]]\n[[Categoria:Cavalieri di Gran Croce dell'Ordine del Salvatore]]\n[[Categoria:Cavalieri dell'Ordine di Mejidiyye]]\n[[Categoria:Cavalieri di Gran Croce dell'Ordine Reale Guelfo]]\n[[Categoria:Personalit\u00e0 della laicit\u00e0]]\n[[Categoria:Monarchici]]"}
{"id": "827", "revid": "125588638", "url": "https://it.wikipedia.org/wiki?curid=827", "title": "Comitato olimpico nazionale italiano", "text": "Il Comitato olimpico nazionale italiano o CONI \u00e8 l'organismo di governo dello sport in Italia.\nNacque nel 1914 come organismo privato allo scopo di organizzare la presenza olimpica degli atleti italiani, divenne successivamente l'organizzazione di raccordo di tutte le federazioni sportive nazionali, ruolo che ricopre tuttora sotto la veste giuridica di ente pubblico non economico sotto la vigilanza della presidenza del Consiglio dei ministri.\nNonostante la vigilanza governativa il CONI non risponde in sede politica di questioni riguardanti l'ambito sportivo in linea con le disposizioni del Comitato Olimpico Internazionale che obbliga i comitati dei Paesi membri all'indipendenza dal potere governativo.\nStoria.\nLa nascita.\nIl 16 giugno 1894 fu costituito il Comitato interministeriale dei Giochi Olimpici, poi diventato Comitato Olimpico Internazionale (CIO) e nel 1907 vi fu la costituzione del primo Comitato nazionale olimpico (CNO) in Italia, riconosciuto dal CIO l'anno seguente.\nIl Comitato Olimpico Nazionale Italiano nacque nel 1914, come ente privato con lo scopo di organizzare, di volta in volta, la partecipazione di atleti italiani alle Olimpiadi. Primo presidente della storia del \"Comitato Olimpico Nazionale Italiano\" fu il marchese Carlo Compans de Brichanteau, deputato del Regno, che in precedenza era stato a capo dei Comitati temporanei organizzati rispettivamente per le Olimpiadi del 1908 e del 1912.\nNel fascismo.\nNello statuto del 1921 fu approvata la proposta di far funzionare il CONI in determinate circostanze come \"Federazione delle Federazioni sportive\". Tale innovazione fu portata a compimento nel 1927, quando il Comitato fu riconsociuto a tutti gli effetti come l'organo a capo dell'intera attivit\u00e0 sportiva italiana.\nIl fascismo punt\u00f2 sullo sport per \"l'elevazione fisica e morale degli italiani\" e il movimento sportivo fu valorizzato e utilizzato anche per fini propagandistici. Lo stesso segretario del PNF Achille Starace fu contemporaneamente, dal 1933 al 1939, anche presidente del CONI. Il regime fascista, durante la presidenza di Raffaele Manganiello, con la legge 16/2/1942, n. 426, riconobbe il CONI come ente di diritto pubblico con personalit\u00e0 giuridica e con organi territoriali; da qui l'istituzione dei comitati provinciali e regionali. Tale inquadramento normativo \u00e8 rimasto sostanzialmente invariato per oltre mezzo secolo.\nIl dopoguerra.\nCommissario straordinario del CONI fra il 1944 ed il 1946 fu nominato Giulio Onesti scelto dal governo Bonomi e confermato dal governo Parri.\nNominato per liquidare il CONI, anche con l'aiuto di Adriano Ossicini e di altri appassionati (Bruno Zauli, Mario Mazzuca, Bruno Fabjan, Mario Saini, Marcello Garroni, Luigi Chamblant, Sisto Favre e altri), Onesti riusc\u00ec ad evitarlo ed a rilanciare questo ente nell'Italia liberale e democratica. Port\u00f2 gli uffici allo Stadio delle Terme di Caracalla.\nNel novembre 1945, soppressi i contributi statali all'ente sportivo, ide\u00f2 la gestione dei Concorsi pronostici sugli avvenimenti sportivi attraverso la SISAL, con l'introduzione del Concorso pronostici Totocalcio, passato nel 1948 alla gestione diretta del CONI. Nel 1965 Onesti ottiene dal Parlamento l'approvazione della legge per la ripartizione degli introiti del Totocalcio suddivisi al 50% fra CONI e Stato.\nOnesti divenne presidente del CONI il 27 luglio 1946, con una nomina voluta dal presidente del Consiglio Alcide De Gasperi e convalidata il 10 agosto 1947 dal Consiglio Nazionale del CONI. Nel marzo 1951 Onesti trasfer\u00ec la sede del CONI al palazzo H del Foro Italico.\nNotevole il suo contributo per l'ampliamento della gi\u00e0 esistente Biblioteca del CONI di Roma costituita nel 1940 da Bruno Zauli. Onesti si impegn\u00f2 personalmente in una campagna di raccolta di documenti e libri sportivi a partire dal 1947 portando la Biblioteca a possedere la pi\u00f9 ampia ed esaustiva raccolta, in Italia, specializzata nello sport e nell'educazione fisica, composta da circa 35.000 volumi, tra cui un fondo antico, oltre 2.000 testate di periodici, per met\u00e0 italiani e per l'altra met\u00e0 stranieri, e 39 quotidiani.\nDurante la sua presidenza all'Italia furono assegnati dal Comitato olimpico internazionale i Giochi Olimpici Invernali di Cortina d'Ampezzo nel 1956 e i primi Giochi olimpici di Roma 1960. Nel 1966 nasce la Scuola centrale per i Maestri dello sport. Nel 1968 nascono i Giochi della Giovent\u00f9.\nOnesti rest\u00f2 presidente fino al 1978, quando fu dichiarato ineleggibile da una nuova legge e fu sostituito da Franco Carraro, in quel momento presidente della FIGC. Nel 1993 viene fondata CONI Servizi, come suo braccio operativo.\nCon il decreto legislativo 23/07/1999, n. 242, cosiddetta \u201clegge Melandri\u201d, avente ad oggetto il riordino del CONI, poi con la legge 8/08/2002, n. 178, contenente una norma di riassetto del CONI e, poi ancora, con il decreto legislativo 8/01/2004, n. 15 (riforma \"Pescante\"), recante modifiche ed integrazioni del riordino attuato nel 1999, si \u00e8 pervenuti all'attuale assetto istituzionale del Comitato. \nNel 2015 partecipa alla costituzione dell'organismo indipendente antidoping NADO Italia. Nel 2019 perde il controllo di CONI Servizi, ridenominata Sport e Salute, passata sotto il controllo del ministero dell'Economia.\nFederazioni e discipline.\nIl CONI riconosce:\nLo sport per disabili \u00e8 affidato al \"Comitato Italiano Paralimpico\" (CIP), da cui dipendono 20 Federazioni Sportive Paralimpiche.\nSono affiliate al CONI 95.000 societ\u00e0 sportive che contano 11 milioni di tesserati.\nOrganigramma.\nGli organi di governo del CONI sono la Giunta il Consiglio nazionale.\nPer il quadriennio 2021-2025 la giunta \u00e8 composta da:\nComponenti italiani del CIO.\nIl primo componente italiano del CIO fu il conte napoletano Mario Lucchesi-Palli, che partecip\u00f2 al I congresso della Sorbona, venendo eletto all'assemblea, da cui, per\u00f2, si dimise pochi mesi dopo. Suo successore fu un altro napoletano, il duca Riccardo Carafa d'Andria, anch'egli testimone della nascita del CIO e presente, in qualit\u00e0 di dirigente, alle prime olimpiadi del 1896 ad Atene.\nDurante pi\u00f9 di 110 anni sono stati molti gli italiani ad essersi susseguiti all'assemblea del CIO e ad essere stati attivi partecipi dell'evoluzione del movimento sportivo internazionale. Fra questi tocca in particolare citare Paolo Thaon di Revel, il quale si batt\u00e9 strenuamente - e con efficacia - per far assegnare all'Italia i giochi invernali del 1956 e quelli estivi del 1960.\nGli italiani che attualmente fanno parte dell'assemblea del CIO sono 3 e, precisamente, Franco Carraro (dal 1982), Mario Pescante (dal 1994) e Ottavio Cinquanta (dal 1996)."}
{"id": "828", "revid": "1700659", "url": "https://it.wikipedia.org/wiki?curid=828", "title": "Columbia Britannica", "text": "La Columbia Britannica (in inglese: \"British Columbia\", in francese: \"Colombie-Britannique\") \u00e8 la pi\u00f9 occidentale delle province canadesi. Si affaccia sull'oceano Pacifico ed \u00e8 stata la sesta provincia in ordine di tempo a unirsi alla confederazione del Canada nel 1871.\nNel 2016, la popolazione ammonta a 4 648 055 persone. Il suo capoluogo \u00e8 Victoria, citt\u00e0 situata sull'isola di Vancouver, mentre la citt\u00e0 pi\u00f9 popolosa \u00e8 Vancouver, situata nella parte sud-occidentale della terraferma (e non sull'isola omonima).\nStoria.\nL'area oggi nota come Columbia Britannica fu abitata fin dalla preistoria. Popolazioni paleoamericane vi arrivarono attraverso la Beringia fra e anni fa. Inizialmente nomadi cacciatori-raccoglitori, intorno a anni fa questi gruppi cominciarono una transizione graduale verso stili di vita pi\u00f9 sedentari, dando origine a un grande numero di Prime nazioni. All'arrivo degli Europei, la British Columbia ospitava non meno di 200 diverse Prime nazioni, la cui storia \u00e8 stata ricostruita solo in modo frammentario a partire da racconti orali, indagini archeologiche e resoconti dei primi esploratori. \nLa parte nordovest della provincia ospitava popoli del gruppo Na-dene, inclusi Athabaska e Tlingit (che abitavano l'Alaska meridionale e la Colombia Britannica settentrionale). I Dene dell'artico occidentale giunsero probabilmente in una successiva ondata migratoria dall'Asia. L'entroterra era abitato dai popoli di lingua salish, come i Secwepemc, gli Okanagan e gruppi Athabaska, soprattutto Dakelh e Tsilhqot'in. I territori costieri, ricchi di cibo (salmone e crostacei) ospitavano grandi popoli fortemente distinti da quelli dell'entroterra, come gli Haida, gli Kwakwaka'wakw e i Nuu-chah-nulth. Questi popoli svilupparono complessi sistemi sociali, fortemente basati sul cedro rosso occidentale, che veniva usato per costruire case di legno, grandi canoe (usate anche per la caccia alla balena) e totem. \n\u0421olonizzazione europea.\nIl contatto con gli Europei port\u00f2 una serie di devastanti epidemie (fra cui spicca quella di vaiolo del 1862) che decimarono le popolazioni native. Quello che rimaneva delle Prime nazioni fu via via ridimensionato dalla colonizzazione europea, e le popolazioni native furono progressivamente trasferite all'interno di riserve.\nDal 1818 al 1846, la parte che si trova a sud della latitudine di 54\u00b040' e ad ovest delle Montagne Rocciose dell'attuale Columbia Britannica, faceva parte dell'Oregon Country sotto il controllo della Compagnia della Baia di Hudson ed era divisa nei dipartimenti della Columbia (a sud del fiume Columbia) e della Nuova Caledonia (a nord del fiume).\nNel 1846, il Trattato dell'Oregon divise il territorio lungo il 49\u00ba parallelo Nord fino allo stretto della Georgia, l'area a nord di questo confine e tutta l'isola di Vancouver rimasero territori britannici mentre la parte a sud venne ceduta agli Stati Uniti.\nNel 1858, in seguito alla corsa all'oro nel canyon di Fraser, nella parte continentale della regione venne istituita la colonia della Columbia Britannica. Nella regione di Cariboo ebbe luogo una corsa all'oro tra il 1862 e il 1865 con conseguente afflusso di minatori e nascita di insediamenti. Le autorit\u00e0 coloniali per il timore che la corsa all'oro potesse espandersi oltre la frontiera settentrionale della Columbia Britannica (54\u00b040' N), crearono il Territorio di Stikine nel 1862. L'anno successivo questo territorio venne smantellato e fu in gran parte annesso assieme alle isole Haida Gwaii alla Columbia e la frontiera settentrionale raggiunse l'attuale latitudine a 60\u00b0 N.\nLe tracce maggiori di questo periodo storico si trovano nel cosiddetto \"Gold Rush Trail\": luoghi storici ed altri siti di interesse storico che si trovano lungo la strada da Lillooet a Barkerville e oltre. Alcune delle citt\u00e0 lungo questo itinerario sono numerate secondo la loro distanza dall'estremit\u00e0 della parte navigabile del fiume Fraser a Lillooet. La pi\u00f9 nota \u00e8 la citt\u00e0 di 100 Mile House che insieme alla zona residenziale di 108 Mile Ranch, forma un centro residenziale, turistico e commerciale notevole per questa regione.\nDopo la fine delle corse all'oro la colonia rischi\u00f2 la bancarotta per gli elevati costi di costruzione di strade. Le colonie dell'Isola di Vancouver e della Columbia decisero di fondersi per dividere i costi. La fusione avvenne nel 1866 e il nome della nuova colonia fu \"British Columbia\".\nMolti furono i fattori che influenzarono la decisione della Columbia Britannica di unirsi al \"Dominion of Canada\" nel 1871. Il timore di un'annessione da parte degli Stati Uniti, il debito elevato generato dal rapido sviluppo della popolazione, il fabbisogno di servizi pubblici per la popolazione e la depressione economica causata dalla fine delle corse all'oro.\nIl motivo che influenz\u00f2 la decisione definitiva fu che il governo canadese offr\u00ec di collegare la Columbia Britannica alle zone pi\u00f9 popolose del Canada tramite la linea ferroviaria della Canadian Pacific Railway entro dieci anni e si offr\u00ec di rimborsare $ di debiti della colonia. Il 20 luglio 1871, la Columbia Britannica divenne, quindi, parte del Canada.\nIl completamento della ferrovia diede una spinta notevole allo sviluppo di Vancouver (capolinea della ferrovia) che divenne ben presto una delle citt\u00e0 pi\u00f9 grandi del paese. La regione divenne un importante centro per la pesca, l'estrazione mineraria e la produzione di legname.\nNel 1907 il territorio della Columbia Britannica venne ridotto, in seguito ad una disputa sui confini dell'Alaska che assegn\u00f2 parte del territorio nordoccidentale agli Stati Uniti d'America.\nGrazie alla sua posizione la Columbia ha sempre avuto ottimi rapporti commerciali con i paesi dell'estremo oriente. Non sono mancati gli attriti con gli immigranti asiatici. Ci\u00f2 si manifest\u00f2 in particolar modo durante la seconda guerra mondiale quando molti immigranti di origine giapponese furono internati nelle zone pi\u00f9 interne della regione.\nNegli anni del dopoguerra, Vancouver e Victoria divennero importanti centri culturali e vi si insediarono molti artisti e poeti. Il turismo, inoltre, ha cominciato a svolgere un ruolo importante nell'economia dell'area. L'espansione dell'economia giapponese port\u00f2 notevoli benefici anche all'economia della Columbia Britannica.\nGeografia fisica.\nLa Columbia Britannica si trova nella parte occidentale del Canada sulla costa dell'Oceano Pacifico. Confina a nord-ovest con lo Stato statunitense dell'Alaska, a nord con lo Yukon e i Territori del Nord-Ovest, a est con l'Alberta e a sud con gli stati statunitensi di Washington, Idaho, e Montana. Il confine meridionale della Columbia Britannica corre lungo il 49\u00ba parallelo e fu stabilito nel 1846 dal Trattato dell'Oregon.\nDa un punto di vista morfologico la provincia si caratterizza per la presenza di numerose catene montuose fortemente boscate, la maggior parte delle quali orientate su un asse nord-sud. \nLe Montagne Rocciose Canadesi ed i fiordi dell'Inside Passage offrono i panorami pi\u00f9 noti della Columbia Britannica e anche un contesto interessante per l'industria del turismo. La regione di Okanagan \u00e8 una delle principali regioni vinicole del Canada. Le piccole citt\u00e0 rurali di Penticton, di Oliver e di Osoyoos sono tra le localit\u00e0 del Canada con il clima estivo pi\u00f9 caldo e offrono ospitalit\u00e0 a visitatori di tutto il mondo.\nGran parte dell'isola di Vancouver \u00e8 coperta da una fitta foresta pluviale temperata ed \u00e8 una delle poche aree al mondo con questo ecosistema (altre sono sulla penisola Olimpica nello Stato di Washington e in Cile). Appartiene alla Columbia Britannica anche l'arcipelago delle Isole Regina Carlotta (o pi\u00f9 correttamente Haida Gwaii), a nord dell'isola di Vancouver.\nAltre citt\u00e0 della Columbia Britannica sono: Surrey, Burnaby, Richmond, e New Westminster che si trovano nell'area metropolitana di Vancouver, Nanaimo sull'isola di Vancouver, Prince George, Prince Rupert nel nord e Kelowna, Kamloops nell'interno della regione e Ahousaht nell'Isola di Flores.\nSuddivisione amministrativa.\nLa Columbia Britannica \u00e8 suddivisa in 28 distretti regionali \"(regional districts)\". I distretti hanno una funzione di governo locale di tutte quelle aree non ancora incorporate in municipalit\u00e0. Hanno per\u00f2 potere limitato e non hanno tutti seggi elettorali, per questo sono incomparabili a suddivisioni come le contee statunitensi o britanniche\nSociet\u00e0.\nEtnie e minoranze straniere.\n\"Note: questa statistica rappresenta la singola risposta (ad es., \"tedesco\") o la multipla (ad es., \"in parte cinese, in parte inglese\") al censimento canadese del 2001. \"Canadese\" non \u00e8 necessariamente associato a un gruppo etnico o razziale, ma semplicemente identificazione di canadese, senza alcuna definizione etnica.\"\nSport.\nLe franchigie della Columbia Britannica che partecipano al \"Big Four\" (le quattro grandi leghe sportive professionistiche americane) pi\u00f9 la MLS sono:\nFootball canadese.\nPer quanto riguarda la CFL, la lega professionistica del Football canadese, le squadre della Columbia Britannica che ne fanno parte sono:\nFreeride Mountain Bike.\n\u00c8 la patria incontrastata del Freeride Mountain bike, variante della Downhill."}
{"id": "829", "revid": "3358", "url": "https://it.wikipedia.org/wiki?curid=829", "title": "Crittoanalisi", "text": "Per crittoanalisi (dal greco \"krypt\u00f3s\", \"nascosto\", e \"anal\u00fdein\", \"scomporre\"), o crittanalisi, si intende lo studio dei metodi per ottenere il significato di informazioni cifrate senza avere accesso all'informazione segreta che \u00e8 di solito richiesta per effettuare l'operazione. La crittoanalisi \u00e8 la \"controparte\" della crittografia, vale a dire lo studio delle tecniche per occultare un messaggio, ed assieme formano la crittologia, la scienza delle scritture nascoste.\nCon \"crittanalisi\" ci si riferisce non solo ai metodi per violare un cifrario, ma anche ad ogni tentativo di eludere la sicurezza di algoritmi crittografici e protocolli crittografici, ad esempio usando il canale laterale. \nStoria.\nCrittoanalisi classica.\nAnche se il termine \u00e8 relativamente recente (fu coniato da William Friedman nel 1920), i metodi per violare il codice crittato ed i cifrari crittografici sono molto pi\u00f9 vecchi. La prima spiegazione scritta nota della crittanalisi risale al IX secolo ed \u00e8 opera del genio arabo Abu Yusuf Yaqub ibn Ishaq al-Sabbah Al-Kindi (noto anche in Europa con il nome latinizzato di \"Alchindus\"): si tratta del \"Manoscritto sulla decifrazione dei messaggi crittati\". Questo trattato include una descrizione di un metodo di Analisi delle frequenze (Ibrahim Al-Kadi, 1992- rif-3).\nL'analisi delle frequenze \u00e8 un metodo base per violare molti cifrari classici. Nei linguaggi naturali certe lettere dell'alfabeto appaiono pi\u00f9 frequentemente di altre. Ad esempio, in italiano le lettere \"A\" ed \"E\" sono quelle che appaiono pi\u00f9 frequentemente in un qualunque messaggio in chiaro: se un messaggio \u00e8 stato cifrato con un cifrario a sostituzione monoalfabetica (in cui ogni lettera \u00e8 semplicemente rimpiazzata da un'altra), \u00e8 lecito supporre che le lettere pi\u00f9 frequenti che appaiono nel testo cifrato siano candidate per la \"A\" o la \"E\".\nIn pratica, l'analisi delle frequenze si basa molto sulla conoscenza linguistica, dato che si appoggia sulla statistica, ma non appena i cifrari diventarono pi\u00f9 complessi la matematica divenne pi\u00f9 importante nella crittanalisi. Questo cambiamento \u00e8 stato particolarmente evidente durante la seconda guerra mondiale, quando i tentativi di violare i cifrari delle Potenze dell'Asse richiesero nuovi livelli di sofisticazione matematica. Inoltre in quell'epoca fu introdotta per la prima volta l'automazione nella crittanalisi con il calcolatore polacco Bomba, con l'uso di dispositivi a schede perforate e nel Colossus, uno dei primi computer (forse il primo computer digitale elettronico programmabile).\nLa crittoanalisi moderna.\nL'elaborazione automatica, applicata con grande profitto alla crittanalisi durante la seconda guerra mondiale, spinse alla produzione di nuove tecniche di crittografia diversi ordini di grandezza pi\u00f9 complesse delle precedenti. Considerata nel suo insieme, la moderna crittografia \u00e8 divenuta molto pi\u00f9 difficile da crittanalizzare con i sistemi penna-e-carta del passato, tanto da apparire in vantaggio sulla crittanalisi pura.\nLo storico David Kahn afferma che \"sono molti oggigiorno i crittosistemi, offerti dalle centinaia di venditori in circolazione, che non possono essere violati da nessuno dei metodi noti di crittanalisi. Infatti su quei sistemi anche un attacco con testo in chiaro scelto, in cui un messaggio in chiaro appositamente selezionato \u00e8 comparato con l'equivalente testo cifrato, non permette di recuperare la chiave che sblocca altri messaggi. In un certo senso, quindi, la crittanalisi \u00e8 morta. Ma questa non \u00e8 la fine della storia: la crittanalisi pu\u00f2 anche essere morta ma, per usare una mia metafora, c'\u00e8 pi\u00f9 di un modo per scuoiare un gatto\". Kahn prosegue menzionando le cresciute opportunit\u00e0 di intercettazione, le microspie (o \"cimici\"), gli attacchi del canale laterale e la crittografia quantistica sono validi sostituti dei tradizionali significati di crittanalisi.\nForse Kahn \u00e8 stato troppo affrettato nel dare per morta la crittanalisi: i cifrari deboli sono tutt'altro che estinti, ed i metodi crittanalitici utilizzati dalle agenzie di intelligence rimangono tuttora per lo pi\u00f9 ignoti. In campo accademico, molti studiosi presentano regolarmente nuovi sistemi crittografici, che spesso sono velocemente violati: il cifrario a blocchi Madryga, pubblicato nel 1984 fu trovato sensibile agli attacchi con solo testo cifrato nel 1998; il FEAL-4, proposto come sostituto del DES, fu demolito da una serie di attacchi sferrati dalla comunit\u00e0 accademica, molti dei quali sono completamente attuabili in pratica.\nAnche nell'industria molti cifrari non sono esenti da debolezze: per esempio, gli algoritmi A5/1, A5/2 e CMEA, usati nella tecnologia della telefonia mobile, possono essere violati in ore, minuti o anche in tempo reale utilizzando computer alla portata di molti. Nel 2001 fu dimostrato che il protocollo WEP, utilizzato per rendere sicure le connessioni Wi-Fi, era insicuro ed un attacco correlato alla chiave poteva permettere di recuperare quest'ultima in poche ore. Nel 2005 \u00e8 stato addirittura trovato un modo per violare una connessione protetta da WEP in meno di un minuto.\nLe evoluzioni a partire dal XX secolo.\nDiverse volte i successi della crittoanalisi hanno influenzato la storia: l'abilit\u00e0 di leggere i presunti pensieri ed i piani segreti di altre persone pu\u00f2 essere un vantaggio che si rivela decisivo, soprattutto in tempo di guerra. Per esempio, durante la prima guerra mondiale, la violazione del Telegramma Zimmermann acceler\u00f2 l'ingresso nel conflitto degli Stati Uniti d'America. Nella seconda guerra mondiale, la crittoanalisi dei cifrari tedeschi, inclusi la macchina Enigma e la cifrante di Lorenz, \u00e8 a detta degli studiosi uno dei punti che hanno accorciato di alcuni mesi la fine del conflitto in Europa (vedi ULTRA). Anche gli Stati Uniti beneficiarono della crittanoalisi grazie al fatto che con essa poterono decifrare molte delle comunicazioni segrete dell'esercito giapponese, che venivano cifrate da una macchina chiamata PURPLE dagli americani (l'equivalente nipponico della tedesca Enigma).\nI Governi dei Paesi hanno a lungo riconosciuto gli indubbi benefici della crittoanalisi nel campo dello spionaggio, sia militare che diplomatico, ed hanno istituito organizzazioni appositamente dedite a violare i codici e i cifrari di altre Nazioni, quali ad esempio il GCHQ inglese o l'NSA statunitense, organizzazioni che sono ancora attive oggi. Nel 2004 \u00e8 stata divulgata la notizia che gli Stati Uniti d'America hanno violato i cifrari iraniani (anche se resta ignoto il fatto se sia stata usata solo crittoanalisi pura o anche altre tecniche meno ortodosse).\nDescrizione ed utilizzo.\nLa crittoanalisi di solito esclude metodi di attacco che non siano diretti alle debolezze intrinseche al metodo da violare, come ad esempio la corruzione, la coercizione fisica, il furto, l'ingegneria sociale. Questi tipi di attacco, spesso pi\u00f9 produttivi della crittanalisi tradizionale, sono comunque un'importante alternativa alla crittanalisi.\nAnche se il fine \u00e8 sempre lo stesso, i metodi e le tecniche di crittanalisi sono drasticamente cambiati durante la storia della crittografia, adattandosi al continuo aumentare dell'efficienza della crittografia, iniziando dai metodi basati su carta e penna del passato, passando per le macchine crittografiche come l'Enigma della seconda guerra mondiale, per arrivare agli schemi basati sui computer del presente. Insieme sono cambiati anche i risultati della crittanalisi: non \u00e8 pi\u00f9 possibile ottenere un successo illimitato nella violazione dei codici e si stila perci\u00f2 una graduatoria dei risultati conseguiti dagli attacchi. A met\u00e0 degli anni settanta fu introdotta una nuova classe crittografica: la crittografia asimmetrica. I metodi per violare questa classe sono ben diversi da quelli utilizzati in passato e normalmente coinvolgono la risoluzione di problemi matematici altamente complessi, come la ben nota scomposizione in numeri primi.\nCaratteristiche degli attacchi.\nGli attacchi crittanalitici variano nella forza e nella capacit\u00e0 di rappresentare una minaccia per i crittosistemi del mondo reale. Una \"debolezza certificabile\" \u00e8 un attacco teorico che \u00e8 improbabile possa essere applicabile in una situazione reale; la maggioranza dei risultati ottenuti dalla moderna ricerca crittanalitica \u00e8 di questo tipo. Essenzialmente l'importanza pratica di un attacco dipende dalle risposte alle seguenti domande:\nConoscenza primaria: scenari della crittanalisi.\nGli attacchi possono essere classificati in base alla tipologia delle informazioni disponibili all'attaccante sul sistema da attaccare. Come base di partenza di solito si assume che, per gli scopi dell'analisi, l'algoritmo generale sia noto: questo \u00e8 il principio di Kerckhoffs, il quale afferma che \"il nemico conosce il sistema\". Il Principio di Kerckhoffs \u00e8 un assunto ragionevole, dato che la storia riporta innumerevoli casi di algoritmi segreti ritenuti sicuri, rivelatisi violabili non appena divenuti di pubblico dominio, a causa ad esempio di spionaggio, tradimento e ingegneria inversa. (Occasionalmente i cifrari sono stati ricostruiti attraverso la semplice deduzione: ad esempio, i gi\u00e0 citati cifrario di Lorenz e codice Purple, oltre ad una variet\u00e0 di schemi classici).\nAlcuni scenari tipici di attacco sono:\nQuesti tipi di attacco differiscono su quanto sia plausibile metterli in pratica. Anche se alcuni attacchi sono pi\u00f9 probabili di altri, i crittografi affrontano spesso il problema della sicurezza con un approccio conservativo ed immaginano il peggiore dei casi quando progettano gli algoritmi, ragionando che se uno schema \u00e8 sicuro anche contro le minacce irrealistiche allora dovrebbe resistere pi\u00f9 che bene alla crittanalisi del mondo reale.\nLe ipotesi sono spesso pi\u00f9 realistiche di quanto si potrebbe immaginare a prima vista. Per un attacco con testo in chiaro noto, il crittanalista potrebbe conoscere, o essere in grado di entrarne in possesso, una parte del testo in chiaro, come ad esempio una lettera cifrata che inizia con \"Egregio Signore\" o una sessione su terminale che inizia con \"codice_1\". Un attacco con testo in chiaro scelto \u00e8 meno probabile di altri attacchi ma \u00e8 spesso plausibile: ad esempio, potreste convincere qualcuno a trasmettervi un messaggio che avete dato loro, ma in forma cifrata. Gli attacchi correlati alla chiave sono per lo pi\u00f9 teorici, anche se possono essere molto realistici in alcune situazioni: ad esempio, quando viene utilizzato un cifrario a blocchi per realizzare una funzione di hash.\nClassificazione dei successi in crittanalisi.\nI risultati della crittanalisi possono variare anche in utilit\u00e0. Ad esempio, il crittografo Lars Knudsen (1998) classific\u00f2 vari tipi di attacco ai cifrari a blocchi in base alla quantit\u00e0 e qualit\u00e0 delle informazioni segrete che venivano scoperte:\nSimili considerazioni si applicano agli attacchi ad altri tipi di algoritmi crittografici.\nComplessit\u00e0.\nGli attacchi possono anche essere caratterizzati dalla quantit\u00e0 di risorse che essi richiedono. Queste possono essere nella forma di:\nSpesso \u00e8 difficile predire con precisione queste quantit\u00e0. Nella crittografia accademica si tende almeno a fornire una stima dell'ordine di grandezza della difficolt\u00e0 dell'attacco. \nBruce Schneier nota che anche degli attacchi che siano impraticabili dal punto di vista computazionale possono essere considerati delle violazioni:\n\"Forzare un cifrario significa semplicemente trovare una debolezza nello stesso che pu\u00f2 essere sfruttata con una complessit\u00e0 minore della forza bruta. Non importa che la forza bruta richieda 2128 cifrature: un attacco che richiedesse 2110 cifrature sarebbe considerato una violazione... in parole povere, una infrazione pu\u00f2 essere semplicemente una debolezza certificabile: la prova che il cifrario non si comporta come previsto.\" (Schneier, 2000).\nCrittanalisi della crittografia asimmetrica.\nLa crittografia asimmetrica o crittografia a chiave pubblica \u00e8 un tipo di crittografia che si basa sull'utilizzo di due chiavi, una privata ed una pubblica. Questi cifrari basano la loro sicurezza su problemi matematici di difficile soluzione, per cui un ovvio punto di attacco \u00e8 sviluppare metodi per risolvere questi problemi. La sicurezza della crittografia asimmetrica a due chiavi dipende da questioni matematiche che in genere non sono tenute in considerazione dalla crittografia a singola chiave, e di conseguenza collega in nuovo modo la crittanalisi alla ricerca matematica.\nGli schemi asimmetrici sono progettati sulla difficolt\u00e0 (congetturata) di risolvere vari problemi matematici. Se viene trovato un miglior algoritmo che pu\u00f2 risolvere il problema, allora il sistema \u00e8 indebolito. Per esempio, la sicurezza dello schema di scambio delle chiavi Diffie-Hellman dipende dalla difficolt\u00e0 di calcolare un logaritmo discreto. Nel 1983 Don Coppersmith ide\u00f2 un modo pi\u00f9 veloce di trovare logaritmi discreti (in determinati gruppi), costringendo cos\u00ec i crittografi ad utilizzare gruppi pi\u00f9 grandi (o tipi differenti di gruppi).\nLa sicurezza dell'RSA dipende (in parte) dalla difficolt\u00e0 della fattorizzazione di grandi numeri primi: un passo in avanti nel problema della fattorizzazione incrinerebbe la sicurezza dell'RSA.\nNel 1980 si poteva fattorizzare un numero a 50 cifre al costo di 1012 operazioni elementari. Nel 1984 il progresso nell'arte della scrittura di algoritmi di fattorizzazione aveva raggiunto un punto tale che con le stesse operazioni si poteva fattorizzare un numero con 75 cifre. Inoltre l'avanzamento della tecnica permetteva di eseguire lo stesso numero di operazioni molto pi\u00f9 velocemente. La legge di Moore predice che la velocit\u00e0 dei computer aumenter\u00e0 costantemente: le tecniche di fattorizzazione faranno altrettanto, ma si baseranno anche sulla creativit\u00e0 e sull'intuizione matematiche, nessuna delle quali pu\u00f2 essere predetta con successo. I numeri a 150 bit, utilizzati un tempo nell'RSA, sono stati fattorizzati: lo sforzo \u00e8 stato superiore a quanto immaginato ma non \u00e8 stato certo al di fuori della portata dei veloci e moderni computer. Difatti, all'inizio del XXI secolo, i numeri a 150 cifre non erano pi\u00f9 considerati abbastanza lunghi per le chiavi RSA. I numeri con diverse centinaia di cifre sono ancora considerati difficili da fattorizzare, anche se i metodi probabilmente continueranno a migliorare nel tempo, richiedendo lunghezze delle chiavi capaci di reggere ai nuovi algoritmi che saranno utilizzati.\nUn'altra caratteristica distintiva degli schemi asimmetrici \u00e8 che, a differenza dei crittosistemi simmetrici, qualsiasi crittanalisi ha l'opportunit\u00e0 di fare uso delle conoscenze acquisite dalla chiave pubblica.\nApplicazione dei computer quantici alla crittanalisi.\nI computer quantistici, che sono ancora nelle primissime fasi di sviluppo, sarebbero utilissimi nella crittanalisi. Ad esempio, l'algoritmo di Shor potrebbe fattorizzare grandi numeri in un tempo polinomiale, vale a dire in pratica che si potrebbero violare alcune forme di crittografia a chiave pubblica.\nUtilizzando l'algoritmo di ricerca di Grover su un computer quantistico, la ricerca di una chiave con la forza bruta potrebbe essere eseguita con una velocit\u00e0 che \u00e8 il quadrato di quella espressa dai normali computer. Ovviamente, ci\u00f2 potrebbe essere contrastato incrementando la lunghezza della chiave.\nTecniche di crittanalisi.\nCrittanalisi classica:\nAlgoritmi simmetrici:\nFunzioni di hash:\nModelli di attacco:\nAttacchi del canale laterale:\nAttacchi alle reti:\nAttacchi esterni:"}
{"id": "830", "revid": "114329679", "url": "https://it.wikipedia.org/wiki?curid=830", "title": "Crittologia", "text": "La crittologia (il termine deriva dal greco \"krypt\u00f2s\" (nascosto) e \"logos\" (discorso), ovvero \"discorso nascosto\") \u00e8 la disciplina che si occupa delle scritture nascoste, nel suo duplice significato: da un lato comprende infatti l'ideazione di metodi sempre pi\u00f9 sicuri per occultare il reale significato di determinati segni (crittografia), dall'altro riguarda la decifrazione di testi occultati senza conoscerne a priori il metodo usato (crittoanalisi).\nCrittografia e crittoanalisi.\nCrittografia e crittoanalisi sono le due facce della stessa medaglia, una medaglia che nel corso della storia ha dato pi\u00f9 importanza all'una o all'altra, alternativamente.\nUna delle prime tracce storiche di uso di queste tecniche risale a Gaio Giulio Cesare che si narra utilizzasse un cifrario (detto Cifrario di Cesare) consistente nel sostituire ad ogni lettera la terza lettera che la segue nell'alfabeto. Ben presto per metodi cos\u00ec arcaici vennero scoperti metodi di soluzione generali (uno dei primi \u00e8 stata l'analisi delle frequenze), segnando anche la nascita della crittanalisi.\nNel corso della storia le due arti contrapposte hanno affinato sempre pi\u00f9 le loro armi, dando spesso l'impressione che una delle due fosse destinata a prevalere sull'altra. Oggigiorno, la guerra si \u00e8 spostata nella teoria dei numeri, la branca pi\u00f9 astratta della matematica, dimostrando che perfino la scienza pi\u00f9 astratta pu\u00f2 avere decisivi effetti sulla vita di tutti i giorni. Gli ultimi prodotti della crittografia sembrano a tutti gli effetti inattaccabili, ma la storia insegna che \u00e8 forse troppo presto per giudicare, bench\u00e9 gli odierni risultati siano basati su metodi sempre pi\u00f9 precisi e controllati e non sull'intuito personale del crittologo.\nCollegamenti esterni.\nNewsgroup.\nEsistono due newsgroup italiani riguardanti la crittologia e le questioni correlate:"}
{"id": "831", "revid": "919135", "url": "https://it.wikipedia.org/wiki?curid=831", "title": "Cifrario di Cesare", "text": "In crittografia, il cifrario di Cesare \u00e8 uno dei pi\u00f9 antichi algoritmi crittografici di cui si abbia traccia storica. \u00c8 un cifrario a sostituzione monoalfabetica, in cui ogni lettera del testo in chiaro \u00e8 sostituita, nel testo cifrato, dalla lettera che si trova un certo numero di posizioni dopo nell'alfabeto. Questi tipi di cifrari sono detti anche cifrari a sostituzione o cifrari a scorrimento a causa del loro modo di operare: la sostituzione avviene lettera per lettera, scorrendo il testo dall'inizio alla fine.\nStoria.\nIl cifrario di Cesare prende il nome da Giulio Cesare, che lo utilizzava con l'intento di proteggere i suoi messaggi criptati. Grazie allo storico Svetonio sappiamo che Cesare utilizzava in genere una chiave di 3 per il cifrario, come nel caso della corrispondenza militare inviata alle truppe comandate da Quinto Tullio Cicerone. Al tempo era sicuro perch\u00e9 gli avversari spesso non erano neanche in grado di leggere un testo in chiaro, men che mai uno cifrato; inoltre non esistevano metodi di crittanalisi in grado di rompere tale codice, per quanto banale.\nConosciamo anche altri che usarono questo cifrario al tempo di Cesare: Augusto, suo nipote, lo utilizzava con chiave 1, ma senza ripartire da sinistra in caso di fine dell'alfabeto. Quindi, scriveva B per A, C per B ma usava AA per Z.\nDalla scoperta dell'analisi delle frequenze da parte del matematico arabo Al-Kindi nell'XI secolo circa, tutti i cifrari di questo tipo sono divenuti molto semplici da rompere; nessuno \u00e8 adatto per comunicazioni sicure allo stato tecnologico attuale, n\u00e9 lo \u00e8 stato negli ultimi 1000 anni. Tuttavia, una forma di questo cifrario, chiamata ROT13, \u00e8 ancora usata oggi per offuscare parti di un messaggio in modo da non renderle immediatamente comprensibili.\nI \"pizzini\" di Provenzano.\nUn rudimentale sistema di cifratura basato sul cifrario di Cesare \u00e8 stato usato anche da Bernardo Provenzano per proteggere informazioni rilevanti scritte nei suoi famosi \"pizzini\", i piccoli foglietti di carta con i quali il boss della mafia, durante la sua latitanza, riceveva informazioni e impartiva ordini. Il sistema scelto da Provenzano era abbastanza semplice: si trattava di sostituire ad ogni lettera il numero corrispondente alla posizione nell'alfabeto sommato a 3 e di comporre cos\u00ec un singolo, lungo numero. Ad esempio, i numeri \"512151522 191212154\" nascondono il nome di \"Binnu Riina\": infatti, 5 = 2 (posizione della B) pi\u00f9 3; 12 = 9 (posizione della I) pi\u00f9 3; ecc...\nMary Stuart.\nAnche la regina di Scozia Mary Stuart fece uso del Cifrario di Cesare per impedire alla guardia incaricata di censurare le sue lettere, Amyas Paulet, di comprendere il messaggio contenute in queste organizzato, con le quali stava progettando il complotto Babington. Dallo scopo iniziale di uscire dalla prigionia a cui era stata condannata, il suo fine divenne un reato assai pi\u00f9 grave, vale a dire l'omicidio della Regina inglese Elisabetta I atto a sostituirla con il supporto di un gruppo di cattolici il cui capo era Sir Anthony Babington. La lettera venne, per\u00f2, subito decrittata da Walsingham per la semplicit\u00e0 del metodo utilizzato (Il cifrario di Cesare). Mary Stuart ed i suoi corrispondenti vennero incriminati di alto tradimento e, dopo il suo processo del 15 ottobre 1586 ed un po' di esitazione, ella venne decapitata l'8 febbraio 1587.\nDescrizione.\nIn particolare, Cesare utilizzava uno spostamento di 3 posizioni (la chiave, cio\u00e8 ci\u00f2 che indica di quanto spostarsi era dunque \"3\"), secondo il seguente schema nell'alfabeto latino classico, che aveva 23 caratteri: \nLo stesso si pu\u00f2 fare con l'alfabeto italiano, che ha 21 caratteri:\nOppure con l'alfabeto latino esteso, che ha 26 caratteri:\nPer cifrare un messaggio, basta prendere ogni lettera del testo in chiaro e sostituirla con la corrispondente lettera della riga \"testo cifrato\". Per decifrare, viceversa.\nEcco un semplice esempio italiano (coerentemente con l'uso antico di omettere gli spazi tra le parole nei papiri, nel testo questi sono omessi; questo aumenta anche la sicurezza del cifrario perch\u00e9 toglie un importante punto di riferimento, cio\u00e8 la suddivisione in parole, a chi tentasse la decrittazione):\nCifrare (e decifrare) il testo pi\u00f9 volte non migliora la sicurezza, in quanto una rotazione di A posti seguita da una di B posti equivale ad una di A + B. Matematicamente parlando, la cifratura con le varie chiavi forma un gruppo.\nMatematica.\nConsiderazioni generiche.\nIl funzionamento del codice di Cesare \u00e8 possibile grazie all'aritmetica modulare:\ndove formula_2 \u00e8 il numero di lettere dell'alfabeto.\nIn particolare per la chiave 3, nell'alfabeto inglese:\nFunzione inversa.\nPartendo dalla funzione generale scritta esprimendo formula_4 con la variabile dipendente formula_5:\nTrasportiamo formula_5 al secondo membro e formula_8 al primo:\nMoltiplichiamo entrambi i membri per formula_10:\nScambiamo i nomi delle variabili, ossia poniamo formula_8 come variabile dipendente e formula_5 come variabile indipendente:\nIn conclusione:\ndove formula_2 \u00e8 il numero di lettere dell'alfabeto. \nIn particolare per la chiave 3, nell'alfabeto inglese:\nCifrario affine.\nUn'ulteriore generalizzazione \u00e8 costituita dal cifrario affine:\ncon formula_19 e formula_20, perch\u00e9 altrimenti ci sarebbe una stessa cifratura per diverse lettere.\nRompere la cifratura.\nCon un diagramma delle frequenze delle lettere nel testo in cifra e nella lingua originale del testo, \u00e8 facile individuare il valore della chiave osservandone la disposizione. Ad esempio, nella lingua italiana, le lettere pi\u00f9 frequenti sono le vocali E, A, O ed I, con lievi differenze, seguite dalle consonanti L, N, R, S e T, mentre sono rare B, F, Q e Z e praticamente assenti le lettere \"straniere\" J, K, Y, X e W; nella lingua inglese, invece, le lettere pi\u00f9 frequenti sono E e T, mentre le pi\u00f9 rare sono Q e Z. Anche i computer sono in grado di eseguire simili calcoli senza difficolt\u00e0, come pure di effettuare attacchi di tipo brute force semplicemente provando tutte le chiavi di cifratura possibili finch\u00e9 non appare un testo leggibile.\nIl cifrario di Cesare \u00e8 molto pi\u00f9 debole di uno in cui la corrispondenza delle lettere sia casuale, come succede in molti giochi enigmistici.\nI luoghi pi\u00f9 comuni dove si pu\u00f2 trovare questo cifrario \u00e8 in giochi per bambini oppure nell'algoritmo ROT13, che \u00e8 fatto apposta per essere facile da decifrare.\nCodifica del cifrario in campo informatico.\nIl suddetto cifrario pu\u00f2 essere trascritto in tutti i linguaggi di programmazione, questo \u00e8 un esempio in C++:\nusing namespace std;\nint main(void) \n char string[MAX];\n cout \u00ab \"Inserire frase:\" \u00ab endl;\n cin.getline(string,MAX);\n printf(\" Frase normale: %s\\n\", string);\n printf(\"Frase crittografata: \");\n for (int i=0, len=strlen(string) ; i&lt;len; i++) \n if ( (string[i]&gt;='A' &amp;&amp; string[i]&lt;='W') || (string[i]&gt;='a' &amp;&amp; string[i]&lt;='w') ) \n // lettere dalla A alla W (maiuscole) e dalla a alla w (minuscole)\n printf(\"%c\", string[i] + 3);\n else if (isalpha(string[i]))\n // tutte le altre lettere (X Y Z x y z)\n printf(\"%c\", string[i] - 23);\n else \n // tutti gli altri caratteri\n printf(\"%c\", string[i]);\n cout \u00ab endl;\n return 0;"}
{"id": "832", "revid": "1543377", "url": "https://it.wikipedia.org/wiki?curid=832", "title": "Crittografia asimmetrica", "text": "La crittografia asimmetrica, conosciuta anche come crittografia a coppia di chiavi, crittografia a chiave pubblica/privata o anche solo crittografia a chiave pubblica, \u00e8 un tipo di crittografia dove, come si deduce dal nome, ad ogni attore coinvolto nella comunicazione \u00e8 associata una coppia di chiavi:\nevitando cos\u00ec qualunque problema connesso alla necessit\u00e0 di uno scambio in modo sicuro dell'unica chiave utile alla cifratura/decifratura presente invece nella crittografia simmetrica. Il meccanismo si basa sul fatto che, se con una delle due chiavi si cifra (o codifica) un messaggio, allora quest'ultimo sar\u00e0 decifrato solo con l'altra.\nGeneralit\u00e0.\nCi sono due funzioni che possono essere realizzate: cifrare messaggi con la chiave pubblica per garantire che solo il titolare della chiave privata possa decifrarlo oppure usare la chiave pubblica per autenticare un messaggio inviato dal titolare con la chiave privata abbinata.\nIn un sistema di crittografia a chiave pubblica, chiunque pu\u00f2 cifrare un messaggio usando la chiave pubblica del destinatario, ma tale messaggio pu\u00f2 essere decifrato solo con la chiave privata del destinatario. Per fare ci\u00f2, deve essere computazionalmente facile per un utente generare una coppia di chiavi pubblica e privata da utilizzare per cifrare e decifrare. La forza di un sistema di crittografia a chiave pubblica si basa sulla difficolt\u00e0 di determinare la chiave privata corrispondente alla chiave pubblica.\nLa sicurezza dipende quindi solo dal mantenere la chiave privata segreta, mentre la chiave pubblica pu\u00f2 essere pubblicata senza compromettere la sicurezza.\nI sistemi di crittografia a chiave pubblica spesso si basano su algoritmi di crittografia basati su problemi matematici che attualmente non ammettono alcuna soluzione particolarmente efficiente, quelli che riguardano la fattorizzazione di un numero intero, il logaritmo discreto e le relazioni delle curve ellittiche. Gli algoritmi a chiave pubblica, a differenza degli algoritmi a chiave simmetrica, non richiedono un canale sicuro per lo scambio iniziale di una (o pi\u00f9) chiavi segrete tra le parti.\nA causa del peso computazionale della crittografia asimmetrica, essa di solito \u00e8 usata solo per piccoli blocchi di dati, in genere il trasferimento di una chiave di cifratura simmetrica (per esempio una chiave di sessione). Questa chiave simmetrica \u00e8 utilizzata per cifrare messaggi lunghi. La cifratura/decifratura simmetrica \u00e8 basata su algoritmi semplici ed \u00e8 molto pi\u00f9 veloce. L'autenticazione del messaggio include hashing del messaggio per produrre un \"digest\" (risultato dell'output dell'algoritmo di hash), e crittografando il digest con la chiave privata per produrre una firma digitale. Da l\u00ec in poi chiunque pu\u00f2 verificare questa firma:\nL'uguaglianza tra i digests conferma che il messaggio non \u00e8 stato modificato da quando \u00e8 stato firmato, e che il firmatario, e nessun altro, intenzionalmente abbia eseguito l'operazione di firma, presumendo che la chiave privata del firmatario sia rimasta segreta. La sicurezza di questo tipo di procedura dipende dall'algoritmo di hash di questa data qualit\u00e0 che \u00e8 computazionalmente impossibile modificare o trovare un messaggio sostituito che produca lo stesso digest, ma gli studi hanno dimostrato che con gli algoritmi MD5 e SHA-1, produrre un messaggio alterato o sostituito non \u00e8 impossibile. L'attuale standard di hash per la crittografia \u00e8 SHA-2. Lo stesso messaggio pu\u00f2 essere usato al posto del digest.\nGli algoritmi a chiave pubblica sono ingredienti fondamentali della sicurezza dei crittosistemi, applicazioni e protocolli. Essi sono alla base dei diversi standard Internet, come ad esempio Transport Layer Security (TLS), S/MIME, PGP e GPG. Alcuni algoritmi a chiave pubblica forniscono una distribuzione di chiave e segretezza (ad esempio, scambio di chiavi Diffie-Hellman), alcuni di fornire firme digitali (ad esempio Digital Signature Algorithm), altri forniscono entrambe (esempio RSA).\nLa crittografia a chiave pubblica trova applicazione in vari campi, tra gli altri: nella disciplina di sicurezza informatica e nella sicurezza delle informazioni. La sicurezza delle informazioni si occupa di tutti gli aspetti per la protezione delle risorse informative elettroniche contro le minacce sulla sicurezza. La crittografia a chiave pubblica viene utilizzata come metodo per assicurare la riservatezza, l'autenticazione e il non ripudio delle comunicazioni e per la memorizzazione dei dati.\nStoria.\nAgli inizi della storia della crittografia, le due parti dovevano contare su una chiave che doveva essere scambiata per mezzo di un metodo sicuro, come un incontro faccia a faccia o per mezzo di un corriere di fiducia. Questa chiave, che entrambe le parti tenevano assolutamente segreta, poteva quindi essere utilizzata per lo scambio di messaggi cifrati. Questo tipo di approccio alla distribuzione delle chiavi comporta un certo numero di difficolt\u00e0 significative. Nel 1874 William Stanley Jevons scriveva nel suo libro \"I Principi della scienza\":\n\"Pu\u00f2 il lettore dire quali sono i due numeri moltiplicati tra loro che produrranno il numero 8616460799? Penso che sia improbabile che qualcuno ci riesca, a parte me stesso.\" -William Stanley Jevons\nIn questo libro descriveva il rapporto tra le funzioni unidirezionali e la crittografia e continuava a discutere, in particolare, del problema della fattorizzazione utilizzato per creare una funzione botola. Nel luglio 1996, il matematico Solomon W. Golomb ha detto: \n\"Jevons ha anticipato una caratteristica fondamentale dell'algoritmo RSA per la crittografia a chiave pubblica, anche se di certo non ha inventato il concetto di crittografia a chiave pubblica.\" (nel 1869, Jevons ha inventato un calcolatore chiamato \"Logica Piano\").\nScoperta riservata.\nNel 1970, James H. Ellis, crittografo inglese presso il Government Communications Headquarters (GCHQ), immagin\u00f2 la possibilit\u00e0 di una \"crittografia non segreta\", (adesso chiamata crittografia a chiave pubblica), ma non riusciva a vedere alcun modo di implementarla. Nel 1973, il suo collega Clifford Cocks realizz\u00f2 quello che \u00e8 diventato noto come algoritmo di crittografia RSA, dando un metodo pratico di \"cifratura non segreta\", e nel 1974, un altro matematico e crittografo, che faceva parte del GCHQ, Malcolm J. Williamson, svilupp\u00f2 ci\u00f2 che \u00e8 oggi \u00e8 conosciuto come scambio di chiavi Diffie-Hellman. Il progetto fu passato anche al NSA. In un'ottica militare e con bassa potenza di calcolo disponibile, le potenzialit\u00e0 della crittografia a chiave pubblica non furono capite dalle due organizzazioni:\nPensavo che fosse pi\u00f9 importante per uso militare... se \u00e8 possibile condividere la chiave rapidamente per via elettronica, si ha un grande vantaggio rispetto all'avversario. Solo alla fine dell'evoluzione di Berners-Lee la progettazione di un'architettura Internet aperta per il CERN, il suo adattamento e adozione per Arpanet... consent\u00ec alla crittografia a chiave pubblica di esprimere il suo massimo potenziale. Ralph Benjamin \nLa loro scoperta non fu resa di dominio pubblico per 27 anni, fino a quando la ricerca \u00e8 stata riclassificata dal governo britannico nel 1997.\nScoperta resa pubblica.\nNel 1976 Whitfield Diffie e Martin Hellman pubblicarono un sistema di crittografia a chiave asimmetrica, influenzato dal lavoro di Ralph Merkle sulla distribuzione della chiave pubblica. Questo metodo di scambio di chiavi, che utilizza un'elevata potenza in un campo infinito, divenne nota come scambio di chiavi Diffie-Hellman. Questo era il metodo pratico pubblicato per stabilire una chiave segreta condivisa su un canale autenticando (ma non confidenziale) le comunicazioni senza l'utilizzo di una chiave segreta precedentemente condivisa. La \"tecnica a chiave pubblica accordata\" di Merkle fu conosciuta come \"algoritmo del puzzle\", fu inventata nel 1974 e pubblicata nel 1978.\nNel 1977, la generalizzazione del sistema di Cocks \u00e8 stato indipendentemente inventato da Ron Rivest, Adi Shamir e Leonard Adleman, altri del MIT. Questi ultimi autori hanno pubblicato il loro lavoro nel 1978 e l'algoritmo \u00e8 venuto ad essere conosciuto con il nome RSA, dalle loro iniziali. RSA utilizza l'elevamento a potenza in modulo di due numeri primi molto grandi moltiplicati, per la crittografia e decrittografia, eseguendo sia la crittografia a chiave pubblica e la firma digitale a chiave pubblica. La sua sicurezza \u00e8 collegata alla estrema difficolt\u00e0 di fattorizzare grandi numeri, un problema per cui non \u00e8 nota una tecnica generale efficiente. Nel 1979, Michael Rabin pubblic\u00f2 un crittosistema correlato che probabilmente \u00e8 protetto finch\u00e9 la fattorizzazione della chiave pubblica resta difficile, resta un presupposto che RSA gode anche questa sicurezza.\nDal 1970, un gran numero di tecniche di crittografia, firma digitale, accordo della chiave e altre sono state sviluppate nel campo della crittografia a chiave pubblica. Il sistema di crittografia ELGamal, inventato da Taher ElGamal si basa sul simile e relativo alto livello di difficolt\u00e0 del problema logaritmo discreto, cos\u00ec come lo strettamente correlato DSA, che \u00e8 stato sviluppato presso l'US National Security Agency (NSA) e pubblicato dal NIST come Standard proposto.\nL'introduzione della crittografia a curva ellittica da parte di Neal Koblitz e Victor Miller, indipendentemente e contemporaneamente a met\u00e0 degli anni 80, ha dato nuovi algoritmi a chiave pubblica basati sul problema del logaritmo discreto. Anche se matematicamente \u00e8 pi\u00f9 complessa, le curve ellittiche forniscono chiavi pi\u00f9 piccole e pi\u00f9 veloci, e la sicurezza risulta essere approssimativamente equivalente.\nDescrizione.\nL'idea base della crittografia con coppia di chiavi diviene pi\u00f9 chiara se si usa un'analogia postale, in cui il mittente \u00e8 Alice ed il destinatario Bob, i lucchetti fanno le veci delle chiavi pubbliche e le chiavi recitano la parte delle chiavi private:\nSe adesso Bob volesse mandare un altro pacco ad Alice, dovrebbe farlo chiudendolo con il lucchetto di Alice (che lei dovrebbe aver preventivamente dato a Bob) che solo lei potrebbe aprire.\nSi pu\u00f2 notare come per mettere in sicurezza il contenuto dei pacchi ci sia bisogno del lucchetto del destinatario, mentre per aprirli viene usata esclusivamente la propria chiave segreta, rendendo l'intero processo di cifratura/decifratura asimmetrico (una chiave per cifrare ed una differente per decifrare). Chiunque intercettasse il lucchetto (aperto) o il messaggio chiuso con il lucchetto non potrebbe leggerne il contenuto poich\u00e9 non ha la chiave. Uno dei vantaggi della crittografia asimmetrica sta nel fatto che le chiavi pubbliche possono essere scambiate anche utilizzando un mezzo insicuro, come Internet.\nUsando un'altra analogia si pu\u00f2 dire che il metodo \u00e8 analogo a quello di una cassaforte che abbia due chiavi distinte, una usata per aprirla (chiave segreta), l'altra per chiuderla (chiave pubblica).\nNella crittografia simmetrica invece, che basa la sicurezza del sistema sulla segretezza della chiave di codifica/decodifica utilizzata, si rende necessario utilizzare un canale sicuro per la trasmissione della chiave, poich\u00e9 l'intercettazione della stessa, da parte di terzi, vanificherebbe la sicurezza del sistema stesso.\nDue degli usi pi\u00f9 conosciuti della crittografia asimmetrica sono:\nDifferenze con la crittografia tradizionale (simmetrica).\nNella tradizionale crittografia simmetrica, viene utilizzata un'unica chiave sia per codificare, sia per decodificare i messaggi. Delle due informazioni (la chiave e l'algoritmo) necessarie a chi deve inviare il messaggio, la chiave \u00e8 quindi identica a quella necessaria a chi deve riceverla, mentre l'algoritmo \u00e8 facilmente reversibile in quello di decifrazione. Per concordare una chiave con il proprio interlocutore, c'\u00e8 bisogno di mettersi preventivamente in contatto con lui incontrandolo di persona, telefonandogli, scrivendogli una lettera, mandandogli un messaggio o in qualsiasi altro modo. In qualunque caso, esiste il pericolo che la chiave venga intercettata durante il tragitto, compromettendo quindi l'intero sistema comunicativo.\nLa crittografia a chiave pubblica permette invece a due (o pi\u00f9) persone di comunicare in tutta riservatezza senza usare la stessa chiave, anche se queste non si sono mai incontrate precedentemente.\nBreve panoramica sull'implementazione.\nIl principio generale della crittografia asimmetrica ha una solida base matematica che lo giustifica; tale base, riassunta e semplificata all'estremo, si fonda sull'uso di un problema complesso, ovvero un'operazione matematica semplice da eseguire, ma difficile da invertire, cio\u00e8 dal cui risultato \u00e8 difficile risalire agli argomenti di partenza. L'esempio classico \u00e8 il problema della fattorizzazione di un numero (trovare i numeri primi che lo producono se moltiplicati tra loro: ad esempio, \u00e8 facile moltiplicare 17\u00d723 ottenendo 391, ben pi\u00f9 difficile \u00e8 per esempio fattorizzare il numero 377 nei fattori primi 13 e 29) usata nel primo e pi\u00f9 famoso sistema crittografico a chiave pubblica: RSA. Le conoscenze di matematica pura sviluppate dall'uomo negli ultimi secoli hanno reso sempre pi\u00f9 efficiente fattorizzare, ma nessuno \u00e8 mai riuscito a far fare quel passo che porta il problema da complesso a non complesso; il problema diventa quindi intrattabile per numeri oltre una certa dimensione.\nAttualmente, per la crittografia RSA vengono considerati \"sicuri\" numeri che in base 10 hanno almeno 600 cifre, il che significa chiavi di 2048 bit e oltre.\nAltro esempio di problema complesso \u00e8 il logaritmo discreto, usato nella nascente crittografia ellittica.\nLa crittografia \u00e8 comunque una scienza basata sulle probabilit\u00e0: i problemi complessi vengono considerati complessi basandosi sul fatto che centinaia di anni di studio non hanno saputo risolverli in modo rapido (ricordiamoci che c'\u00e8 sempre almeno un modo non immediato per risolvere un problema: provare a fare l'operazione diretta con tutti i numeri fino alla dimensione necessaria; questo tipo di soluzione, in genere, non \u00e8 neanche contemplata, in quanto il tempo necessario aumenta vertiginosamente con la dimensione dei numeri usati), ma nessuno dei problemi usati in crittografia ha un teorema che ne dimostra la complessit\u00e0 (l'unico sistema crittografico dimostrato \u00e8 lo One Time Pad, ma sfortunatamente \u00e8 un sistema simmetrico \u2013 ovvero non a chiave pubblica \u2013 ed estremamente scomodo da usare).\nUtilizzo della crittografia asimmetrica.\nCon l'istruzione HTTP Strict Transport Security il server invia i messaggi di risposta alle richieste di connessione HTTP con una intestazione che impone per un certo tempo a qualsiasi user agent (\"browser\" e qualsiasi altro tipo di client) di connettersi in maniera cifrata con HTTPS, e non col semplice HTTP.\nPer utilizzare questo tipo di crittografia, \u00e8 necessario creare una coppia di chiavi. Quando vengono generate le due chiavi sono equivalenti (una delle due indifferentemente pu\u00f2 essere resa pubblica). La propriet\u00e0 fondamentale delle due chiavi \u00e8 che un messaggio cifrato usando una delle due chiavi pu\u00f2 essere decifrato soltanto usando l'altra chiave e viceversa. Ci\u00f2 significa sostanzialmente che le due chiavi funzionano \"insieme\" pur non essendo possibile dall'una desumere l'altra.\nQuando una delle due chiavi viene resa pubblica e l'altra privata, \u00e8 possibile utilizzarle insieme fondamentalmente per due scopi:\nAffinch\u00e9 tutto funzioni, ovviamente, \u00e8 necessario che il possessore della chiave privata custodisca gelosamente tale chiave e la faccia rimanere tale.\nLa coppia di chiavi pubblica/privata viene generata attraverso un algoritmo (ad esempio RSA o DSA) a partire da dei numeri casuali. Gli algoritmi asimmetrici sono studiati in modo tale che la conoscenza della chiave pubblica e dell'algoritmo stesso non siano sufficienti per risalire alla chiave privata e tale meccanismo \u00e8 reso possibile grazie all'uso di funzioni unidirezionali. In realt\u00e0, in molti casi, l'impossibilit\u00e0 di risalire alla chiave privata non \u00e8 dimostrata matematicamente, ma risulta dallo stato attuale delle conoscenze in matematica e della potenza di calcolo disponibile. Per esempio, \u00e8 sufficiente un piccolo computer e qualche millesimo di secondo per moltiplicare due numeri primi da 150 cifre, ma occorre il lavoro di decine di migliaia di computer per un anno per trovare i fattori primi di quel numero. Un altro problema simile \u00e8 quello della funzione unidirezionale esponenziale modulo n (aritmetica modulare) e del rispettivo problema inverso del calcolo del suo logaritmo discreto.\nA questo punto, il gioco \u00e8 fatto: ogni utilizzatore si crea la propria (o le proprie, in casi particolari) coppia di chiavi; la chiave privata viene tenuta segreta e non viene mai rivelata a nessuno (nemmeno alle persone con le quali si comunica); viceversa, la chiave pubblica viene diffusa in vari modi: pu\u00f2 essere aggiunta automaticamente in coda a ciascun proprio messaggio nelle varie conferenze elettroniche cui si partecipa, o pu\u00f2 essere depositata in archivi pubblici (keyserver) a disposizione di chi la desideri. \u00c8 importante che la chiave pubblica sia liberamente accessibile, perch\u00e9 chiunque voglia comunicare con la persona che l'ha generata dovr\u00e0 preventivamente munirsi di questa, con la quale cifrer\u00e0 il messaggio.\nNegoziazione iniziale delle chiavi.\nLo scambio delle chiavi asimmetriche avviene in una fase iniziale di negoziazione in cui gli utenti adottano temporaneamente una chiave di sessione simmetrica di supporto alla fase di \"handshake\" ovvero di avvio di una sessione con crittografia simmetrica per negoziare la chiave di sessione, il protocollo e gli altri aspetti della connessione cifrata.\nLa chiave di sessione \u00e8 temporanea e \"usa e getta\": non appena \u00e8 definito tutto ci\u00f2 che riguarda la connessione cifrata, inizia lo scambio con crittografia a chiave asimmetrica, e la chiave di sessione non \u00e8 pi\u00f9 utilizzata: se la chiave privata di un utente viene compromessa o perde la sua segretezza, \u00e8 possibile derivare la chiave di sessione e tramite questa la chiave privata scambiata dall'altro utente, e decifrare l'intera comunicazione. Per evitare questo rischio, la Forward secrecy, genera la chiave di sessione a partire da una chiave a lungo termine, diversa da quella pubblica e privata degli utenti.\nFirma digitale.\nOltre alla cifratura dei dati di una comunicazione, la crittografia asimmetrica presenta altri possibili impieghi: firma digitale per verificare l'autenticazione del mittente e l'integrit\u00e0 informativa del messaggio, fornire una condizione di \"ending\" e per i programmi che tentano la forzatura delle chiavi.\nUn utente pu\u00f2 firmare un messaggio utilizzando la propria chiave privata; per far ci\u00f2, viene creata un'impronta (\"digest\") del messaggio da firmare e questa, criptata con la chiave privata, rappresenta la firma ed \u00e8 inviata assieme al messaggio (l'impronta, generata per mezzo di un algoritmo di Hash, \u00e8 tale che varia sensibilmente al minimo variare del messaggio). Tutti i destinatari del messaggio possono verificare l'integrit\u00e0 del messaggio stesso e l'autenticazione dell'autore/mittente creando, a partire dal messaggio ricevuto, un'impronta (o \"digest\", utilizzando in maniera simmetrica la stessa funzione hash utilizzata dall'autore del messaggio) e confrontandola poi con quella ricevuta assieme al messaggio e decifrata con la chiave pubblica del presunto autore: se le due impronte risultano identiche il messaggio \u00e8 integro, ovvero non ha subito modifiche da parte di terzi (ad esempio attraverso attacchi del tipo \"man in the middle\") da quando l'autore a monte l'ha firmato.\nIl mittente \"attacca\" l'hash in fondo al messaggio. Pu\u00f2 allora scegliere se codificare (firmare) con la propria chiave privata tutto l'insieme (messaggio e hash), oppure lasciare il messaggio in chiaro e cifrare con la chiave privata solo l'hash. In entrambi i modi, chiunque decodifichi con la chiave pubblica del mittente \u00e8 certo che sono autenticati il mittente e il contenuto del messaggio (volendo si pu\u00f2 aggiungere anche una marca temporale che certifica anche il momento di invio e di ricezione).\nLa firma digitale fornisce anche una condizione di termine per i programmi che tentano di forzare la cifratura. Tali programmi tentano di ricostruire la chiave privata del destinatario per leggere il messaggio. Il programma ha come riferimento la firma digitale del messaggio, o meglio la decifra con la chiave pubblica del mittente e utilizza l'hash. Il programma propone \"n\" chiavi private, per ognuna decifra il messaggio, ne calcola l'hash e lo confronta con quello ricavato dalla firma digitale: se coincidono, \u00e8 stata trovata la chiave privata giusta ed \u00e8 visibile il contenuto del messaggio originale.\nSicurezza.\nLa sicurezza di alcuni sistemi di crittografia pu\u00f2 essere verificata sulla base della difficolt\u00e0 computazionale presunta di un problema matematico, come ad esempio la fattorizzazione di un numero intero e il calcolo di logaritmi discreti. Si noti che \"sicuro\" qui ha un significato matematico preciso, e ci sono diverse definizioni di ci\u00f2 che significa per uno schema di crittografia essere \"sicuro\".\nUn messaggio che un mittente cripta con la chiave pubblica del destinatario pu\u00f2 essere decifrato solo con la chiave privata accoppiata, che in questo caso \u00e8 la chiave privata del destinatario. Ci\u00f2 \u00e8 utile nella pratica solo se non \u00e8 stato scoperto nessun difetto nell'algoritmo utilizzato.\nUn'applicazione della crittografia a chiave pubblica \u00e8 la firma digitale. I sistemi a firma digitale possono essere utilizzati per l'autenticazione del mittente e per il non ripudio. Il mittente calcola la firma digitale per il messaggio che deve inviare e invia la firma (contemporaneamente al messaggio) al destinatario previsto. Le politiche della firma digitale sono tali che le firme possono essere calcolate solo con la conoscenza della chiave privata corretta. Per verificare che un messaggio \u00e8 stato firmato da un utente e non \u00e8 stato modificato, il ricevente deve solo conoscere la corrispondente chiave pubblica. In altri casi (ad esempio RSA), un singolo algoritmo pu\u00f2 essere utilizzato per crittografare e creare firme digitali. In altri casi (ad esempio DSA), ogni algoritmo pu\u00f2 essere utilizzato solo per uno scopo specifico.\nPer raggiungere l'autenticazione e la riservatezza, il mittente deve includere il nome del destinatario del messaggio, usando la chiave privata, e quindi criptare sia il messaggio che la firma utilizzando la chiave pubblica del destinatario.\nQueste caratteristiche possono essere usate per costruire molti protocolli e applicazioni crittografiche, come ad esempio: pagamenti online, protocolli non-ripudio, ecc.\nProblematiche.\nIn realt\u00e0, il problema della sicurezza riguardante la segretezza della comunicazione non \u00e8 del tutto risolto con questo tipo di crittografia, in quanto passibile di attacchi di tipo man in the middle: non si pu\u00f2 essere certi infatti che la chiave (per esempio una chiave presente sul keyserver) appartenga davvero alla persona nominata nell'intestazione della chiave stessa, apportando cos\u00ec attacchi di tipo spoofing in assenza di un meccanismo di autenticazione tra le parti in causa. Una soluzione resta sempre il contatto fisico tra i due interlocutori, i quali, scambiandosi le chiavi pubbliche hanno una reciproca autenticazione.\nPGP, il primo sistema crittografico di massa che si avvale delle idee della crittografia asimmetrica consiglia, dopo essersi scambiati le chiavi per e-mail o altro mezzo, di telefonarsi e di leggersi i fingerprint (letteralmente \"impronte digitali\"), ovvero un codice (codice di hash) associabile in modo sicuro alla chiave stessa, ma da cui non si pu\u00f2 ricavare la chiave; in questo modo, riconoscendo le rispettive voci, si certifica anche la validit\u00e0 della chiave ottenuta.\nUn altro problema da non escludere \u00e8 quello dell'effettiva protezione della chiave privata: questa, infatti, risiede nel disco rigido del proprietario ed \u00e8 generalmente cifrata con una password (quindi con crittografia simmetrica). Data la relativa semplicit\u00e0 di accesso alla chiave (basta inserire una password per \"sbloccarla\"), con particolari trojan/keylogger programmati ad-hoc \u00e8 quindi possibile ricavare dal PC della vittima sia il file contenente la chiave privata sia la password per utilizzarla, violando a tutti gli effetti l'efficienza della crittografia asimmetrica."}
{"id": "833", "revid": "1302541", "url": "https://it.wikipedia.org/wiki?curid=833", "title": "Crivello di Eratostene", "text": "Il crivello di Eratostene \u00e8 un antico algoritmo per il calcolo delle tabelle di numeri primi fino a un certo numero prefissato. Questo principio deve il proprio nome al matematico Eratostene di Cirene, che ne fu l'ideatore. \u00c8 ancora utilizzato come algoritmo di calcolo dei numeri primi da molti programmi per computer, per via della sua semplicit\u00e0. Pur non essendo del tutto efficiente, infatti, \u00e8 in compenso piuttosto semplice da tradurre in un qualsiasi linguaggio di programmazione.\nAlgoritmo.\nIl procedimento \u00e8 il seguente: si scrivono tutti i numeri naturali a partire da formula_1 fino formula_2 in un elenco detto setaccio. Poi si cancellano (setacciano) tutti i multipli del primo numero del setaccio (escluso lui stesso). Si prende poi il primo numero non cancellato maggiore di formula_1 e si ripete l'operazione con i numeri che seguono, proseguendo fino a che non si applica l'operazione all'ultimo numero non cancellato. I numeri che restano sono i numeri primi minori o uguali a formula_2.\n\u00c8 come se si utilizzassero dei setacci a maglie via via pi\u00f9 larghe: il primo lascia passare solo i numeri non multipli di formula_1, il secondo solo i non multipli di formula_6, e cos\u00ec via.\nNel caso formula_7, ad esempio, il procedimento di setacciatura si conclude con il numero formula_8 perch\u00e9 formula_8 \u00e8 il massimo primo il cui quadrato non supera formula_10 e si pu\u00f2 provare che il procedimento di setacciatura per ricercare i primi fino a un certo numero formula_2 cessa sempre quando si supera la radice quadrata di formula_2. Infatti ogni numero formula_13 del setaccio iniziale, contenente tutti i numeri naturali non superiori a un dato formula_2, cade dal setaccio che corrisponde al pi\u00f9 piccolo dei suoi divisori primi.\nSe indichiamo con formula_15 il pi\u00f9 piccolo divisore primo di formula_13 si ha:\nSe ne deduce che formula_18, da cui formula_15 \u00e8 sempre minore o uguale alla radice quadrata di formula_13.\nUna implementazione dell'algoritmo di Eratostene in Haskell che calcola l'n-esimo numero primo:\n-- Una lista infinita di numeri primi prodotta\n-- attraverso il metodo del crivello di Eratostene.\ncrivello :: [Int]\ncrivello = crivello' [2..]\n where\n crivello' :: [Int] -&gt; [Int]\n crivello' (p:ps) = p : crivello' [i | i &lt;- ps, mod i p /= 0]\n crivello' _ = undefined\n-- Estrai il n-esimo numero primo.\neratostene :: Int -&gt; Int\neratostene n = crivello !! n\nEsempio.\nPer trovare tutti i numeri primi minori di formula_21, si pu\u00f2 procedere come segue:"}
{"id": "839", "revid": "125326983", "url": "https://it.wikipedia.org/wiki?curid=839", "title": "Cordofoni", "text": "I cordofoni, comunemente detti strumenti a corde, sono una classe di strumenti musicali in grado di produrre un suono mediante la vibrazione prodotta da una o pi\u00f9 corde di cui sono dotati. \nLa vibrazione si pu\u00f2 ottenere:\nSuddivisione.\nGli strumenti cordofoni si suddividono in;\nA seconda della posizione reciproca tra corde e piano del risuonatore i cordofoni compositi si distinguono in:\nPer realizzare le corde si utilizza l'acciaio, il bronzo, il nichel, il nylon, crini di cavallo o il budello, ricavato dall'intestino di bovini o ovini; in cordofoni semplici come le arpe eoliche si usa la seta.\nI primi cordofoni vennero costruiti nella preistoria: veniva tesa una corda fra le estremit\u00e0 di un'asta di legno flessibile (arco musicale: Cetra a bastone flessibile), formando una struttura molto simile a quella di un arco ed \u00e8 molto probabile che inizialmente venissero utilizzati gli stessi archi da caccia. Soltanto in seguito lo strumento venne dotato di un risuonatore ottenuto da materiali cavi, come noci di cocco svuotate, altra frutta dal rivestimento duro, ma anche zucche tagliate a met\u00e0 o altri oggetti che si prestassero ad amplificare il suono prodotto dal pizzicamento delle corde, dalla percussione con bastoni appositi (magari muniti di sonagli) o dallo sfregamento di queste con un altro arco di dimensioni ridotte, abbozzo del moderno archetto.\nA corde strofinate (con archi o ruote).\nIn questi strumenti, le corde vengono fatte vibrare venendo \"strofinate\" da un archetto di legno con crini di cavallo spalmati di pece.\nGli strumenti cordofoni ad arco:\nA corde pizzicate.\nNegli strumenti musicali di questo tipo, la generazione del suono \u00e8 prodotta dalla vibrazione di una corda, innescata pizzicandola con un plettro o con le dita dell'esecutore. Anche gli strumenti ad arco possono essere suonati pizzicando le corde.\nGli strumenti cordofoni a corde pizzicate sono:\nA corde percosse.\nPossono essere percosse manualmente da particolari battenti, oppure attraverso martelletti azionati da una tastiera (come nel clavicordo, nel fortepiano o nel pianoforte). In alcuni \u00e8 presente un dispositivo che solleva il martelletto dopo la percussione, per liberare la corda e lasciarla vibrare naturalmente. Negli altri strumenti, dove questo dispositivo non \u00e8 applicato, \u00e8 il martelletto a determinare l'altezza della nota prodotta, relativamente al punto in cui colpisce la corda.\nAlcuni strumenti a corde percosse sono: "}
{"id": "841", "revid": "1762097", "url": "https://it.wikipedia.org/wiki?curid=841", "title": "Chitarra", "text": "La chitarra \u00e8 uno strumento musicale cordofono a pizzico, che pu\u00f2 essere suonato con i polpastrelli, con le unghie o con un plettro.\nStoria.\nLa chitarra moderna ha origine dalla chitarra barocca che a sua volta deriva dallo strumento medievale a cinque corde chiamato quinterna (dal latino \"quinque\" = cinque e dal persiano \"tar\" = corda).\nI primi liuti persiani erano montati con sole 4 corde di fili di seta da qui la parola \"Chahar\" quattro e \"Tar\" corde da cui la parola araba Q\u00eet\u00e2ra. Le prime chitarre medievali avevano quattro corde come pure il liuto: dal greco kith\u00e1ra, e poi dal latino \"cithara\" derivano i termini guiterne (quinterna), Gittern, citola e chitarra.\nLo strumento pi\u00f9 antico ritrovato simile a una chitarra ha 3500 anni ed \u00e8 stato scoperto nella tomba egizia di Har-Mose Sen-Mut. A sua volta le radici vanno trovate nel setar persiano (Iran) e nella citara.\nDalla seconda met\u00e0 del XVII secolo fino alla met\u00e0 del XIX secolo, con i progetti e le innovazioni apportate in Spagna da Antonio de Torres, si ha la nascita del prototipo della chitarra classica moderna\nLa conseguente diminuzione della sonorit\u00e0, data dal fatto che si passa a sei corde semplici dalle dieci (cio\u00e8 5 corde doppie chiamate cori) o dodici corde (6 corde doppie) in uso sulla chitarra barocca, fu compensata dall'allargamento della cassa e dall'apertura completa della buca in mezzo alla tavola armonica\nLa chitarra a sei corde sostitu\u00ec la chitarra barocca perch\u00e9 pi\u00f9 facile da maneggiare e suonare e con una struttura pi\u00f9 robusta. Questo passaggio dalla chitarra barocca a quella moderna pu\u00f2 essere paragonato alla sostituzione della viola da gamba con il violoncello\nLe prime chitarre a sei corde.\nAlla fine del XVIII secolo i liutai napoletani furono i primi a produrre chitarre a sei corde: erano di dimensioni piuttosto ridotte, costruite in acero o legni da frutto. La chitarra napoletana pi\u00f9 antica che conosciamo \u00e8 del 1764 di Antonio Vinaccia, appartenente a una longeva famiglia di liutai napoletani. Lo strumento \u00e8 interessante perch\u00e9 presenta quasi tutte le caratteristiche della chitarra moderna.\nSubito dopo anche in Spagna la chitarra a 6 corde cominci\u00f2 ad affermarsi soprattutto a Malaga e a Siviglia. Anche in Francia, verso il 1820, fiorisce questa caratteristica grazie al liutaio Ren\u0450 Fran\u00e7ois Lac\u00f4te molto apprezzato da famosi chitarristi del suo tempo: Fernando Sor e Ferdinando Carulli. A Cremona, Carlo Bergonzi, attivo dal 1780-1820, costruisce alcune interessanti chitarre a 6 corde.\nL'innovazione di Antonio de Torres.\nI primi strumenti costruiti da Antonio de Torres arrivati a noi sono del 1854 e hanno gi\u00e0 tutte le caratteristiche della chitarra classica moderna. De Torres fu il primo a concentrare la propria attenzione sulla tavola armonica, aumentandone la superficie e disponendo il ponticello nel punto di massima larghezza. Dispose tre catene trasversali, due sopra e una sotto la buca; nella parte sotto il ponte si trovano sette raggi simmetrici disposti a ventaglio. Nel 1862 costru\u00ec una chitarra con fasce e fondo di cartone per dimostrare le sue tesi sull'importanza della tavola armonica e dall'incatenatura. Torres fiss\u00f2 le misure moderne del manico e della tastiera e la forma del ponte.\nChristian Frederik Martin e la chitarra folk.\nChristian Frederik Martin, liutaio tedesco, dopo aver imparato l'arte della liuteria presso la bottega della grande famiglia di liutai Stauffer a Vienna, nel 1833 si trasfer\u00ec a New York da Mark Neukirchen e affitta un negozio (precisamente a Hudson Street 196) per la sua attivit\u00e0 di rivenditore, grossista e importatore di strumenti Qui si dedica alla riparazione di vari strumenti in legno e alla creazione di sue chitarre acustiche, strutturate secondo il modello Legnani di Stauffer e con corde di budello\nNel 1920 la liuteria Martin (con la nuova azienda a Nazareth, in Pennsylvania nel 1838) cominci\u00f2 a costruire chitarre con corde in acciaio, grazie alla forte richiesta dei musicisti country. Questo aumento di tensione, dato dalle corde in acciaio, richiese forti adeguamenti alla struttura della cassa, adattando la speciale incatenatura della tavola ad \"X\" (gi\u00e0 sviluppata verso il 1850). Questa incatenatura \u00e8 ancora utilizzata nella maggior parte delle chitarre folk adesso in uso.\nLa nascita della chitarra elettrica.\nLa storia della chitarra elettrica inizia quando si avvert\u00ec l'esigenza di uno strumento che avesse alcune caratteristiche proprie della chitarra (specialmente per quanto attiene alle modalit\u00e0 di esecuzione), ma che potesse suonare insieme agli altri senza esserne sovrastato dal volume di suono. Orville Gibson era un abile liutaio specializzato in mandolini e chitarre. Speriment\u00f2 dei mandolini basandosi sulle progettazioni dei violini e dal 1890 applic\u00f2 questa tecnica anche sulle chitarre, producendo strumenti a cassa arcuata e a buca ovale utilizzando corde d'acciaio al posto di quelle di budello per ottenere una maggiore potenza sonora, cos\u00ec che la chitarra non venisse sovrastata dagli altri strumenti nei complessi masse blues. Cre\u00f2 cos\u00ec l'odierna chitarra archtop.\nLloyd Loar, progettista alla Gibson dal 1920 al 1924, condusse i primi esperimenti mediante l'adozione di rilevatori in prossimit\u00e0 delle corde. Il concetto di chitarra elettrica deve per\u00f2 molto alle intuizioni di Adolph Rickenbacker, che nel 1931 realizz\u00f2 il primo pick-up elettromagnetico (un dispositivo elettronico in grado di trasformare le vibrazioni delle corde in impulsi di tipo elettrico) e inizi\u00f2 ad applicarlo ai normali strumenti acustici, creando una chitarra lap steel chiamata frying pan guitar, in due modelli (A22 e A25).\nNel 1935 la Gibson inizi\u00f2 la produzione del modello ES 150, una chitarra semiacustica con cassa di risonanza, aperture a \"f\" sulla tavola e un unico pick-up. Il modello riscosse un grande successo. Finalmente la chitarra, grazie all'amplificazione, poteva inserirsi meglio nelle formazioni del tempo, senza essere sovrastata dal volume degli altri strumenti.\nMolti si cimentarono nella costruzione di chitarre elettriche, limitandosi di fatto ad amplificare il suono di strumenti acustici. Se da una parte la presenza di una cassa armonica combinata a un pick-up produceva un suono pastoso e ricco di armoniche, dall'altra presentava una serie di svantaggi, tra cui il pi\u00f9 fastidioso era l'effetto noto come feedback acustico. La cassa dello strumento entrava in risonanza (effetto Larsen) con il suono emesso dall'amplificatore, creando echi, armonici e fischi di difficile gestione, col risultato di un suono sgradevole di difficile definizione.\nNel 1941 Les Paul, chitarrista e inventore, crea nei laboratori Epiphone un prototipo, detto The Log, ideato per ovviare al problema del feedback. Esso consisteva in un manico di chitarra acustica attaccato a un blocco di legno massiccio su cui erano installate le parti elettriche, e ai cui lati erano fissati le due \"ali\" di una chitarra acustica a forma di otto. Les Paul propose l'idea alla Gibson che la rifiut\u00f2.\nNel 1948 Leo Fender, tecnico progettista di amplificatori, d\u00e0 una svolta definitiva e crea la Broadcaster, una chitarra con due pick-up single coil miscelabili e con il corpo pieno in legno massiccio che annulla completamente le risonanze indesiderate e aumenta il sustain delle corde, sviluppando il concetto di chitarra solid body. Inoltre lo strumento di Leo Fender presenta un vantaggio fondamentale: le fasi di costruzione e assemblaggio delle parti che compongono lo strumento sono molto semplificate. Questo si traduce nella possibilit\u00e0 di automatizzare il processo di produzione e di conseguenza produrre gli strumenti in serie, con costi notevolmente pi\u00f9 contenuti. Il successo \u00e8 enorme, tanto che la Broadcaster, divenuta poi Telecaster, viene prodotta dalla Fender ancor oggi.\nLa struttura e le sue parti.\nNella chitarra ci sono due sistemi che concorrono al funzionamento dello strumento: un sistema di produzione e amplificazione del suono e un sistema del sostegno. Una buona chitarra deve avere un ottimo equilibrio fra questi due sistemi, deve essere elastica e deformarsi in modo controllato e nelle sezioni utili\nPaletta.\nLa paletta \u00e8 la parte finale del manico e sostiene la meccanica dell'accordatura. Si unisce al manico in diversi modi: incollata con incastro a V o con giuntura obliqua invertita, oppure la paletta e il manico sono ricavate da un solo pezzo di legno (questo ultimo metodo \u00e8 ormai poco utilizzato perch\u00e9 rende molto fragile il manico nel punto attacco con la paletta, dove le fibre sono inclinate.\nManico.\nIl manico supporta la tastiera e termina con un tacco fissato alla cassa armonica. I legni utilizzati nel manico e nella paletta sono gli stessi: cedro di Cuba (\"Cederla Odorata\" con peso specifico 0,45 - 0,55), il mogano dell'Honduras (Swietenia macrophilla con peso specifico 0,58 - 0,75) e pi\u00f9 raramente di acero.\nCapotasto.\nSi trova nella parte estrema della tastiera e rappresenta il punto iniziale della parte vibrante della corda. Nelle chitarre pi\u00f9 pregiate il materiale del capotasto \u00e8 di avorio oppure di osso, nelle chitarre pi\u00f9 economiche solitamente \u00e8 di plastica.\nTastiera.\nLa Tastiera \u00e8 il supporto dei tasti e solitamente \u00e8 di legno duro come palissandro o ebano per sopportare lo strofinamento continuo delle dita e delle corde. Dopo che il manico \u00e8 stato unito a livello della cassa, il liutaio incolla la tastiera che percorre la parte del manico e parte della tavola armonica fino alla buca. La larghezza della tastiera varia da chitarra a chitarra. Generalmente nella chitarra classica si ha una tastiera molto larga e si stringe nelle chitarra folk ed elettriche.\nTasti.\nI tasti sono composti da una lamina inserita nel legno e la parte esterna con la sezione a semicerchio. Il materiale dei tasti \u00e8 l'alpacca, una lega molto resistente alla corrosione. La posizione dei tasti si pu\u00f2 ottenere matematicamente con la \"Regola del diciotto\" (pi\u00f9 precisamente 17,835). Questa formula si applica nel seguente modo: Si divide la lunghezza del diapason della chitarra per 17,835, in questo modo si trova la larghezza del primo tasto cio\u00e8, la distanza tra il capotasto e la prima lamina inserita nel manico. Per calcolare la distanza tra il primo tasto e il secondo, si divide la lunghezza rimasta (dall'osso al primo tasto) e la si divide per 17,835. Si continua cos\u00ec per ogni tasto, ottenendo tasti in proporzione sempre pi\u00f9 piccoli.\nQui sotto una tabella che rappresenta la tastiera e le note che possiamo trovare su ogni singola corda, come possiamo notare su ogni corda troviamo tutte le note della scala cromatica:\nTastini.\nOltre alla dizione \"tasto\" (\"fret\" in inglese) \u00e8 a volte utilizzata anche quella di tastino (raramente \"sbarretta\"). Di conseguenza \u00e8 anche impiegato il termine tasto, non per indicare il tastino, ma per designare la porzione di tastiera delimitata da due tastini adiacenti. Ad esempio, in questi casi, il 2\u00b0 tasto \u00e8 l'area di tastiera delimitata dal 2\u00b0 e 3\u00b0 tastino (il 1\u00b0 tastino, per convenzione, \u00e8 il capotasto). L\"'action\" (azione) \u00e8 la distanza tra la corda e il tastino.\nI tastini in commercio sono di diverse forme e altezze.\nCorde.\nNel passato le corde erano di minugia (budella di ovini) o di metallo. Nella seconda met\u00e0 degli anni 40, con l'avvento delle fibre sintetiche, la minugia \u00e8 stata quasi interamente sostituita da corde di nylon che permisero di aumentarne la tensione e quindi amplificare il suono della chitarra. Questa ricerca di maggior volume ha riguardato tutti gli strumenti alla fine del XVIII secolo in poi, e ha portato alla nascita della chitarra classica in Europa, della chitarra folk in America (grazie a Christian F. Martin) con le corde in acciaio, fino a dare origine alla chitarra elettrica.\nNella chitarra classica si hanno le prime tre corde (\"mi, si, sol\") in plastica e le altre tre (\"re, la, mi\") hanno un'anima in nylon multifilamento o seta, avvolta da un filo di rame argentato.\nCassa armonica.\nLa cassa armonica \u00e8 la parte della chitarra che ha la funzione di sostenere e amplificare il suono delle corde. \u00c8 composta dalle fasce dal fondo e dalla tavola armonica.\nFasce e fondo.\nLe fasce e il fondo sostengono la tavola armonica e riflettono il suono. Le fasce sono composte da due asticelle di legno dallo spessore di circa 2\u00a0mm piegate a caldo per seguire la forma della tavola armonica; sono incollate al manico a un'estremit\u00e0 e dalla parte opposta a un blocchetto di legno. Il fondo \u00e8 costituito da due assicelle di legno dallo spessore di circa 3\u00a0mm aperte a libro e incollate tra di loro. \u00c8 rinforzato da 3 o 4 catene di abete trasversali. I legni utilizzati per queste parti sono generalmente duri: palissandro brasiliano o indiano, mogano, ovangkol, koa, sapele, acero ed ebano tra i pi\u00f9 utilizzati.\nTavola armonica.\nLa tavola armonica \u00e8 composta da due assicelle di legno morbido dalla spessore di circa 2,5\u00a0mm aperte a libro e incollate tra di loro. Il suono della chitarra dipende soprattutto dalla qualit\u00e0 del legno utilizzato per la tavola: abete maschiato il pi\u00f9 utilizzato delle chitarre da concerto e il Cedro rosso Nella parte che sta all'interno della cassa vi sono applicate delle \"catene\", formate da listelli di abete intagliati, che hanno la funzione di sostenere strutturalmente la sottile e fragile tavola armonica e di distribuire l'energia trasmessa dal ponte a tutta la parte inferiore della tavola stessa. L'incatenatura, cio\u00e8 la disposizione delle catena, influisce in modo importante sulla qualit\u00e0 del suono e ogni costruttore, secondo la propria esperienza e gusto, sceglie il proprio disegno e disposizione\nPonte.\nIl ponte, o ponticello, \u00e8 incollato sulla tavola armonica; la sua funzione \u00e8 di trasmettere le vibrazioni delle corde alla cassa armonica. Il diapason e l'altezza delle corde sulla tastiera dipendono da dove \u00e8 posizionato il ponte. Il materiale migliore per il ponte \u00e8 l'ebano perch\u00e9 con la sua densit\u00e0 prolunga il suono dato dalle vibrazioni della corda. Altri legni utilizzati sono palissandro e mogano.\nOsso.\nL'osso \u00e8 una sbarretta, solitamente di colore bianco, e pu\u00f2 essere di diversi materiali: avorio, osso o plastica. Incastrato nella parte anteriore del ponte, \u00e8 mobile ed \u00e8 tenuto fermo dalla pressione delle corde. Permette di regolare facilmente l'altezza delle corde sulla tastiera\nAccordatura.\nLa chitarra di tipo spagnolo o andaluso ha sei corde, ma spesso esistono delle variazioni; ad esempio in Brasile \u00e8 diffuso un tipo di chitarra a sette corde. Un'altra variazione comune \u00e8 la chitarra a dodici corde, che per\u00f2 porta la medesima accordatura replicata in ottava da corde accoppiate pi\u00f9 sottili.\nL'accordatura pi\u00f9 comune, nota come \"accordatura spagnola\" o \"accordatura standard\", \u00e8 mi-si-sol-re-la-mi, dalla corda pi\u00f9 acuta alla pi\u00f9 grave o, nell'uso anglosassone, E-B-G-D-A-E.\nQuesta accordatura, in cui l'intervallo tra due corde adiacenti \u00e8 di una quarta giusta (tranne che tra seconda e terza corda, che distano di una terza maggiore), si \u00e8 imposta per ragioni storiche e perch\u00e9 forniva un buon compromesso nelle posizioni per formare accordi. Esistono anche accordature aperte, ad esempio l'accordatura sarda, in cui le corde a vuoto suonano un do maggiore, e le accordature alternative. Queste accordature vengono usate in alcuni particolari generi musicali e sono spesso prescritte dai compositori per l'esecuzione di singoli brani.\nDiapason.\nIl diapason \u00e8 la lunghezza totale della corda vibrante a vuoto e si misura dal lato interno del capotasto al punto in cui la prima corda (Mi cantino) entra in contatto con l'osso del ponte.\nUna prima divisione tra le chitarre riguarda proprio il diapason , vi sono infatti tipi di chitarre dette 1/2, 3/4, 4/4, baritono, tenore, ecc.\nVa, in ogni caso, tenuto presente che anche tra le chitarre di taglia normale (4/4) il diapason presenta una certa variabilit\u00e0: ad esempio, nell'ambito delle chitarre classiche di attuale produzione, il diapason \"standard\" misura 650\u00a0mm, ma spesso i modelli di livello medio-alto o alto si possono ottenere, in alternativa, con diapason pi\u00f9 lungo o pi\u00f9 corto: 664\u00a0mm; 660, 640, 630\u00a0mm; 660 o 640; 655\u00a0mm.\nNelle chitarre acustiche il diapason varia da 610\u00a0mm a 660\u00a0mm. La tensione aumenta proporzionalmente rispetto alla lunghezza dalla corda.\nLe chitarre possono essere suddivise innanzitutto in due grandi categorie, a seconda del modo in cui viene amplificato il suono delle corde in vibrazione: tramite la cassa armonica (chitarre acustiche); oppure tramite microfoni o pickup magnetici, che convertono le vibrazioni delle corde in segnali trasmessi a un amplificatore (chitarre elettriche).\nTipi di chitarre.\nChitarre acustiche.\nLe chitarre acustiche presentano un corpo vuoto chiamato cassa armonica. L'energia delle corde viene trasmessa dal ponte alla cassa. La tavola armonica vibra per simpatia con le vibrazioni delle corde e la cassa armonica ne amplifica il suono.\nChitarra classica.\nLe tre corde pi\u00f9 sottili sono in plastica; le tre pi\u00f9 grosse sono di nylon rivestito di metallo, o talvolta di seta rivestita di metallo. In passato, le corde erano di budello di agnello. L'amplificazione \u00e8 ottenuta per risonanza dal corpo vuoto a forma di otto (la cassa armonica), mentre la tavola superiore \u00e8 responsabile dello spostamento d'aria. Il cavigliere (o paletta) \u00e8 leggermente inclinato all'indietro. Secondo la posizione tradizionale usata per la musica classica, questo tipo di chitarra si suona da seduti, con le dita, poggiando lo strumento sulla gamba sinistra, leggermente rialzata tramite un apposito poggiapiede.\nSi possono anche trovare chitarre classiche a spalla mancante per facilitare lo spostamento nelle zone pi\u00f9 alte della tastiera, e amplificate. Le chitarre flamenco sono molto simili per costruzione; hanno una protezione di plastica trasparente sopra e sotto la buca (detta golpero) per garantire l'integrit\u00e0 del sottile legno della tavola armonica dai colpi con le dita caratteristici di questo stile (vedi golpe e rasgueado).\nChitarra folk.\nLe chitarre folk o chitarre acustiche hanno solitamente sei corde. A volte sono \"a spalla mancante\" (in inglese \"cutaway\"), cio\u00e8 \u00e8 presente una rientranza sul margine inferiore della cassa armonica, per consentire di raggiungere i tasti pi\u00f9 alti. Possono essere amplificate o elettrificate, ovvero munite di un sistema per amplificarne fedelmente il suono che comprende generalmente pickup solitamente piezoelettrici o magnetici ed eventualmente microfoni, con attacco \"jack\" per collegare direttamente lo strumento a un impianto PA o a un amplificatore.\nLa chitarra folk ha vari formati di cassa armonica: dai modelli piccoli detti \"parlor\" ai pi\u00f9 grandi come la \"Dreadnought\". Ha un manico rinforzato con un'asta di ferro all'interno (detta truss rod) per resistere alla maggiore tensione dovuta alle corde metalliche; essa \u00e8 di solito regolabile e consente cos\u00ec di modificare la curvatura del manico a seconda delle preferenze di chi suona. La si pu\u00f2 trovare in tutti i generi moderni, come il folk, il blues, il rock, la fusion, nei balli tradizionali (es.: country), eccetera.\nLe corde metalliche conferiscono un suono brillante e pulito e vengono suonate con il plettro, con le dita (\"fingerstyle\"), o anche con dita e plettro contemporaneamente. Esistono versioni con spalla mancante (\"cutaway\") per consentire un migliore accesso ai tasti delle note pi\u00f9 alte, e versioni elettrificate per amplificare il suono direttamente senza l'ausilio di microfono esterno.Appartiene a questo tipo la chitarra battente (o chitarra italiana) La Gibson cominci\u00f2 a produrre chitarre folk dagli anni trenta, con cassa grande detta \"Jumbo\" in concorrenza alle Martin Dreadnought.\nChitarre multicorde.\nUna delle prime chitarre a 10 corde fu pensata dal chitarrista Ferdinando Carulli assieme al liutaio francese Ren\u00e9 Lac\u00f4te nei primi dell'Ottocento. Le cinque corde pi\u00f9 acute avevano la possibilit\u00e0 di essere tastate, mentre le altre cinque venivano usate come corde a vuoto per i bassi. Con l'aiuto di una macchinetta applicata sulla paletta si poteva alterare di un semitono l'accordatura di alcune corde a vuoto (precisamente do, fa e sol; decima, settima e sesta corda) avendo la possibilit\u00e0 di pi\u00f9 bassi.\nFra le possibili variazioni vi \u00e8 il \"viol\u00e3o 7 cordas\" brasiliano, dove la settima corda, pi\u00f9 grave del mi basso, si accorda si oppure do. Esistono le chitarre a otto corde utilizzate negli anni quaranta, usate in ambito jazz e, in tempi pi\u00f9 recenti, utilizzate massicciamente da chitarristi di generi pi\u00f9 aggressivi come hard rock e metal. Vi sono chitarre classiche a dieci, undici, dodici, quattordici o diciotto corde (corde non doppie).\nChitarra a 12 corde.\nLa chitarra a 12 corde (da non confondersi con la chitarra multicorde a dodici corde singole), ha sei coppie di corde montate a due a due, con le corde di ogni coppia molto vicine. Viene usata molto nel folk (es. nel fado), nel rock and roll, nella fusion, ma anche in tutti gli altri generi moderni, poich\u00e9 il suo suono \u00e8 molto intenso.\nLe due coppie di corde pi\u00f9 acute vengono accordate all'unisono, le restanti con un'ottava di intervallo. Si suona come una normale chitarra a sei corde, con la differenza che si premono due corde alla volta con un dito; data l'intensit\u00e0 del suono si presta molto bene all'accompagnamento ma un po' meno all'uso solista.\nPu\u00f2 essere di tipo folk o elettrico, esclusivamente a corde metalliche; come nei corrispondenti modelli a sei corde \u00e8 provvista di truss rod, spesso doppio per sopportare la maggiore tensione delle corde.\nChitarra resofonica.\nLe chitarre a risonatore metallico, conosciute anche come \"National\" o \"Dobro\", furono costruite negli anni venti dai fratelli Dopyera, fondatori della \"National Guitar Company\" e successivamente della \"Dobro Company\" (nel 1934 avvenne la fusione di queste due societ\u00e0).\nQueste chitarre hanno un suono molto forte dall'inconfondibile timbro tagliente e metallico. Le vibrazioni delle corde sono trasmesse dal ponte a un piatto di metallo che si comporta da risonatore e amplifica il suono. Possono essere con la cassa armonica interamente di metallo con il risonatore a cono, come le prime chitarre National, oppure come le prime chitarre Dobro con la cassa in legno e il risonatore a forma di ciotola in metallo.\nChitarra elettrica.\nLa chitarra elettrica \u00e8 un tipo di chitarra in cui la vibrazione delle corde viene rilevata da uno o pi\u00f9 pick-up magnetici che la trasformano in un segnale che viene convogliato in un amplificatore acustico, che rende udibile il suono dello strumento. Il tipo delle chitarre elettriche vede quelle a \"corpo solido\" (solid body), senza cassa acustica, e le semiacustiche \"hollow body\" (corpo cavo), o semi-hollow body.\nSolid body.\nNella chitarra solid body il suono \u00e8 prodotto da pickup magnetici che convertono le vibrazioni delle corde in segnali trasmessi a un amplificatore che funziona a corrente elettrica. La cassa armonica non \u00e8 quindi necessaria e infatti le chitarre elettriche hanno nella maggioranza dei casi un corpo pieno e rigido; il suono acustico in questo caso \u00e8 molto debole e poco percepibile. Le corde sono necessariamente metalliche e il manico \u00e8 quindi rinforzato da \"truss rod\". \u00c8 usata massicciamente nel blues, nel rock and roll, nel country, nel jazz, nel jazz-rock, nella fusion e nel metal.\nChitarre \"semiacustiche\".\nLe chitarre dette \"semiacustiche\" sono chitarre elettriche, amplificate quindi tramite pick-up magnetici, ma con cassa di risonanza e con due buche laterali a \"f\", simili a quelle degli strumenti ad arco: il suono \u00e8 principalmente elettrico, ma con dinamiche che ricordano quelle di una chitarra acustica; storicamente \u00e8 il primo tipo di chitarra elettrica, derivata dalle \"archtop\" acustiche degli anni venti; \u00e8 il tipo di chitarra elettrica di solito preferita nel jazz e nel rhythm and blues.\nChitarre acustiche elettrificate.\nLe chitarre acustiche elettrificate sono chitarre acustiche che montano sistemi elettronici (di solito trasduttori piezoelettrici e/o microfoni) per riprodurre il loro suono, generato acusticamente, anche attraverso un impianto audio o un amplificatore e consentire quindi di rendere il suono chiaro e udibile anche in grandi ambienti occupati da molte persone.\nChitarre elettriche \"a piezo\".\nLe chitarre elettriche \"a piezo\" sono chitarre elettriche che oltre ai pickup magnetici, o al posto di questi, hanno anche trasduttori piezoelettrici per riprodurre un suono che assuma certe caratteristiche tipiche della chitarra folk.\nLe tecniche.\nDi solito, la mano destra pizzica le corde, in corrispondenza della buca, facendole vibrare, mentre la sinistra preme le corde sul manico. Fra i chitarristi mancini, alcuni usano uno strumento che \u00e8 l'immagine speculare di un corrispondente destrorso (e quindi con le corde ribaltate rispetto a un destrorso), altri usano uno strumento destrorso ma rovesciato (e quindi senza mutare l'ordine delle corde), altri ancora usano uno strumento destrorso rovesciato ma con le corde ribaltate; ma vi \u00e8 anche chi usa strumenti destrorsi al modo dei destrorsi.\nEsistono diversi modi o tecniche per suonare la chitarra. Un breve excursus fra le pi\u00f9 famose e utilizzate vede le seguenti. Per una trattazione pi\u00f9 vasta e approfondita si pu\u00f2 consultare la categoria .\nSlide Guitar.\nCon \"slide guitar\" si intende in primo luogo un modo di suonare la chitarra, ovvero l'utilizzo di un pezzo di materiale sufficientemente pesante e liscio (ai tempi del blues delle origini, spesso un collo di bottiglia, in inglese bottleneck, o il manico di un coltello a serramanico) che viene fatto strisciare sulle corde senza premerle contro i tasti per ottenere un suono glissato. Il collo di bottiglia viene infilato su un dito della mano sinistra (anulare o mignolo) e fatto scorrere sulle corde, le dita rimaste libere suonano sui tasti nel modo usuale, anche se con minore libert\u00e0 di movimento.\nA causa di questo fatto, spesso per questa tecnica sono preferite le accordature aperte, che evitano corde vuote accordate su note non appartenenti all'accordo di tonica e facilitano il modo di suonare, specialmente se si tratta di musica modale come fondamentalmente \u00e8 il blues stesso.\nUn'altra tecnica consiste nell'appoggiare la chitarra in grembo (lap style), con la tavola armonica verso l'alto, e usare la mano sinistra unicamente con la tecnica \"slide\": le dita afferrano l'oggetto liscio e pesante e non premono pi\u00f9 sui tasti. In questo caso l'accordatura aperta \u00e8 quasi obbligatoria. Sono quindi state realizzate chitarre apposite per essere suonate con questa tecnica: prive di tasti metallici e con le corde pi\u00f9 rialzate rispetto a una normale chitarra, usate ad esempio nel blues e nel country.\nUn importante sviluppo di questo tipo di chitarra \u00e8 la chitarra indiana, usata in India e ricavata da una chitarra occidentale suonata in lap style, ma con un diverso tipo di accordatura: le corde per la melodia (fondamentalmente non si usano accordi) sono tre o quattro (accordate su tonica-quinta-ottava o tonica-quinta-ottava-quarta), e vengono affiancate da una dozzina di sottili corde di risonanza accordate sulle note della scala usata. Ci sono poi due corde di bordone accordate sulla tonica, suonate spesso per ribadire il punto di riferimento fondamentale (la tonica stessa). Questa chitarra \u00e8 usata esclusivamente per la musica modale.\nFingerstyle.\nIl \"fingerstyle\" (letteralmente \"stile delle dita\"), \"fingerpicking\" (lett. \"pizzicare con le dita\") o \"diteggiato\" \u00e8 una tecnica usata per suonare, oltre alla chitarra, il basso e altri strumenti a corda. Viene eseguita usando le punte delle dita e le unghie al posto del plettro.\nCi\u00f2 che nello specifico lo differenzia dallo stile classico \u00e8 l'uso del pollice della mano destra che suona il \"basso alternato\". Il pollice marca cio\u00e8 ogni quarto della battuta suonando una nota bassa sulle due/tre corde pi\u00f9 gravi, mentre le altre dita (indice, eventualmente accompagnato dal medio e anche dall'anulare) suonano le altre corde e sviluppano quindi, a seconda dell'arrangiamento, sia l'armonia sia la melodia. \u00c8 caratteristico dei generi folk, country-jazz e blues. Viene anche usato da esponenti noti del rock and roll, come Mark Knopfler e Jeff Beck, sebbene resti una pratica poco diffusa sulla chitarra elettrica. In Italia un esponente noto di questo stile \u00e8 Alex Britti.\nFlatpicking.\nIl \"flatpicking\" \u00e8 la tecnica di suonare la chitarra con l'utilizzo di una penna (o anche plettro). Questo \u00e8 sicuramente il sistema pi\u00f9 comunemente utilizzato da tutti, anche se comunque presenta una grande diversit\u00e0 di approcci.\nEsistono tanti modelli di plettro, differenti principalmente per dimensioni e durezza. Comunemente si utilizzano plettri morbidi per la chitarra folk e plettri duri per la chitarra elettrica, ma questa regola \u00e8 naturalmente piena di eccezioni.\nFra le eccezioni pi\u00f9 note si cita il chitarrista dei Queen, Brian May, che ha trovato il suo suono ideale suonando con l'ausilio di una monetina da sei pence britannici.\nShred.\n\"shred\" \u00e8 una nomenclatura che racchiude in s\u00e9 l'utilizzo di varie tecniche che, se studiate accuratamente, privilegiano la velocit\u00e0 di esecuzione. Le pi\u00f9 note di queste sono l'utilizzo del legato e della alternate picking ad alte velocit\u00e0, lo sweep-picking, lo string skipping, l'economy picking e il tapping. Ciascuna di queste tecniche \u00e8 molto conosciuta per il suo ampio utilizzo nella musica metal, ma sono utilizzate (in maniera meno virtuosistica) anche nella musica fusion, country e talvolta anche nel blues. \nI chitarristi pi\u00f9 noti per la loro grande tecnica di shredding nella musica metal sono John Petrucci, Yngwie Malmsteen, Steve Vai, Joe Satriani, Michael Angelo Batio, Paul Gilbert, Jeff Loomis e Buckethead, Allan Holdsworth per la sua grande tecnica di legati nel fusion (talvolta ad ampie velocit\u00e0 e con grandi estensioni della mano sinistra) e Eddie Van Halen per il suo largo impiego del tapping e per la grande influenza che ha ispirato molti chitarristi oggi icone.\nChitarra ritmica.\nLa \"chitarra ritmica\" (o \"chitarra di accompagnamento\"), specialmente nel rock, \u00e8 la chitarra che si suona per accompagnare armonicamente e dare ritmo a un brano: in questo senso il suono non risalta in maniera particolare.\nPi\u00f9 in generale, la chitarra ritmica viene contrapposta alla chitarra solista, ma pu\u00f2 indicare anche solo la funzione ricoperta da uno strumento: spesso infatti, in realt\u00e0, i due ruoli all'interno di un gruppo vengono ricoperti da una sola. Nel caso che nel gruppo ci siano invece due chitarristi, spesso uno dei due esegue solamente la sezione ritmica, mentre l'altro si concentra sia su quest'ultima sia sugli assoli.\nMolte band presentano una sola chitarra, quali Led Zeppelin, Nirvana, U2, Bon Jovi, Queen, Pink Floyd, Pooh, Red Hot Chili Peppers, Blink-182 solo per citarne alcuni. Presentano (o presentavano) invece nella formazione pi\u00f9 di una chitarra gruppi come Scorpions, Aerosmith, The Beatles, AC/DC, Guns N' Roses, Slipknot, Linkin Park, Litfiba, Avenged Sevenfold, Kiss, The Clash, Metallica o The Rolling Stones e gli Iron Maiden, che presentano addirittura tre chitarre simultanee.\nIl pi\u00f9 delle volte il ritmo della chitarra differisce sia da quello della melodia sia da quello dato dalle percussioni.\nChitarra solista.\nLa \"chitarra solista\" \u00e8 invece la chitarra che ha la funzione di sostituire, anzich\u00e9 accompagnare, la voce per la durata di una strofa (il cosiddetto assolo); potendo andare oltre l'estensione vocale viene utilizzata quindi per variarne e arricchirne la melodia.\n\u00c8 utilizzata in alcuni gruppi in aggiunta alla chitarra di accompagnamento: infatti se la chitarra d'accompagnamento dovesse interrompere un giro di accordi per iniziare un assolo, sarebbe difficile non notare un istante di stacco; tuttavia in alcuni gruppi con molta esperienza ci\u00f2 non accade, ovvero il chitarrista di accompagnamento esegue anche assoli, lasciando temporaneamente la parte ritmica al basso e/o al pianoforte.\nCapita sovente (soprattutto nell'hard rock e nell'heavy metal) che i chitarristi, quando ve ne sia pi\u00f9 di uno, non abbiano un ruolo fisso e che si alternino suonando ciascuno le proprie parti ritmiche e il proprio assolo durante l'esecuzione di un brano. In alcuni casi, entrambe le chitarre possono eseguire un assolo in contemporanea (suonando insieme le stesse note e accordi simili), lasciando al solo basso la parte ritmica."}
{"id": "842", "revid": "968255", "url": "https://it.wikipedia.org/wiki?curid=842", "title": "Chitarra classica", "text": "La chitarra classica \u00e8 un tipo di chitarra utilizzato per l'esecuzione di brani di musica classica o popolare (come per esempio la musica latino-americana o il flamenco). La forma della chitarra classica, che conosciamo e usiamo oggi, risale alla seconda met\u00e0 dell'Ottocento.\nMorfologia della chitarra.\n\u00c8 composta da due parti principali:\nLa chitarra classica \u00e8 solitamente realizzata con legni di diverso tipo per ogni parte del corpo.\nLa tavola armonica \u00e8 in legno di abete (picea abies), cedro o sequoia. Al suo interno, la tavola viene rinforzata con listelli di abete (cosiddetta incatenatura) secondo l'esperienza del liutaio, cos\u00ec che ad incatenature diverse corrispondono caratteristiche sonore diverse. La disposizione delle catene a ventaglio, gi\u00e0 presente in alcune chitarre dei primi dell'Ottocento, fu perfezionata dal liutaio spagnolo Antonio de Torres.\nLe fasce e il fondo sono costruite in varie essenze, di solito legni duri e compatti, a seconda del timbro che il liutaio vuole conferire. Molto ricercate sono le essenze di palissandro (in particolare quello brasiliano), di mogano, cipresso, ebano makassar e di acero. Il manico \u00e8 costruito con legni poco sensibili all'umidit\u00e0 e poco propensi alla deformazione, in genere cedrella spagnola o mogano.\nLa tastiera \u00e8 in ebano.\nIl ponte, o ponticello, al quale si legano le corde pu\u00f2 essere in palissandro, ebano, noce o altre essenze.\nIl capotasto e l'ossicino sono in osso o in avorio.\nLe corde sono fatte principalmente di nylon, che conferisce al suono un timbro ovattato e dolce, o di materiali composti a base di carbonio o fibra di vetro con un timbro pi\u00f9 nitido e brillante e una maggiore tenuta di suono; raramente di budello.\nTecnica chitarristica.\nLa postura.\nLa postura tipica del chitarrista classico prevede che lo strumento, poggiante sulle gambe, sia inclinato verso l'alto dalla parte della tastiera. Per fare ci\u00f2 \u00e8 comune l'utilizzo del poggiapiede, col quale tenere rialzata la gamba sinistra; alcuni interpreti del repertorio contemporaneo fanno talvolta uso di un sostegno che, poggiato sulla coscia sinistra, permette di mantenere l'inclinazione della chitarra pur poggiando entrambi i piedi a terra. Talvolta si utilizzano anche due pezzette, le quali, poste tra le cosce e i due punti di appoggio della chitarra, fanno s\u00ec che lo strumento non scivoli e non si sposti durante l'esecuzione del brano.\nLa mano destra.\nLa tecnica della chitarra classica prevede il tocco diretto delle punte delle dita sulle corde per metterle in vibrazione. Fino alla prima met\u00e0 del Novecento si ebbe una viva contrapposizione fra i due \u201capprocci\u201d esistenti: la scuola cosiddetta \u201cdi T\u00e1rrega\u201d sostiene l'utilizzo del solo polpastrello senza unghia, mentre la scuola pi\u00f9 moderna prevede l'uso di unghia e polpastrello insieme (la corda viene \"agganciata\" nel punto di incontro fra il polpastrello e l'interno dell'unghia). L'attacco con il solo polpastrello, sostenuto ad esempio da Fernando Sor e Francesco Molino, fu ripreso poi dallo spagnolo Francisco T\u00e1rrega e da alcuni suoi allievi (fra i quali va ricordato in particolare Emilio Pujol). Questa tecnica nella seconda met\u00e0 del Novecento \u00e8 caduta quasi totalmente in disuso e l'insegnamento nei Conservatori prevede ormai di norma l'impiego dell'attacco unghia-corda.\nSostenitori dell'uso dell'unghia furono ad esempio Mauro Giuliani e Ferdinando Carulli. Dionisio Aguado sostenne e svilupp\u00f2 con convinzione questa tecnica; nel suo metodo per chitarra (1825) affermava:\nLe dita della mano destra impiegate per pizzicare le corde (pollice, indice, medio, anulare e mignolo) vengono indicate nelle diteggiature degli spartiti con le iniziali \"p\", \"i\", \"m\", \"a\", \"c\" (c = chiquito). In passato il mignolo era assolutamente escluso dal processo di produzione del suono; nella moderna tecnica chitarristica lo si adopera quasi esclusivamente per l\u2019esecuzione di accordi o arpeggi che prevedono l\u2019uso di 5 o 6 corde o come parte di un rasgueados. Alcuni chitarristi dell'Ottocento usavano talvolta impiegare questo dito come \u201csupporto\u201d per la mano, puntandolo contro la tavola armonica dello strumento mentre le altre quattro dita pizzicano le corde, ma anche questo uso \u00e8 stato progressivamente abbandonato. L'importanza dell'anulare \u00e8 stata lungamente discussa nel corso dell'Ottocento: alcuni compositori, come ad esempio Fernando Sor, tendevano ad escluderlo dalle scale e dalla conduzione di linee melodiche, e ad impiegarlo in arpeggi e accordi solo quando indispensabile; a partire da Giulio Regondi, e ancor pi\u00f9 con T\u00e1rrega e altri chitarristi di fine Ottocento (come si pu\u00f2 osservare dalle diteggiature delle composizioni), il suo impiego \u00e8 stato ampiamente rivalutato, alla stregua di indice e medio, pur rimanendo inevitabilmente il dito \u201cdebole\u201d della mano destra.\nLa mano sinistra.\nLe dita della mano sinistra vengono utilizzate per pigiare le corde contro il manico, ci\u00f2 che permette di ottenere tutte le altezze nell'estensione della corda. Sono impiegati l'indice, il medio, l'anulare e il mignolo (nelle diteggiature degli spartiti sono indicati con numeri, nell'ordine, da 1 a 4). Il ruolo del pollice \u00e8 quello di equilibrare la mano premendo\u00a0\u2013 senza particolare forza\u00a0\u2013 contro la superficie posteriore del manico. Il suo utilizzo nel premere le corde pi\u00f9 gravi, talvolta adottato in alcuni generi musicali popolari, \u00e8 stato definitivamente abbandonato nella tecnica classica, dopo essere stato a lungo oggetto di disputa; a favore di tale impiego\u00a0\u2013 sempre comunque molto sporadico\u00a0\u2013 furono i grandi esponenti della scuola italiana Ferdinando Carulli, Mauro Giuliani e Matteo Carcassi, mentre vi si oppose fermamente Francesco Molino e lo sconsigliavano gli spagnoli Fernando Sor e Dionisio Aguado.\nRepertorio e letteratura per chitarra.\nLa chitarra antica.\nLa chitarra barocca, progenitrice della chitarra classica sviluppatasi a fine Settecento e di dimensioni assai modeste, ebbe nel XVII secolo una notevole diffusione, proseguendo il prezioso filone musicale del liuto e della vihuela; questi due strumenti vissero il loro ultimo splendore durante il periodo della musica barocca, prima di cadere definitivamente in disuso (recuperati in tempi recenti esclusivamente per l'esecuzione \"filologica\" delle composizioni dell'epoca). Fu soprattutto in Italia, in Spagna e in Francia che la chitarra barocca consolid\u00f2 una ricca tradizione strumentale: chitarristi come Francesco Corbetta, Gaspar Sanz e Robert de Vis\u00e9e rappresentarono, per validit\u00e0 tecnica e gusto compositivo, una significativa controparte rispetto ai grandi protagonisti del liuto (John Dowland, Sylvius Leopold Weiss) e della vihuela (Luis de Mil\u00e1n, Luis de Narv\u00e1ez, Alonso Mudarra). Gi\u00e0 sul finire del Seicento, e per buona parte del secolo seguente, l'attenzione verso la chitarra si dissolse, e con essa si offuscarono per lungo tempo la consapevolezza tecnica e lo sviluppo di un repertorio dello strumento.\nPrima met\u00e0 dell'Ottocento.\nIn parallelo allo sviluppo di quello strumento che - da un punto di vista organologico - chiamiamo oggi \u201c\"chitarra moderna\"\u201d, si ha la prima grande fioritura della cultura chitarristica nella musica Europea e la nascita di un consistente repertorio originale per la chitarra. Il periodo compreso tra gli ultimi anni del Settecento e i primi decenni dell'Ottocento \u00e8 ricordato come quello dei grandi \u201cchitarristi-compositori\u201d. Questi personaggi furono i primi a portare la chitarra, da strumento quasi esclusivamente popolare, al ruolo di strumento da concerto. La tecnica si svilupp\u00f2 enormemente, e la funzione di semplice accompagnamento lasci\u00f2 il posto, in alcuni autori, a vette di virtuosismo memorabili. Una prima generazione di questi grandi musicisti vede in Italia i nomi di Ferdinando Carulli, Mauro Giuliani, Francesco Molino, Matteo Carcassi, in Spagna quelli di Fernando Sor e Dionisio Aguado; un'importante menzione va fatta anche per il famosissimo violinista Niccol\u00f2 Paganini, che da valente chitarrista qual era lasci\u00f2 alcune pagine importanti nel repertorio, come del resto fecero anche gli austriaci Anton Diabelli e Simon Molitor. La generazione successiva si colloca intorno alla met\u00e0 del XIX secolo, quando ormai l'interesse per la chitarra andava progressivamente scemando nel continente; i nomi pi\u00f9 rappresentativi di quest'epoca sono quelli degli italiani Luigi Legnani e Giulio Regondi, dello slovacco Johann Kaspar Mertz e del francese Napol\u00e9on Coste.\nDa un punto di vista didattico ognuno di questi nomi - alcuni pi\u00f9 degli altri - riveste un'importanza capitale nella storia della chitarra. I primi anni dell'Ottocento videro un proliferare di autorevoli \"Metodi\" per l'insegnamento della chitarra. In questi trattati vengono per la prima volta delineati molti principi fondamentali della tecnica musicale e strumentale, specie per quanto riguarda l'uso delle mani destra e sinistra (si veda in proposito la sezione \"Tecnica chitarristica\"). Fra i metodi che hanno segnato maggiormente lo sviluppo della tecnica chitarristica vanno citati il \"M\u00e9thode\" op.27 di Carulli, il \"Nuevo m\u00e9todo para guitarra\" di Aguado, il \"Metodo\" di Giuliani in particolare per la raccolta delle 120 formule di arpeggi per la mano destra, e il \"M\u00e9thode pour la Guitare\" di Sor, che si distingue per l'approfondimento di tematiche teorico/musicali riguardanti lo strumento e il suono che esso produce. Vastissime furono anche le raccolte di studi, di vario livello e valore, pubblicati in questo periodo; fra i molti brani di routine, poco ispirati, vi si pu\u00f2 trovare in alcuni casi anche componimenti che, pur avendo funzione preminentemente didattica, presentano pregevoli qualit\u00e0 musicali. Fra le raccolte pi\u00f9 note si possono ricordare i \"25 studi melodici e progressivi\" op.60 di Carcassi e gli \"Etudes\" op.35 di Fernando Sor, parte dei quali fu raccolta in una famosa edizione di 20 studi pubblicata da Andr\u00e9s Segovia nel 1945.\nMolto vasto \u00e8 anche il repertorio di pezzi \u201cconcertistici\u201d, risalente a questo periodo. I principali canoni di riferimento nelle composizioni pi\u00f9 impegnative furono da un lato i modelli pianistici del classicismo di Mozart, Beethoven, Clementi e Haydn, e dall'altro lo stile operistico e vocale cosiddetto \u201crossiniano\u201d. Il primo stile rappresenta maggiormente autori del tipo di Carulli e Aguado, mentre il secondo \u00e8 pi\u00f9 rappresentativo del gusto di compositori come Giuliani e Carcassi. Alcuni esempi di caratteristiche pi\u00f9 personali osservabili in certi compositori sono: in Mertz, l'adesione ai modelli pianistici romantici anzich\u00e9 classici, in particolare Liszt e Chopin; in Sor, un'attenzione inedita nei suoi contemporanei verso le possibilit\u00e0 polifoniche offerte dalla chitarra; in Legnani, oltre all'influenza delle forme operistiche legata alla passione per il canto, si aggiunge uno stile di ispirazione violinistica che si rif\u00e0 alle prodezze virtuosistiche di Paganini, del quale egli fu amico.\nNelle sonate, nei rond\u00f2 e nei minuetti composti all'epoca, si riflette solitamente uno stile musicale pi\u00f9 tradizionale, e talvolta rievocano un po' l'atmosfera dei salotti nobiliari - nei quali effettivamente avevano luogo non di rado le esibizioni chitarristiche.\nNelle fantasie, nei temi con variazioni, nei pot-pourri e nei capricci viene invece data maggiore libert\u00e0 all'espressione delle peculiarit\u00e0 strumentali della chitarra, e sono solitamente questi i brani in cui il compositore soleva dare il maggiore sfoggio (e sfogo) di virtuosismi tecnici. A titolo esemplificativo si possono citare in proposito: la \"Fantasia\" op.30 e le \"Variazioni su un tema di Mozart\" op.9 di Sor; i \"36 capricci\" op.20 di Legnani; le \"Rossiniane\" op.119-124 di Giuliani; la \"Fantasia hongroise\" di Mertz; la \"Reverie nocturne\" op.19 di Regondi.\nAll'interno del repertorio della chitarra classica, una risorsa specifica di questo periodo storico e artistico \u00e8 quello delle musiche da camera con chitarra. Tra gli autori pi\u00f9 rappresentativi in tale campo vi fu l'italiano Filippo Gragnani, oltre ai pi\u00f9 noti Carulli, Molino, Giuliani e Sor. Oltre al duo di chitarre, e talvolta al trio, le formazioni pi\u00f9 tipiche sono violino e chitarra, flauto e chitarra, pianoforte e chitarra; in Gragnani si osservano formazioni di estensioni inedite, che arrivano a comprendere anche sei interpreti (flauto, clarinetto, violino, 2 chitarre, violoncello). Citazione di rilievo va fatta anche per i quintetti per archi e chitarra di Luigi Boccherini (1743\u00a0\u2013 1805) e per diverse composizioni di Anton Diabelli, i quali a differenza dei nomi precedenti non erano specialisti della chitarra.\nSempre a quest'epoca risalgono anche le prime composizioni di concerti per chitarra e orchestra.\nQuesto tipo di composizione, data la capacit\u00e0 sonora notevolmente minore delle chitarre rispetto a quelle moderne, presentava per l'epoca notevoli difficolt\u00e0 di orchestrazione. Dei pochi concerti composti e pervenutici, l'unico ad aver goduto in epoca moderna di un'attenta rivalutazione musicale \u00e8 stato il \"Concerto n. 1\" op.30 di Mauro Giuliani, mentre gli altri (Carulli: \"Concerto op.8 in La maggiore\" e \"Concerto op.140 in Mi minore\". Molino: \"Concerto op.56 in Mi minore\") hanno ricoperto un ruolo storicamente marginale all'interno del repertorio chitarristico: l'arte del concerto per chitarra e orchestra trover\u00e0 solo nel XX secolo il suo massimo compimento e i suoi interpreti pi\u00f9 famosi.\nSeconda met\u00e0 dell'Ottocento.\nIl periodo che copre la seconda met\u00e0 del XIX secolo vide un lento ma progressivo declino della cultura chitarristica; si affievol\u00ec quell'inedito interesse per lo strumento, che interpreti come Giuliani erano riusciti a imporre sulle scene musicali delle importanti capitali europee. La prosecuzione della tradizione strumentale sopravvisse comunque in ambiti pi\u00f9 ristretti, ad opera di pochi ma importantissimi maestri.\nLa figura dominante, per fama, all'interno di questo panorama fu certamente quella dello spagnolo Francisco T\u00e1rrega. La sua opera fu di importanza capitale: al di l\u00e0 dei discussi meriti nello sviluppo della tecnica, egli con la sua \"scuola\" mantenne viva una delle tradizioni chitarristiche pi\u00f9 importanti in Europa - quella spagnola - e molti dei suoi allievi, come Emilio Pujol, Miguel Llobet e Daniel Fortea, saranno dopo di lui figure centrali del panorama chitarristico mondiale. Oltre a ci\u00f2, fu un brillantissimo concertista.\nTarrega compose moltissimi brani, alcuni dei quali costituiscono oggi cardini imprescindibili nel repertorio della chitarra. Fra tutti spicca per fama \"Recuerdos de la Alhambra\", scritto per la tecnica del tremolo e che rispecchia il forte legame del compositore con la tradizione musicale spagnola. Di tutt'altro genere sono invece le sue famose \"Variazioni su Il Carnevale di Venezia\", che con un virtuosismo esuberante e a tratti frivolo rievocano con divertimento i passati fasti della chitarra del classicismo. Il suo contributo all'arricchimento del repertorio per chitarra si estese anche in una direzione destinata ad avere grandissima fortuna: quella delle trascrizioni per chitarra. Fra le trascrizioni pi\u00f9 \u201cazzeccate\u201d vanno certamente menzionate gli adattamenti dei brani pianistici dei compositori catalani Enrique Granados e Isaac Alb\u00e9niz; paradossalmente alcuni di questi brani col tempo incontreranno, nella loro versione per chitarra, una fama di molto maggiore rispetto alla versione originale.\nSempre in Spagna, altre figure di rilievo\u00a0\u2013 come chitarristi e compositori\u00a0\u2013 del periodo furono quelle di Juli\u00e1n Arcas, il quale fu quasi un mentore per T\u00e1rrega, e di Jos\u00e9 Ferrer.\nNel resto d'Europa, \u00e8 importante menzionare l'opera di Jacques Tessarech (1862-1929) in Francia, Luigi Mozzani (1869-1943) in Italia e Heinrich Albert (1870-1950) in Germania: nomi meno noti, ma anch'essi decisivi nella maturazione delle condizioni per quella che sar\u00e0 la grande rinascita della chitarra nel XX secolo. Fra le composizioni di Mozzani predominano quelle di interesse didattico (spicca la raccolta \"Studi per la chitarra\" pubblicata a New York a partire dal 1896), ma vi si trovano anche rilevanti pezzi concertistici.\nMaggior esponente del Novecento fu Andr\u00e9s Segovia, il quale assimil\u00f2 al meglio la lezione di Francisco T\u00e1rrega.\nStili musicali.\nLa chitarra classica si pu\u00f2 suonare in modi diversi: tramite l'uso delle dita o della mano in generale (il tipico stile \"classico\"), oppure mediante un plettro, usato correntemente nella musica moderna o di derivazione afro-americana. Particolari effetti timbrici sono dovuti all'uso delle unghie della mano destra, al variare dell'angolo di attacco delle dita sulle corde, all'uso percussivo della mano, al pizzicato ecc. Alcuni di tali effetti, ad esempio il rasgueado, provengono dalla tecnica chitarristica usata nel flamenco.\nGran parte del repertorio esistente per chitarra classica \u00e8 scritto per strumento solista, per duo o, pi\u00f9 raramente, per trio, quartetto od orchestra di chitarre. Molto ricco anche il repertorio cameristico, mentre \u00e8 piuttosto raro il suo impiego in orchestra.\nAl contrario, la chitarra \u00e8 stata impiegata come strumento solista con orchestra. Tra i vari autori che hanno scritto concerti per una o pi\u00f9 chitarre e orchestra si ricordano: Ferdinando Carulli, Mauro Giuliani (\"Concerti\" op. 30, 36 e 70), Joaqu\u00edn Rodrigo (\"Concierto de Aranjuez\", \"Fantas\u00eda para un gentilhombre\", \"Concierto Madrigal, Concierto para una Fiesta\"), Mario Castelnuovo-Tedesco (\"Concerto in re\" op. 99\", \"Concerto in Do\" op. 160\", \"Concerto per due chitarre e orchestra\" op. 201), Heitor Villa-Lobos (\"Fantasia-Concerto per chitarra e piccola orchestra\"), Manuel Maria Ponce (Concierto del Sur), Alexandre Tansman (Concertino per chitarra e orchestra), Leo Brouwer, Stephen Dodgson.\nPer quanto concerne i chitarristi compositori contemporanei, particolarmente attiva \u00e8 la cosiddetta \"scuola chitarristica romana\", facente capo a Mario Gangi (\"Venti Studi\", \"La Ronde Folle\", \"Sonatina\") e Carlo Carfagna (\"Frammento\", \"Ritorno a Citera\", \"Scene Gentili\", \"Orione\").\nLa chitarra classica \u00e8 molto utilizzata per suonare la bossa nova da chitarristi e autori quali (tra i pi\u00f9 famosi) Jo\u00e3o Gilberto, Gilberto Gil, Toquinho, Caetano Veloso e molti altri.\nEssa \u00e8 a volte utilizzata nella musica jazz; un esempio di rilievo \u00e8 quello del duo Pat Metheny e Charlie Haden.\nPer quanto riguarda l'ambito trascrittivo, la chitarra classica vanta un ricco repertorio. Numerevoli furono i chitarristi-trascrittori che, a partire dagli albori dello strumento stesso, estesero il repertorio mediante trascrizioni ed arrangiamenti. Tra i pi\u00f9 celebri Mauro Giuliani, Fernando Sor, Francisco T\u00e1rrega, Miguel Llobet, Andr\u00e9s Segovia, Agust\u00edn Barrios, Kazuhito Yamashita.\nLe trascrizioni chitarristiche sono considerate tra le pi\u00f9 belle e complete, vi \u00e8 una corrispondenza assoluta tra la richiesta timbrica tipica delle trascrizioni e la risposta strumentale, tra le pi\u00f9 vaste nella rosa strumentale moderna. \"La chitarra \u00e8 una piccola orchestra. Ogni corda \u00e8 un colore differente, una voce differente\".Celebri furono le trascrizioni di Francisco Trarrega del compositore iberico Isaac Alb\u00e8niz. Quando Alb\u00e9niz ud\u00ec la sua musica trascritta ed eseguita da T\u00e1rrega, in particolare la \"Serenata\", e si emozion\u00f2 e si commosse a tal punto che non pot\u00e9 trattenersi dal gridare che era cos\u00ec che aveva concepito la sua musica. Un altro celebre esempio furono le trascrizioni di Mauro Giuliani delle overture d'opera di Gioacchino Rossini (e quelle di Ferdinando Carulli per Fortepiano e Chitarra), trascritte per chitarra sola e duo di chitarre, eseguite tutt'ora in moltissimi palchi di tutto il mondo. Mauro Giuliani ebbe rapporti stretti con Rossini, il quale spesso cedeva i propri spartiti al chitarrista italiano, permettendo con ci\u00f2 la nascita di stupende trascrizioni.\nLe trascrizioni chitarristiche sono considerate vere e proprie opere d'arte, caratterizzate da una raffinatezza unica nel loro genere. Il celebre brano Asturias, pilastro del repertorio chitarristi, \u00e8 esso stesso una trascrizione dal pianoforte, come i celebri Valses Poeticos e i Valzer di Chopin. Anche la maggiorate del repertorio Bacchiano inciso ed eseguito dai chitarristi classici di tutto il mondo \u00e8 frutto di minuziose trascrizioni. Non \u00e8 un caso infatti che i maggiori chitarristi del loro tempo furono tutti trascrittori, Andr\u00e8s Segovia incise ed esegui sui pi\u00f9 importanti palchi di tutto il mondo le proprio trascrizioni di J.S.Bach, e molti altri. \nLa trascrizione favori inoltre lo sviluppo di tecniche strumentali innovative come il tremolo e gli armonici, la richiesta, oltre che timbrica, armonico musicale costrinse i chitarristi-trascrittori ad un'esplorazione dello strumento nuova, che port\u00f2 alla consolidazione di scordature oggi celebri come la Drop D, usata nella maggiorare del repertorio di Miguel Llobet"}
{"id": "843", "revid": "39900", "url": "https://it.wikipedia.org/wiki?curid=843", "title": "Chitarra elettrica", "text": "La chitarra elettrica \u00e8 un tipo di chitarra in cui la vibrazione delle corde viene rilevata da uno o pi\u00f9 pick-up; il segnale viene quindi prelevato all'uscita e convogliato in un amplificatore affinch\u00e9 il suono sia udibile.\nDal punto di vista organologico appartiene alla famiglia dei cordofoni (pi\u00f9 precisamente fa parte dei liuti a manico lungo) e non \u00e8 considerata un elettrofono perch\u00e9 non genera il suono per via elettrica o elettronica mediante una circuiteria; l'elettronica non \u00e8 tuttavia una componente accessoria, ma fa intrinsecamente parte dello strumento stesso partecipando in maniera imprescindibile all'emissione: quello che viene tradotto in un segnale elettrico e amplificato non \u00e8 il suono acustico, ma il campo elettromagnetico oscillante generato dalle corde vibranti.\nComposizione.\nLa chitarra elettrica \u00e8 formata dalle parti seguenti:\nFunzionamento.\nIn una chitarra acustica l'oscillazione delle corde induce una vibrazione della cassa acustica dello strumento. Questa risonanza amplifica dunque la vibrazione prodotta dalle corde e la diffonde nell'ambiente circostante. In una chitarra elettrica, invece, i pick-up magnetici generano un campo magnetico in prossimit\u00e0 della corda. Essa viene quindi magnetizzata e, vibrando, modifica a sua volta il campo magnetico. Queste oscillazioni del campo magnetico risultante creano una variazione di flusso attraverso le bobine che si trovano intorno al pick-up. Si genera quindi una corrente indotta all'interno di tali bobine. Questo segnale elettrico, che contiene quindi le caratteristiche della vibrazione della corda metallica in oscillazione (frequenza, ampiezza, ecc.), \u00e8 troppo debole per essere udibile attraverso la riproduzione per mezzo di altoparlanti. Viene dunque inviato a un amplificatore, e solamente dopo essere stato opportunamente amplificato viene inviato a uno o pi\u00f9 altoparlanti che trasformano il segnale elettrico in un segnale sonoro, udibile dall'orecchio umano. Spesso l'amplificatore e l'altoparlante sono integrati in un medesimo apparecchio, chiamato esso stesso \"amplificatore\" nel linguaggio comune. Sovente, prima di giungere all'amplificatore, il segnale elettrico viene processato da uno o pi\u00f9 effetti che ne alterano le caratteristiche.\nLa chitarra elettrica non ha pertanto bisogno di avere una cassa di risonanza: la chitarra elettrica \"solid body\" \u00e8 infatti uno strumento pieno e rigido. D'altra parte, dove una cassa di risonanza \u00e8 presente (ossia nelle chitarre semiacustiche), essa dona allo strumento particolari caratteristiche timbriche, ma non \u00e8 essenziale al suo funzionamento.\nTipi di chitarre.\nLa chitarra elettrica pu\u00f2 avere un corpo solido in cui il suono \u00e8 totalmente amplificato da dispositivi elettronici (pickups) e si parla quindi di chitarra \"solid body\", oppure un corpo di tipo tradizionale presentante cassa armonica e si parla in questo caso di chitarra \"semiacustica\". A loro volta le chitarre semiacustiche, a seconda della altezza del corpo e della tecnologia costruttiva, si definiscono come \"hollow body\" (corpo cavo), con una profondit\u00e0 simile alla chitarra acustica e corpo completamente cavo, o con una profondit\u00e0 in genere pari a circa la met\u00e0 di una chitarra acustica e con un blocco di legno solido posto in senso longitudinale tra il blocco del tacco anteriore e il blocco posteriore, da qui il termine \"semi-hollow body\".\nSolid body.\nLe pi\u00f9 diffuse chitarre elettriche, le \"solid body\", letteralmente \"corpo massiccio/pieno\", non hanno una cassa di risonanza, ma un corpo di legno pieno (o, pi\u00f9 raramente, di altri materiali quali resine sintetiche, resine acriliche, plexiglas). La forma del corpo, il legno con cui \u00e8 realizzato e il tipo di pick-up usato sono determinanti ai fini della resa sonora dello strumento.\nEsistono tre principali tipi di solid body, che differiscono per il modo in cui il manico e il corpo vengono uniti: bolt-on neck (\"manico avvitato\"), cio\u00e8 con manico avvitato al corpo (es: Fender Stratocaster), neck-thru body (\"manico attraverso il corpo\") cio\u00e8 con manico che percorre l'intera lunghezza della chitarra, corpo compreso (es: Ibanez RGT), e set-in-neck (o \"set-neck\") (\"manico attaccato\"), cio\u00e8 con manico incollato al corpo della chitarra (es: Gibson Les Paul).\nLe chitarre a manico avvitato sono caratterizzate da un suono generalmente pi\u00f9 ricco di alte frequenze, povero di quelle medie e scarso di bassi profondi; c'\u00e8 tuttavia da precisare che, vista l'altissima influenza che la scelta dei materiali, la tecnica costruttiva e la mano del liutaio possono esercitare sullo strumento finito, non sono rari i casi di strumenti che contravvengono a queste \"regole\". Questo sistema, oltre a essere pi\u00f9 economico, permette di effettuare delle lavorazioni, compreso il cambio del manico, in maniera pi\u00f9 semplice. Jimi Hendrix era noto riassemblare le Fender Stratocaster che distruggeva durante i concerti recuperando pezzi sani da diverse chitarre. Anche la famosa \"Blackie\" di Eric Clapton \u00e8 il risultato di un corpo e un manico provenienti originariamente da diverse chitarre.\nLe chitarre con il manico passante nel corpo sono caratterizzate da un notevole sustain, da un buon bilanciamento di suoni fra alti, medi e bassi e da un perfetto allineamento tra manico e corpo. Secondo molti risultano particolarmente \"comode\" da suonare, in quanto normalmente si ha un accesso molto pi\u00f9 facile ai tasti pi\u00f9 vicini al corpo rispetto a strumenti in cui sono utilizzati gli altri due tipi di giunzione. Per motivi pratici non \u00e8 possibile nelle chitarre con sistema \"bolt-on\" fissare il manico troppo esternamente al corpo dello strumento (mentre in alcune chitarre con sistema set-in, il problema viene ovviato, per esempio nella Gibson SG). Ha come lato negativo l'impossibilit\u00e0 di agire sull'attacco manico-corpo e di sostituire il manico, qualora fosse necessario; infatti generalmente il manico, per garantire solidit\u00e0, viene costituito da diverse parti di legno incollate tra loro longitudinalmente, rispetto alla chitarra, e pi\u00f9 raramente al suo interno vengono incollate delle barre in fibra di carbonio (proprio per l'impossibilit\u00e0 di cambiare il manico in caso di rottura).\nLe chitarre con il manico incollato al corpo hanno in linea di massima le caratteristiche positive, in termini di sustain e bilanciamento delle frequenze, simili a quelle con il manico passante ma in queste chitarre risulta possibile operare sul manico. Ovviamente, visto che il sistema \u00e8 incollato, il lavoro dovr\u00e0 comunque essere fatto da un liutaio.\nI legni principalmente utilizzati sono: per bolt-on neck, ontano e tiglio per il corpo, acero per il manico, eventuale ricopertura in palissandro per la tastiera; per il neck-thru, mogano per il corpo, frassino o acero per il manico, palissandro per la tastiera; per il set-neck generalmente si utilizza mogano sia per il corpo che per il manico e palissandro per la tastiera. Esistono tuttavia numerosissimi modelli che usano legni diversi da questi citati. Le chitarre costruite in Asia possono utilizzare legni locali, come l'agathis al posto dell'ontano e il nato al posto del mogano, che hanno rese acustiche simili. Anche il PVC \u00e8 stato utilizzato per realizzare delle chitarre solid body, e pi\u00f9 recentemente si stanno utilizzando materiali compositi con sagomature interne per replicare la timbrica dei vari legni.\nHollow body.\nLe chitarre elettriche \"hollow body\" (\"corpo vuoto/cavo\") o semiacustiche presentano una parte o la totalit\u00e0 del corpo vuota, con uno o due tradizionali fori di risonanza a forma di \"f\" posti ai lati delle corde, similmente ai fori presenti su altri strumenti a corda, come il violino. Queste chitarre sono caratterizzate da un suono particolarmente dolce e poco aggressivo (come molti modelli Gibson, Epiphone, ecc. utilizzati principalmente per il jazz), oppure molto brillante e squillante (come i modelli Gretsch, spesso usati nel rockabilly). Le hollow body sono storicamente derivate dalle archtop (vedi sotto) e differiscono da queste ultime perch\u00e9 la tavola armonica (e di solito anche il resto della cassa) \u00e8 costruita in laminato e non in legno massello, per limitare il feedback acustico: la cassa vuota tende infatti a creare alcuni problemi a causa della risonanza delle vibrazioni, che si riflettono nei pickup, e ci\u00f2 \u00e8 meno evidente se la cassa \u00e8 in laminato piuttosto che in massello. L'effetto di distorsione risulta in ogni caso difficile da ottenere e da controllare. Nel corso degli anni, tuttavia, sono stati realizzati modelli decisamente pi\u00f9 \"spinti\" e con un suono molto pi\u00f9 pieno i quali, attraverso alcuni espedienti tecnici (quali la particolare conformazione interna della cassa armonica), riescono a ovviare a questo problema.\nSemi-hollow.\nLa ricerca di un compromesso tra le sonorit\u00e0 calde delle semiacustiche e il migliore controllo delle risonanze indesiderate agli alti volumi delle \"solid body\" ha dato inoltre origine a un sottotipo delle semi-acustiche, le cosiddette \"semi-hollow\". Queste chitarre adottano un corpo di minore spessore in cui, in luogo di un'unica cassa, sono presenti due (pi\u00f9 raramente una) casse di ridotta entit\u00e0 ai lati, mentre la parte centrale del corpo \u00e8 in legno pieno. Solitamente constano di due o tre pezzi incollati, raramente di un unico pezzo. Il legno pi\u00f9 comunemente usato \u00e8 l'ontano.\nLe chitarre a cassa parzialmente piena hanno trovato terreno fertile nel rock and roll e nel blues.\nIl primo e pi\u00f9 famoso modello semi-hollow \u00e8 la Gibson ES-335. Altre celebri chitarre di questo tipo sono la ES-355, le serie 300 e 600 della Rickenbacker, la G&amp;L ASAT Classic \"semi-hollow\" (basata sulla Fender Telecaster) e la Gibson Blueshawk (basata sulla Nighthawk) prodotta dal 1996 al 2006.\nArchtop.\nLa chitarra \"archtop\", come concepita da Orville Gibson e perfezionata per Gibson da Lloyd Loar, nasce come strumento acustico: \u00e8 costruita infatti interamente in legno massello con la tecnica costruttiva propria degli strumenti ad arco e possiede una capacit\u00e0 di produrre suono propria e autonoma, tipica degli strumenti acustici, che veniva sfruttata nella sezione ritmica delle big band prima dell'avvento dell'amplificazione elettrica, di cui per\u00f2 sono oggi provviste quasi tutte le archtop. Spesso, tuttavia, l'amplificazione viene eseguita applicando uno o due pickup sospesi (in inglese \"floating\", letteralmente \"galleggianti\") e i controlli di tono/volume sul battipenna senza forare la tavola armonica, mantenendo cos\u00ec tutta l'acustica naturale dello strumento. Questo tipo di chitarra, il cui uso oggi \u00e8 prevalente nel jazz e nel blues, \u00e8 tipicamente costruito a mano, essendo la cassa armonica di solito intagliata, ma esistono anche modelli in massello pressato.\nStoria.\nLe origini.\nLa storia della chitarra elettrica inizia quando si avvert\u00ec l'esigenza di uno strumento che avesse alcune caratteristiche proprie della chitarra (specialmente per quanto attiene alle modalit\u00e0 di esecuzione), ma che potesse suonare insieme agli altri senza esserne sovrastato dal volume di suono. Con la nascita delle orchestre jazz e blues ci si rese conto del problema della limitata amplificazione delle chitarre acustiche. Diversi costruttori cercarono di ovviare al problema costruendo strumenti che consentissero un volume maggiore, con un timbro simile a quello della chitarra acustica.\nIl concetto di chitarra elettrica deve per\u00f2 molto alle intuizioni di Adolph Rickenbacker, che nel 1931 realizz\u00f2 il primo pick-up elettromagnetico (un dispositivo in grado di trasformare le vibrazioni delle corde in impulsi di tipo elettrico) e inizi\u00f2 ad applicarlo ai normali strumenti acustici, creando una chitarra lap steel chiamata \"frying pan guitar\", in due modelli (A22 e A25).\nNel 1935 la Gibson inizi\u00f2 la produzione del modello ES 150, una chitarra \"semiacustica\" con cassa di risonanza, aperture a \"f\" sulla tavola e un unico pick-up. Il modello riscosse un grande successo. Finalmente la chitarra, grazie all'amplificazione, poteva inserirsi meglio nelle formazioni del tempo, senza essere sovrastata dal volume degli altri strumenti.\nEvoluzione.\nMolti si cimentarono nella costruzione di chitarre elettriche, limitandosi di fatto ad amplificare il suono di strumenti acustici. Se da una parte la presenza di una cassa armonica combinata a un pick-up produceva un suono pastoso e ricco di armoniche dall'altra presentava una serie di svantaggi, tra cui il pi\u00f9 fastidioso era l'effetto noto come feedback acustico. La cassa dello strumento entrava in risonanza (effetto Larsen) con il suono emesso dall'amplificatore, creando echi, armonici e fischi di difficile gestione, con il risultato di un suono sgradevole di difficile definizione.\nNel 1941 Les Paul, chitarrista e inventore, crea nei laboratori Epiphone un prototipo, detto \"The Log\", ideato per ovviare al problema del feedback. Esso consisteva in un manico di chitarra acustica attaccato a un blocco di legno massiccio su cui erano installate le parti elettriche, e ai cui lati erano fissate le due \"ali\" di una chitarra acustica a forma di otto. Les Paul propose l'idea alla Gibson, che per\u00f2 la rifiut\u00f2.\nNel 1946 Paul Bigsby, estroso costruttore di motocicli passato a costruire chitarre, e Merle Travis, suo amico, costruiscono una chitarra molto innovativa. Anche se prodotto in modo classico, lo strumento presenta un corpo alto solo cinque centimetri, e un disegno molto originale sia del corpo stesso che della paletta. Il corpo, grazie a un'asimmetria del disegno attorno al manico, permette di raggiungere agevolmente il ventesimo tasto, mentre la paletta monta chiavette per l'accordatura disposte solo sul lato superiore. Si risolvono quasi completamente i problemi di risonanze indesiderate. Inoltre, Bigsby introdurr\u00e0 un'ulteriore innovazione inventando un sistema che consente di agire sulla intonazione delle corde mediante una leva la cui corsa \u00e8 contrastata da una molla, ottenendo cos\u00ec l'effetto vibrato.\nNel 1948 Leo Fender, tecnico progettista di amplificatori, impone una svolta definitiva e crea la Broadcaster (oggi conosciuta come Telecaster), una chitarra con due pick-up single coil miscelabili e con il corpo pieno in legno massiccio che annulla completamente le risonanze indesiderate e aumenta il sustain delle corde, sviluppando il concetto di chitarra \"solid body\". La \"Broadcaster\", costruita inizialmente solo per presentare i propri amplificatori, attinge a molte delle innovazioni introdotte dalla chitarra di Bigsby e Travis, ma le fa sue migliorandole notevolmente. Il disegno del corpo e della paletta, anche se ispirato molto alla linea di Bigsby, \u00e8 pi\u00f9 sobrio e moderno, ma soprattutto pi\u00f9 razionale. Inoltre lo strumento di Leo Fender presenta un vantaggio fondamentale: le fasi di costruzione e assemblaggio delle parti che compongono lo strumento sono molto semplificate. Ci\u00f2 si traduce nella possibilit\u00e0 di automatizzare il processo di produzione e di conseguenza produrre gli strumenti in serie, con costi notevolmente pi\u00f9 contenuti.\nIl successo \u00e8 enorme, tanto che la \"Broadcaster\", divenuta poi \"Telecaster\", viene prodotta dalla Fender ancor oggi.\nNel 1952 Gibson mette sul mercato la sua prima chitarra \"Solid body\" la \"Gibson Les Paul\", per \"competere\" con la Telecaster Fender. Gibson, a tal fine, aveva assunto da qualche anno come collaboratore nel suo team di progettazione proprio Les Paul, l'ex dipendente Epiphone inventore del primo prototipo di chitarra elettrica a corpo solido. La nuova chitarra creata da Les Paul si avvicina di pi\u00f9 al disegno di Bigsby-Travis, ma ha forme pi\u00f9 fluide e meno spigolose. Caratteristica sonora saliente \u00e8 l'uso di una nuova tipologia di pick-up, gli \"humbucker\", formati da due bobine accoppiate collegate in serie, che li rendono al tempo stesso pi\u00f9 potenti e con meno interferenze sonore dei single coil. Inoltre questi pick-up, captando una porzione pi\u00f9 ampia di corda e rilevando un pi\u00f9 esteso numero di armonici, producono una sonorit\u00e0 pi\u00f9 calda e rotonda rispetto alla timbrica brillante e definita dei single coil, e sono anche pi\u00f9 propensi a raggiungere la saturazione e la distorsione del suono (caratteristica che influenzer\u00e0 lo sviluppo delle tipiche sonorit\u00e0 della musica rock). La Les Paul monta due pickup humbucker e le regolazioni di tono e volume sono affidate a due coppie di potenziometri e a un selettore per miscelare il suono dei due pick-up. La regolazione dell\"'action\" delle corde avviene con due ghiere poste ai lati che sollevano o abbassano tutte e sei le corde contemporaneamente. L'intonazione invece pu\u00f2 essere regolata singolarmente corda per corda.\nNel 1954 Leo Fender crea un'altra chitarra a corpo solido che diverr\u00e0 nel tempo tra le pi\u00f9 utilizzate e vendute del settore e pi\u00f9 in generale della musica rock/blues: la Stratocaster. \"Solid body\" come la precedente Telecaster, ha per\u00f2 un \"design\" pi\u00f9 innovativo e capace di restare moderno nel corso dei decenni: il corpo infatti \u00e8 smussato nella parte superiore e posteriore per renderla pi\u00f9 ergonomica del precedente modello. I pick-up, tutti single coil, sono tre e sono montati su un originale battipenna sul quale sono alloggiati, oltre al selettore per scegliere il pick-up desiderato, anche tre potenziometri: uno per regolare il volume e due di regolazione tono. Ma il fattore rivoluzionario per quel tempo \u00e8 la leva del vibrato, che Fender chiama con termine improprio \"tremolo\" (si genera cos\u00ec una confusione terminologica che dura ancora oggi): a differenza delle altre dell'epoca poste tra l'attaccatura delle corde e il ponte questa \u00e8 un tutt'uno con il ponte stesso, evitando fastidiose scordature. Anche il ponte \u00e8 innovativo: ogni corda appoggia su una sua \"selletta\" che dispone sia della regolazione in altezza sia in lunghezza, permettendo un'intonazione perfetta e una distanza delle corde dalla tastiera (\"action\"), personalizzabile. La \"Stratocaster\" viene prodotta ininterrottamente dal 1954 ed tutt'ora molto apprezzata per la sua versatilit\u00e0.\nDagli anni '50 ad oggi, la chitarra elettrica \u00e8 rimasta sostanzialmente immutata rispetto alle intuizioni di Leo Fender e Les Paul; lo sviluppo attuale verte principalmente su migliorie tecniche e costruttive di vario genere che non stravolgono la sostanza.\nIl bisogno di dialogare con interfacce digitali come il MIDI ha portato alla creazione di pick-up esafonici e convertitori analogico-digitali in grado di tradurre il segnale analogico in segnale digitale con accuratezza. Ottenuto un segnale in forma digitale lo si pu\u00f2 immettere in un generatore di suoni campionati (expander) per avere a disposizione una variet\u00e0 strumentale virtualmente infinita, esattamente come avviene con l'utilizzo dei campionatori con altri strumenti.\nQualit\u00e0.\nLa qualit\u00e0 di una chitarra elettrica \u00e8 data da molti parametri. Innanzitutto se la chitarra \u00e8 stata fatta a mano o \u00e8 un prodotto in serie. Nel primo caso incide molto sulla qualit\u00e0 anche la capacit\u00e0 del liutaio che la crea.\nIn secondo luogo la scelta dei materiali \u00e8 molto importante sia per quanto riguarda il corpo, sia per quanto riguarda tastiera e manico: pi\u00f9 il legno \u00e8 pregiato e privo di nodi pi\u00f9 la qualit\u00e0 dello strumento aumenta. I tre legni pi\u00f9 diffusi nella realizzazione delle tastiere delle chitarre elettriche sono il palissandro, l'ebano e l'acero; per il corpo l'ontano e il mogano, per il manico acero e mogano. Tuttavia oggi si stanno utilizzando nuovi materiali per la produzione del corpo come il plexiglas. .\nUn altro fattore che incide sulla qualit\u00e0 dello strumento \u00e8 la qualit\u00e0 dei componenti tecnici aggiunti, il ponte utilizzato, la presenza di un bloccacorde o di un tremolo di qualit\u00e0 nonch\u00e9 le meccaniche e le elettroniche come i pick up di qualit\u00e0 e la precisione delle componenti che regolano il suono e i volumi.\nTra gli altri fattori che determinano la qualit\u00e0 ci sono anche l'equilibratura o bilanciamento (capacit\u00e0 dello strumento di tenere una posizione comoda una volta indossata la tracolla o fascia) e la verniciatura. Tra le pi\u00f9 famose c'\u00e8 la cosiddetta colorazione sunburst, con la fascia pi\u00f9 esterna nera che va a sfumare in colori lignei verso il centro, in genere pi\u00f9 costosa delle verniciature monocolore coprenti.\nDistorsione e altri effetti.\nAl suono prodotto dalla chitarra elettrica vengono spesso applicati effetti che modificano il suono e lo rendono pi\u00f9 adatto al genere musicale eseguito o al tipo di composizione. Fra essi la saturazione (overdrive), la distorsione e il fuzz, molto apprezzati nel rock e, in generale, nella pop music. Spesso ai precedenti si associa il pedale wah-wah, molto in voga negli anni settanta e ottanta. Fra gli altri effetti applicati con successo alla chitarra elettrica, si possono citare delay, riverbero, chorus, flanger, phaser, octaver, pitch shifter, tremolo che vanno inseriti quasi esclusivamente nel \"Loop Effetti\" dell'amplificatore (il \"Loop Effetti\" o la \"Mandata e Ritorno\" si colloca tra preamplificatore e finale di potenza); questi tipi di effetti sono sconsigliati in una mandata e ritorno di tipo \"seriale\", sono altrettanto consigliati se il proprio amplificatore dispone di una mandata e ritorno in \"Parallelo\". Anche alcuni processori dinamici come il compressore e il noise-gate vengono applicati al segnale della chitarra per modificare l'inviluppo del suono.\nL'utilizzo dei pedali al fine di effettuare il suono \u00e8 una scelta strettamente correlata con lo stile del chitarrista in questione. Cos\u00ec come Jimi Hendrix usava molto nelle sue esecuzioni il wah-wah e il Dallas Arbiter Fuzz Face, David Gilmour in alcuni periodi ha fatto uso dello stesso Fuzz Face o del Big Muff modello Ram's Head, o Triangle, abbinandolo a particolari scelte nell'uso di delay dapprima a nastro come il Binson Echorec e poi digitali come l'MXR Digital Delay, il TC2290 prodotto dalla TC Electronics o il Tape Echo Simulator (T.E.S.) costruito da Pete Cornish a partire dal circuito del Boss DD2.\nTecniche.\nNonostante la presenza di un numero di effetti dei pi\u00f9 svariati tipi, l'abilit\u00e0 del chitarrista resta l'elemento pi\u00f9 importante nell'esecuzione delle varie tecniche, divenute nel corso del tempo parte integrante dell'istruzione musicale di coloro che si avvicinano a questo strumento.\nFra le tecniche pi\u00f9 famose e comuni vi sono: il bending, il vibrato, lo slide, il palm mute, il legato, hammer on e pull off, il tapping, gli armonici naturali e artificiali e lo sweep-picking.\nMarchi principali.\nSebbene sia molto limitativo elencare i marchi principali delle chitarre, visto anche che in questi ultimi anni il mercato delle chitarre si sta arricchendo di molti nuovi nomi, piccole industrie, o anche solo singoli liutai, cos\u00ec come vecchi marchi si stanno riaffacciando con successo dopo anni di inattivit\u00e0, si presenta un breve elenco di alcuni nomi particolarmente noti.\nUno dei marchi principali sul mercato \u00e8 sicuramente Fender, che costruisce bassi e chitarre elettriche sin dagli anni cinquanta; dopo essere stata sull'orlo del fallimento negli anni ottanta ora produce 2000 chitarre al giorno. La Fender Musical Instrument Corporation possiede inoltre altri marchi di chitarre come Gretsch, Guild e Jackson Guitars.\nLe chitarre Fender, principalmente i modelli Stratocaster e Telecaster, sono utilizzate praticamente in ogni stile, dal surf anni cinquanta, al country, al blues, al classico rock anni sessanta e all'heavy metal, come Dave Murray. Fender \u00e8 ormai un simbolo della musica rock rimasto quasi inalterato anche negli anni settanta, ottanta e novanta. In questi ultimi anni molti chitarristi Indie, o in cerca di sonorit\u00e0 nuove, utilizzano spesso modelli di Fender ritenuti \"minori\" quali Jazzmaster, Jaguar e altri. Utilizzata in maniera minore nel jazz, in cui si preferiscono spesso modelli semiacustici. In particolare, il suo modello di punta, Stratocaster introdusse una serie di importanti innovazioni, tanto che alcuni la considerano la chitarra pi\u00f9 influente mai prodotta. Molti chitarristi, infatti, come Jimi Hendrix, Eric Clapton o John Mayer hanno utilizzato o utilizzano chitarre Fender, per lo pi\u00f9 Stratocaster. Sia di Mayer che di Clapton sono in vendita copie delle chitarre da loro usate (Stratocaster) su cui \u00e8 stampata la loro firma.\nConcorrente diretta di Fender \u00e8 Gibson, marca che produce chitarre largamente utilizzate in tutti i generi, dal jazz (in cui \u00e8 da sempre leader), al blues, ai generi pi\u00f9 duri come per esempio l'hard rock (vedi AC/DC e Slash). Caratteristica principale di queste chitarre \u00e8 soprattutto l'utilizzo dei pickup humbucker e di legni particolarmente pesanti. I modelli principali \"solid body\" della Gibson sono la Les Paul, la SG o \"diavoletto\", la Flying V, la Explorer e la Firebird. Particolarmente noti sono anche alcuni modelli \"hollow body\" come la L-5 e la ES-175 e \"semi-hollow\" come la ES 335. La Gibson \u00e8 nota anche per molti modelli di chitarra acustica quale le J45, la Hummingbird e altre.\nCome Fender, anche Gibson ha acquisito altri marchi di chitarre. La Epiphone, per esempio, \u00e8 stata acquisita dalla Gibson negli anni sessanta proprio per limitare la concorrenza. In questi ultimi anni Epiphone fabbrica molti strumenti simili ai modelli Gibson ma in forma pi\u00f9 economica. Si ricorda per\u00f2 che i Beatles hanno usato spesso modelli Epiphone che in quegli anni erano strumenti di notevole qualit\u00e0. Modello di punta Epiphone \u00e8 la Les Paul. Inoltre Epiphone continua a produrre modelli originali di chitarra di propria iniziativa, come la celebre Casino o la Epiphone Wilshire.\nUn'altra marca molto apprezzata \u00e8 la Paul Reed Smith, (abbreviata spesso in PRS), con un sound molto versatile e adatto a numerosi generi musicali (dal blues rock, fino al metal). PRS \u00e8 un marchio, in fondo, nuovo sul mercato ma \u00e8 riuscito ad affermarsi e a crearsi una nicchia di mercato molto interessante. Il chitarrista messicano Carlos Santana \u00e8 stato, forse, il primo grande professionista a usare chitarre PRS e a portarle di fronte al grande pubblico.\nDi notevole pregio sono anche la ESP Guitars, anch'essa produttrice di numerosi modelli, adatti soprattutto ai generi pi\u00f9 \"estremi\" (Metallica, Slayer), il marchio giapponese Ibanez, che produce molti modelli di chitarre, di tutti i livelli, spesso utilizzate dai \"virtuosi\" o \"shredder\" (per esempio Steve Vai, Joe Satriani, ecc.,) ma produce anche chitarre adatte a blues come per esempio il modello George Benson.\nDean Guitars produce chitarre tradizionalmente utilizzate per il genere metal (vedi Pantera, Megadeth, Gwar, Michael Angelo Batio). La Dean \u00e8 nota anche per chitarre utilizzate da artisti che, seppure in ambito hard rock, hanno radici pi\u00f9 blues (vedi ZZ Top)."}
{"id": "846", "revid": "297059", "url": "https://it.wikipedia.org/wiki?curid=846", "title": "Chimica inorganica", "text": "La chimica inorganica \u00e8 quella branca della chimica che studia gli elementi, la sintesi e la caratterizzazione dei composti inorganici.\nDefinizione.\nSecondo la definizione storica, la chimica inorganica si occupa delle sostanze non prodotte dalla materia vivente, oggetto di studio della chimica organica, quali sono i composti derivati dal regno minerale che non possiede forza vitale, in accordo con la teoria vitalista. Caratteristica delle sostanze inorganiche era considerata anche la loro possibilit\u00e0 di sintesi in laboratorio.\nDopo la sintesi dell'urea effettuata da Friedrich W\u00f6hler nel 1828, utilizzando il composto inorganico cianato d'ammonio, i confini tra le due branche della chimica si sono ristretti essendo dimostrato che anche i composti organici sono in realt\u00e0 sintetizzabili in laboratorio.\nSuccessivamente \u00e8 stato constatato che gli organismi viventi sono anch'essi in grado di sintetizzare composti inorganici e con l'ulteriore affinarsi di conoscenze e tecniche sono addirittura fioriti campi di studio \"ibridi\" come quelli della chimica metallorganica e della chimica supramolecolare. Tuttavia permane una certa differenza fondata sulla diversa e caratteristica reattivit\u00e0 della quale godono i composti organici e che si evidenzia in meccanismi di reazione del tutto peculiari.\nConcetti chiave.\nMolti composti inorganici sono composti ionici, sali costituiti da cationi e anioni tenuti assieme da legame ionico. Esempi di sali sono: il cloruro di magnesio MgCl2, costituito da cationi magnesio Mg2+ e anioni cloruro Cl\u2013, e l'ossido di sodio Na2O, costituito da cationi sodio Na+ e anioni ossido O2\u2013. In tutti i sali la carica totale dei cationi \u00e8 bilanciata da quella degli anioni, in modo che il composto solido \u00e8 elettricamente neutro. La facilit\u00e0 di formazione di ioni monoatomici pu\u00f2 essere valutata dal potenziale di ionizzazione (per i cationi) o dall'affinit\u00e0 elettronica (per gli anioni) dell'elemento corrispondente.\nOssidi, carbonati, solfati e alogenuri costituiscono importanti famiglie di sali inorganici. Molti composti inorganici hanno punto di fusione elevato. Allo stato solido i sali inorganici in genere sono cattivi conduttori di elettricit\u00e0. Una caratteristica abbastanza comune \u00e8 la solubilit\u00e0 in acqua e la facilit\u00e0 di cristallizzazione (ad es. NaCl), ma molti sono invece insolubili (ad es. SiO2).\nLa pi\u00f9 semplice reazione chimica inorganica \u00e8 il doppio scambio, dove mettendo assieme due sali gli ioni si scambiano senza variazioni del numero di ossidazione. Nelle reazioni di ossidoriduzione un reagente, detto \"ossidante\", acquista elettroni e diminuisce il proprio stato di ossidazione, mentre l'altro, detto \"riducente\", cede elettroni e aumenta il proprio stato di ossidazione. Scambi di elettroni possono avvenire anche indirettamente, ad esempio nelle pile, che sono dispositivi elettrochimici.\nQuando uno dei reagenti contiene atomi di idrogeno si pu\u00f2 avere una reazione acido-base, dove vengono trasferiti protoni. In una definizione pi\u00f9 generale, qualsiasi specie chimica capace di legarsi ad una coppia di elettroni \u00e8 detta acido di Lewis; per contro, ogni specie che tende a cedere una coppia di elettroni \u00e8 detta base di Lewis. Un trattamento pi\u00f9 raffinato delle interazioni acido-base \u00e8 la teoria HSAB, che tiene conto della polarizzabilit\u00e0 e della dimensione degli ioni.\nI composti inorganici si trovano in natura come minerali. Il suolo pu\u00f2 contenere solfuro di ferro sotto forma di pirite o solfato di calcio sotto forma di gesso. I composti inorganici possono svolgere molte funzioni anche in campo biologico: come elettroliti (cloruro di sodio), come riserva di energia (ATP), come materiali strutturali (i gruppi fosfato che formano lo scheletro del DNA).\nIl primo composto inorganico importante prodotto artificialmente \u00e8 stato il nitrato d'ammonio, un fertilizzante ottenuto con il processo Haber-Bosch. Alcuni composti inorganici si sintetizzano per utilizzarli come catalizzatori, come V2O5 e TiCl3, altri servono come reagenti in chimica organica, come LiAlH4.\nChimica inorganica industriale.\nLa chimica inorganica \u00e8 un ambito scientifico con molte applicazioni industriali. La quantit\u00e0 di acido solforico prodotto \u00e8 un parametro utile per valutare l'economia di una nazione. Nel 2005 i primi 20 composti chimici inorganici prodotti in Canada, Cina, Europa, Giappone e Stati Uniti sono stati (in ordine alfabetico): acido cloridrico, acido fosforico, acido nitrico, acido solforico, ammoniaca, azoto, carbonato di sodio, clorato di sodio, cloro, diossido di titanio, idrogeno, idrossido di sodio, ossigeno, nero di carbone, nitrato d'ammonio, perossido di idrogeno, silicato di sodio, solfato d'ammonio, solfato di alluminio, solfato di sodio.\nUn'altra applicazione pratica della chimica inorganica industriale \u00e8 la produzione di fertilizzanti.\nChimica inorganica descrittiva.\nLa chimica inorganica descrittiva si occupa di classificare i composti in base alle loro propriet\u00e0. La classificazione \u00e8 basata in parte sulla posizione occupata nella tavola periodica dall'elemento con il pi\u00f9 alto numero atomico presente nel composto, e in parte raggruppando i composti che presentano somiglianze strutturali. Succede spesso che un certo composto possa essere classificato in pi\u00f9 categorie. Ad esempio, un composto organometallico pu\u00f2 essere anche un composto di coordinazione, e pu\u00f2 avere propriet\u00e0 interessanti allo stato solido. Una serie di usuali classificazioni \u00e8 riportata nel seguito.\nComposti di coordinazione.\nNei \"composti di coordinazione\" o \"complessi\" classici un metallo \u00e8 legato tramite una coppia di elettroni ad un atomo di un legante come H2O, NH3, Cl\u2013 e CN\u2013. Nella chimica di coordinazione moderna quasi tutti i composti organici e inorganici possono essere usati come leganti. Il \"metallo\" appartiene in genere ai gruppi 3\u201313, oppure ai lantanoidi o attinoidi, ma da un certo punto di vista tutti i composti chimici possono essere descritti come complessi.\nLa stereochimica dei complessi pu\u00f2 essere molto ricca, come gi\u00e0 osservato da Werner nel 1914 con la separazione dei due enantiomeri di [Co{(OH)2Co(NH3)4}3]6+, che dimostr\u00f2 per la prima volta che la chiralit\u00e0 non era propriet\u00e0 esclusiva dei composti organici. Un argomento di attualit\u00e0 all'interno di questa specializzazione \u00e8 la chimica di coordinazione supramolecolare.\nComposti dei gruppi principali.\nQueste specie contengono elementi dei gruppi 1, 2 e 13\u201318 della tavola periodica, escludendo l'idrogeno. Spesso si aggiungono anche gli elementi dei gruppi 3 (Sc, Y e La) e 12 (Zn, Cd e Hg) perch\u00e9 hanno una reattivit\u00e0 simile.\nA questo gruppo si possono aggiungere specie note sin dagli albori della chimica, ad esempio lo zolfo elementare S8 e il fosforo bianco P4. Lavoisier e Priestley con i loro esperimenti sull'ossigeno, O2, non solo identificarono un importante gas diatomico, ma permisero di descrivere composti e reazioni in base a rapporti stechiometrici. All'inizio del 900 Carl Bosch e Fritz Haber resero possibile la sintesi dell'ammoniaca usando catalizzatori a base di ferro, una scoperta che ebbe un enorme impatto sulla storia dell'umanit\u00e0, dimostrando l'importanza della sintesi di composti inorganici.\nEsempi tipici di composti dei gruppi principali sono SiO2, SnCl4 e N2O. Molti composti dei gruppi principali si possono anche considerare organometallici, dato che contengono gruppi organici, come ad esempio Si(CH3)4. Composti dei gruppi principali sono reperibili anche in natura, ad esempio i fosfati nel DNA e nelle ossa, e quindi si possono classificare come bioinorganici. Viceversa possono essere considerati \"inorganici\" i composti organici senza (molti) idrogeni, come ad esempio i fullereni, i nanotubi di carbonio, e gli ossidi di carbonio binari.\nComposti dei metalli di transizione.\nI composti che contengono metalli dei gruppi 4\u201311 sono considerati composti dei metalli di transizione. I composti con metalli dei gruppi 3 e 12 sono a volte inclusi in questa categoria, ma spesso sono considerati composti dei gruppi principali.\nI composti dei metalli di transizione hanno una chimica di coordinazione ricca, spaziando da composti tetraedrici come TiCl4 a composti planari quadrati come i complessi di platino, e a composti ottaedrici per i complessi del cobalto. Vari metalli di transizione si trovano in composti di importanza biologica, come il ferro nell'emoglobina.\nComposti organometallici.\nI composti organometallici sono quelli dove un metallo \u00e8 legato covalentemente ad uno o pi\u00f9 atomi di carbonio di un gruppo organico. Il metallo M di queste specie pu\u00f2 appartenere ai gruppi principali o ai metalli di transizione. In pratica \u00e8 comunemente usata una definizione pi\u00f9 ampia di composto organometallico, includendo i metallocarbonili e anche i metallo alcossidi.\nI composti organometallici sono di solito considerati una categoria particolare perch\u00e9 i leganti organici sono spesso sensibili all'idrolisi e all'ossidazione, e quindi la preparazione di composti organometallici richiede tecniche pi\u00f9 sofisticate rispetto ai tradizionali complessi di Werner. Le nuove procedure di sintesi, e in particolare la capacit\u00e0 di manipolare i complessi in solventi poco coordinanti, hanno permesso di utilizzare leganti scarsamente coordinanti come gli idrocarburi, H2 e N2. La chimica organometallica ha tratto molti vantaggi dal fatto che questi leganti sono in un certo qual modo prodotti dell'industria petrolifera.\nComposti cluster.\nComposti cluster si possono trovare in tutte le classi di composti chimici. A rigore, un cluster prevede pi\u00f9 centri metallici legati tra loro con legami covalenti, ma si considerano cluster anche quelli formati da non metalli come il boro. Esistono cluster puramente inorganici, ma anche organometallici o bioinorganici. La distinzione tra cluster molto grandi e solidi estesi \u00e8 sempre pi\u00f9 sfumata. A questo livello di dimensioni si parla di nanoscienza e nanotecnologia, e sono importanti gli studi di effetti quantici. I cluster di grandi dimensioni possono essere considerati come un insieme di atomi legati tra loro, con caratteristiche intermedie tra una molecola e un solido.\nComposti bioinorganici.\nQuesti composti sono presenti in natura per definizione, ma questa categoria comprende anche specie antropogeniche come inquinanti (ad es. metilmercurio) e farmaci (ad es. cisplatino). In questo campo si incontrano molti aspetti della biochimica e molti tipi di composti, ad esempio i fosfati nel DNA, complessi metallici con leganti che spaziano da macromolecole biologiche come i peptidi a specie poco definite come gli acidi umici, all'acqua coordinata in complessi di gadolinio (usati per imaging a risonanza magnetica). Un campo d'indagine tradizionale della chimica bioinorganica riguarda i processi di trasferimento di elettroni e di energia nelle proteine che servono nella respirazione. La chimica inorganica in campo medico studia anche quali siano gli elementi essenziali costituenti delle biomolecole, con relativa applicazione a diagnosi e terapia.\nComposti allo stato solido.\nQuesta area della chimica inorganica si focalizza su struttura, legami e propriet\u00e0 fisiche dei materiali. In pratica la chimica inorganica dello stato solido usa tecniche come la cristallografia per comprendere le propriet\u00e0 che si generano dall'insieme di interazioni tra i componenti presenti nel solido. Questa area si interessa anche di metalli, leghe e derivati intermetallici. Campi di studio correlati sono la fisica della materia condensata, la mineralogia e la scienza dei materiali.\nChimica inorganica teorica.\nUn altro modo di avvicinarsi alla chimica inorganica \u00e8 partire dal modello atomico di Bohr, e usare gli strumenti e i modelli della chimica teorica e della chimica computazionale per spiegare i legami in molecole semplici, per poi passare a specie pi\u00f9 complesse. I composti inorganici contengono molti elettroni, ed \u00e8 quindi arduo descriverli accuratamente con i metodi della meccanica quantistica. Per affrontare queste difficolt\u00e0 sono stati inventati molti approcci semiquantitativi o semiempirici, tra i quali la teoria degli orbitali molecolari e la teoria del campo dei leganti. Oltre a queste descrizioni teoriche si usano anche metodi approssimati, come la teoria del funzionale della densit\u00e0.\nI composti che si comportano in modo inspiegabile per le teorie, sia in senso qualitativo che quantitativo, sono molto importanti per l'avanzamento delle conoscenze. Ad esempio, \nCuII2(OAc)4(H2O)2 \u00e8 quasi diamagnetico al di sotto della temperatura ambiente, mentre la teoria del campo cristallino predice che la molecola abbia due elettroni spaiati. Il disaccordo tra teoria (paramagnetico) e osservazione sperimentale (diamagnetico) ha portato allo sviluppo di modelli di \"accoppiamento magnetico\", che a loro volta hanno generato nuove tecnologie e nuovi materiali magnetici.\nTeorie qualitative.\nLa chimica inorganica ha tratto grandi vantaggi dalle teorie qualitative, che sono pi\u00f9 facili da comprendere perch\u00e9 richiedono poche conoscenze di chimica quantistica. La teoria VSEPR \u00e8 in grado di razionalizzare e predire le strutture di molti composti dei gruppi principali; ad esempio spiega perch\u00e9 NH3 \u00e8 piramidale mentre ClF3 ha forma a T. Nei metalli di transizione la teoria del campo cristallino permette di interpretare le propriet\u00e0 magnetiche di molti complessi; ad esempio [FeIII(CN)6]3\u2212 ha un solo elettrone spaiato, mentre [FeIII(H2O)6]3+ ne ha cinque.\nSimmetria molecolare e teoria dei gruppi.\nUn concetto molto utile in chimica inorganica \u00e8 quello di simmetria molecolare. In matematica, la teoria dei gruppi fornisce il formalismo adatto a descrivere la forma delle molecole a seconda del gruppo puntuale cui appartengono. La teoria dei gruppi permette anche di semplificare i calcoli teorici.\nIn spettroscopia, le applicazioni pi\u00f9 comuni della teoria dei gruppi riguardano spettri vibrazionali ed elettronici, perch\u00e9 conoscendo le propriet\u00e0 di simmetria dello stato fondamentale e degli stati eccitati di una specie chimica si pu\u00f2 prevedere numero e intensit\u00e0 delle bande di assorbimento. Una applicazione comune della teoria dei gruppi \u00e8 la previsione del numero di vibrazioni C\u2013O in complessi metallocarbonilici sostituiti.\nLa teoria dei gruppi \u00e8 anche uno strumento didattico per evidenziare somiglianze e differenze nelle propriet\u00e0 di legame di specie diversissime come WF6 e Mo(CO)6, o CO2 e NO2.\nTermodinamica e chimica inorganica.\nUn differente approccio quantitativo alla chimica inorganica considera l'energia scambiata durante le reazioni. Questo approccio \u00e8 molto tradizionale ed empirico, ma di grande utilit\u00e0. Potenziale redox, acidit\u00e0 e transizioni di fase sono alcuni dei concetti che si possono esprimere in termini termodinamici. Un altro concetto classico della termodinamica inorganica \u00e8 il ciclo di Born-Haber, usato per determinare l'energia di processi elementari che non possono essere misurati direttamente, come l'affinit\u00e0 elettronica.\nMeccanismi in chimica inorganica.\nUn altro aspetto della chimica inorganica \u00e8 lo studio dei meccanismi di reazione, che vengono in genere discussi in base alle differenti categorie di composti.\nElementi dei gruppi principali e lantanoidi.\nNel discutere i meccanismi di composti dei gruppi principali (soprattutto 13-18) si utilizzano in genere gli approcci della chimica organica, dato che in fin dei conti anche i composti organici fanno parte dei gruppi principali. Gli elementi pi\u00f9 pesanti di C, N, O e F possono formare composti con pi\u00f9 elettroni di quanti previsti dalla regola dell'ottetto, e per questo motivo possono avere meccanismi di reazione diversi da quelli dei composti organici. Elementi pi\u00f9 leggeri del carbonio (B, Be, Li) nonch\u00e9 Al e Mg formano spesso strutture elettron deficienti in qualche modo simili ai carbocationi, che tendono a reagire con meccanismi associativi. La chimica dei lantanoidi rispecchia per molti aspetti quella dell'alluminio.\nComplessi dei metalli di transizione.\nI meccanismi di reazione coinvolgenti metalli di transizione sono discussi in modi diversi da quelli degli elementi dei gruppi principali, perch\u00e9 la presenza degli orbitali d influenza notevolmente la loro reattivit\u00e0. Alcuni tipi di reazione osservabili nei complessi sono i seguenti.\nReazioni di sostituzione dei leganti.\nLa presenza degli orbitali d \u00e8 determinante nell'influenzare velocit\u00e0 e meccanismo delle reazioni di sostituzione e di dissociazione dei leganti. Queste reazioni possono avvenire con meccanismi associativi o dissociativi.\nUn aspetto generale della chimica dei metalli di transizione \u00e8 la labilit\u00e0 cinetica degli ioni metallici, come si osserva nei tipici complessi [M(H2O)6]n+ che scambiano l'acqua coordinata con quella del solvente:\nLe velocit\u00e0 di scambio dell'acqua variano di 20 ordini di grandezza nella tavola periodica; i lantanoidi sono i pi\u00f9 veloci e i composti di Ir(III) sono i pi\u00f9 lenti.\nReazioni redox.\nLe reazioni redox sono comuni per i metalli di transizione. Si possono suddividere in due classi: le reazioni di trasferimento di atomi, come le reazioni di addizione ossidativa/eliminazione riduttiva, e le reazioni di trasferimento di elettroni. Una reazione fondamentale \u00e8 la \"reazione di scambio\", dove i reagenti sono uguali ai prodotti. Ad esempio gli ioni permanganato e manganato reagiscono scambiandosi un elettrone:\nReazioni sui leganti.\nI leganti coordinati reagiscono in modo diverso dai leganti liberi. Ad esempio, l'acidit\u00e0 dei leganti ammoniaca in [Co(NH3)6]3+ \u00e8 maggiore rispetto a NH3 non coordinata. Gli alcheni legati a cationi metallici reagiscono con nucleofili, mentre gli alcheni liberi di solito non lo fanno. La catalisi \u00e8 un'area importante per l'industria, e si basa sulla capacit\u00e0 dei metalli di modificare la reattivit\u00e0 di leganti organici. La catalisi omogenea \u00e8 condotta in soluzione, e la catalisi eterogenea si ha quando substrati gassosi o disciolti reagiscono con superfici solide. Tradizionalmente, la catalisi omogenea \u00e8 considerata parte della chimica organometallica mentre la catalisi eterogenea \u00e8 parte della scienza delle superfici, un settore della chimica dello stato solido, ma i principi basilari di chimica inorganica sono gli stessi. Alcuni composti dei metalli di transizione hanno la peculiarit\u00e0 di reagire con piccole molecole come CO, H2, O2 ed C2H4. L'importanza industriale di queste materie prime traina lo sviluppo della catalisi.\nCaratterizzazione dei composti inorganici.\nI composti chimici inorganici possono contenere praticamente tutti gli elementi della tavola periodica e avere propriet\u00e0 diversissime, quindi la loro caratterizzazione pu\u00f2 richiedere i metodi di analisi pi\u00f9 disparati. I metodi pi\u00f9 vecchi tendevano ad esaminare propriet\u00e0 generali come punto di fusione, solubilit\u00e0, acidit\u00e0 e conducibilit\u00e0 elettrica in soluzione. Successivamente, l'avvento della meccanica quantistica e il perfezionamento delle apparecchiature elettroniche hanno reso disponibili nuovi strumenti per studiare le propriet\u00e0 elettroniche di molecole e solidi inorganici. I dati cos\u00ec ottenuti hanno spesso permesso di perfezionare i modelli teorici. Ad esempio, la determinazione dello spettro di fotoelettroni del metano ha dimostrato non del tutto appropriata la descrizione della molecola in base alla teoria del legame di valenza, che prevede legami a due centri e due elettroni tra carbonio e idrogeno. Risultati come questo hanno favorito la diffusione della teoria degli orbitali molecolari, basta su orbitali totalmente delocalizzati, che permettono di descrivere pi\u00f9 accuratamente cosa succede rimuovendo un elettrone.\nTecniche comunemente utilizzate:\nChimica inorganica sintetica.\nLe specie inorganiche che si possono trovare pure in natura sono poche; tutte le altre devono essere sintetizzate in impianti e laboratori chimici.\nI metodi di sintesi della chimica inorganica si possono classificare grossolanamente a seconda della volatilit\u00e0 o della solubilit\u00e0 dei reagenti utilizzati. I composti inorganici solubili si preparano con metodi analoghi a quelli della sintesi organica. Composti che reagiscono con l'aria richiedono tecniche tipo linea Schlenk e glove box. Composti volatili e gas sono manipolati in linee da vuoto, costituite da tubi di vetro connessi tramite valvole, entro cui si pu\u00f2 fare un vuoto di 0,1 Pa o meno; i composti vengono condensati usando azoto liquido, che ha punto di ebollizione 77 K, o altri liquidi criogeni. I solidi sono in genere preparati usando forni tubolari: i reagenti sono chiusi in contenitori, spesso fatti di silice fusa (SiO2 amorfo), ma a volte sono necessari materiali speciali come tubi saldati di tantalio e \"navicelle\" di platino.\nAree.\nPrincipali aree di interesse della chimica inorganica sono:"}
{"id": "847", "revid": "919135", "url": "https://it.wikipedia.org/wiki?curid=847", "title": "Campionamento statistico", "text": "In statistica il campionamento statistico (che si appoggia alla teoria dei campioni o \"teoria del campionamento\") sta alla base dell'inferenza statistica, la quale si divide in due grandi capitoli: la teoria della stima e la verifica d'ipotesi. In particolare, una rilevazione si dice \"campionaria\" quando \u00e8 utile per fare inferenza, ossia per desumere dal campione stesso un'informazione relativa all'intera popolazione.\nCampione e censimento.\nLe indagini censuarie riguardano l'intera popolazione e pur essendo pi\u00f9 affidabili riguardo al parametro oggetto d'indagine soffrono di:\nQuindi mentre l'indagine censuaria fornisce il valore vero dei parametri di interesse (proporzioni, percentuali, medie, totali...) quella campionaria restituisce una sua stima al quale \u00e8 associato un certo grado di fiducia (ossia un'incertezza) quantificabile quando la formazione del campione risponde a determinati criteri di tipo probabilistico.\nIl campionamento si usa quando si vuole conoscere uno o pi\u00f9 parametri di una popolazione, senza doverne analizzare ogni elemento: questo per motivi di costi intesi in termini monetari, di tempo, di qualit\u00e0 o di disagio o perch\u00e9 analizzare un elemento lo distrugge rendendo inutilizzabile l'informazione ottenuta.\nDefinizione di campione.\nIl campione (statistico) \u00e8 un insieme di unit\u00e0 statistiche estratto da una popolazione. Tramite il campione si possono stimare, entro determinati limiti di errore, le propriet\u00e0 dell'intera popolazione.\nQuando si parla di campione, nel linguaggio ordinario, si pu\u00f2 intendere o la definizione rigorosa (quella riportata sopra, ossia un sottoinsieme di elementi estratto dalla popolazione) oppure, un po' imprecisamente, un singolo elemento del campione (in tal caso bisognerebbe dire \"unit\u00e0 del campione\" e non \"campione\").\nScelta del campione.\nModalit\u00e0 di selezione del campione sono:\nNella pratica quotidiana dei sondaggi di opinione e delle ricerche di mercato vengono usati tutti e quattro gli approcci.\nLa scelta di un tipo di campionamento avviene in base alle propriet\u00e0 degli stimatori di alcuni parametri oppure per tener conto di problemi di costo, mobilit\u00e0 o altro.\nConcetti chiave sono:\nStoria.\nBench\u00e9 gi\u00e0 nel Settecento si sia notato il vantaggio nell'esaminare un sottinsieme della popolazione per generalizzare i risultati alla popolazione complessiva, \u00e8 solo dalla fine dell'Ottocento che la discussione sulla \"scientificit\u00e0\" del campionamento viene posta in modo esplicito alla comunit\u00e0 statistica.\nGi\u00e0 agli inizi del Novecento si vanno delineando le caratteristiche che un campione deve avere, ovvero che deve essere scelto in maniera casuale, e nell'arco di pochi anni compaiono i primi studi che mettono in evidenza che il campione non deve essere necessariamente un campione semplice ma pu\u00f2 essere pi\u00f9 complesso, per esempio stratificando.\nImportanti autori che hanno fatto la storia della teoria dei campioni sono stati tra gli altri: \nNel 1925, durante il congresso di Roma, l'Istituto Internazionale di Statistica accetta definitivamente come scientifico il metodo campionario, distinguendo il campionamento casuale dal campionamento ragionato.\nAltri autori importanti nella ricerca teorica ed applicata sul campionamento furono George Gallup e William G. Cochran."}
{"id": "849", "revid": "125862414", "url": "https://it.wikipedia.org/wiki?curid=849", "title": "Catania", "text": "Catania (: , , \"Catania\" in siciliano) \u00e8 un comune italiano di abitanti, capoluogo dell'omonima citt\u00e0 metropolitana in Sicilia.\nCuore di un agglomerato urbano di circa residenti esteso alle pendici sud orientali del Monte Etna, \u00e8 il centro dell'area metropolitana pi\u00f9 densamente popolata della Sicilia, e di una pi\u00f9 ampia conurbazione nota come Sistema lineare della Sicilia orientale, che conta circa abitanti su una superficie di chilometri quadrati. La citt\u00e0 \u00e8 inoltre il fulcro economico e infrastrutturale del Distretto del Sud-Est Sicilia, istituito il 26 febbraio 2014 alla presenza dell'allora presidente della Repubblica Italiana Giorgio Napolitano. Principale polo industriale, logistico e commerciale della Sicilia, \u00e8 sede dell'Aeroporto Vincenzo Bellini.\nFondata nel 729 a.C. dai Calcidesi della vicina Naxos, la citt\u00e0 vanta una storia millenaria caratterizzata da un susseguirsi di svariate culture i cui resti ne arricchiscono il patrimonio artistico, architettonico e culturale. Sotto la dinastia aragonese fu capitale del Regno di Sicilia, e dal 1434 per volere del re Alfonso V \u00e8 sede della pi\u00f9 antica Universit\u00e0 dell'isola. Nel corso della sua storia \u00e8 stata pi\u00f9 volte interessata da eruzioni vulcaniche (la pi\u00f9 imponente, in epoca storica, \u00e8 quella del 1669) e da terremoti (i pi\u00f9 catastrofici ricordati sono stati quelli del 1169 e del 1693).\nIl barocco del suo centro storico \u00e8 stato dichiarato dall'UNESCO Patrimonio dell'umanit\u00e0, assieme a quello di sette comuni del Val di Noto (Caltagirone, Militello in Val di Catania, Modica, Noto, Palazzolo Acreide, Ragusa e Scicli), nel 2002.\nGeografia fisica.\nTerritorio.\nCatania offre paesaggi eterogenei concentrati in un'area ristretta. Sorge sulla costa orientale dell'isola, ai piedi dell'Etna (il vulcano attivo pi\u00f9 alto d'Europa) a circa met\u00e0 strada tra le citt\u00e0 di Messina e Siracusa, affacciandosi sul mar Ionio con il golfo che da essa prende il nome.\nIl territorio \u00e8 prettamente pianeggiante a sud e sud-est, e montuoso a nord per la presenza dell'Etna. Esso comprende anche una consistente parte della piana di Catania (\"'a Chiana\"), una tra le pi\u00f9 estese aree coltivate della Sicilia, la cui zona pi\u00f9 vicina al mare costituisce l'Oasi del Simeto, riserva naturale di circa 2.000 ettari, istituita nel 1984. L'Oasi del Simeto prende nome dal fiume Simeto che sfocia a sud della citt\u00e0, nella frazione Primosole.\nIl nucleo originario della citt\u00e0 era situato su un'altura: la collina di \"Monte Vergine\" (49\u00a0m s.l.m.), nata da un'eruzione preistorica dell'Etna datata tra 15.000 e 3960 \u00b1 60 anni dal presente, corrispondente all'odierna Piazza Dante Alighieri dove sorge il monastero di San Nicol\u00f2 l'Arena (diventata sede universitaria), nei pressi della quale scorreva un corso d'acqua, l'Amenano, che sfociava vicino a Piazza del Duomo, mentre a sud vi era il terrazzo di Acquicella (15\u00a0m s.l.m.), separato dal fiume da una valle, poi colmata dalle lave dell'eruzione del 1669. L'unico altro rilievo importante \u00e8 la collina di \"Santa Sofia\" (303\u00a0m s.l.m.), nel quartiere omonimo, dove sorge la Cittadella Universitaria, quasi al confine con Gravina di Catania, comune del vasto hinterland.\nIl verde pubblico \u00e8 costituito dai parchi situati all'interno della citt\u00e0. Sono sei quelli di una certa grandezza e importanza: il Giardino Bellini o Villa Bellini, chiamato \"'a Villa\", \u00e8 dedicato al musicista Vincenzo Bellini; il Giardino Pacini o Villa Pacini, soprannominato \"Villa 'e varagghi\" (cio\u00e8 \"degli sbadigli\") dedicato al musicista Giovanni Pacini; il Parco Gioeni (situato a nord del quartiere Borgo, alla fine della via Etnea); il Parco Falcone e Borsellino (a nord del corso Italia), dedicato agli omonimi magistrati uccisi dalla mafia; e il Boschetto della Plaia (nella zona tra il sud della citt\u00e0 e l'aeroporto Vincenzo Bellini, l'ex Mercato Ortofrutticolo Comunale e il quartiere Plaia). Tra gli altri, per l'importanza storica e per la conservazione della biodiversit\u00e0, va segnalato l'orto botanico di Catania nel quartiere Mercede.\nLa citt\u00e0 \u00e8 attraversata da un fiume sotterraneo, il gi\u00e0 citato Amenano, che anticamente sfociava dove c'\u00e8 la suddetta Villa Pacini e nel ventunesimo secolo sfocia pi\u00f9 a sud-est, dove c'\u00e8 il porto. Esso si rende visibile alla Fontana dell'Amenano, fontana in marmo bianco chiamata dai catanesi l\"'Acqua a 'llinzolu\" che sorge tra la cosiddetta \"Pescheria\" e la piazza del Duomo, e nei sotterranei del locale Ostello Agor\u00e0. In passato, poco fuori le mura a ovest, si poteva trovare il lago di Nicito, al fiume collegato e ormai coperto dalla colata lavica del 1669 (l'omonima via ne ricorda l'ubicazione).\nMa \u00e8 stato tutto il territorio circostante a mutare profondamente in seguito a calamit\u00e0 naturali come le varie colate laviche: la costa a nord del porto \u00e8 costituita da una scogliera, sita dove \u00e8 presente la Stazione Centrale, detta dell\"'Arm\u00ecsi\" e formata in varie epoche storiche nel 1169, 1329 e 1381, anno in cui venne coperto anche parte dell'antico Porto Ulisse nel quartiere Ognina; tale tratto di costa comprende la spiaggetta di San Giovanni li Cuti. L'area a sud del Castello Ursino, un tempo sul mare, \u00e8 invece il prodotto dell'enorme colata del 1669 che, accerchiatolo, si spinse per qualche chilometro verso il golfo. La costa a sud del porto venne profondamente modificata, facendo cominciare pi\u00f9 a sud il litorale sabbioso della Plaia, zona adibita all'attivit\u00e0 balneare.\nClima.\nLa citt\u00e0 e la piana di Catania presentano un clima mediterraneo, pur con alcuni connotati di tipo subtropicale e continentale, ben ravvisabili dall'analisi dei dati climatici delle stazioni meteorologiche ufficiali di Fontanarossa e di Sigonella, che descrivono rispettivamente il quadro relativo alla citt\u00e0 di Catania e all'entroterra della piana.\nLe precipitazioni sono comprese in media tra i 450 e i 550\u00a0mm annui, con minimo estivo molto marcato e moderato picco nella stagione autunnale.\nL'inverno assicura temperature generalmente piuttosto miti, ma l'escursione termica rispetto alle ore notturne \u00e8 abbastanza pronunciata, specie in presenza di cielo sereno e vento debole, per effetto della presenza di un esteso territorio pianeggiante a sud, e nella parte pi\u00f9 interna, della presenza dell'Etna. La neve \u00e8 molto rara, a causa dell'ombra orografica dell'Etna che ripara la citt\u00e0 dai freddi venti settentrionali. Nonostante ci\u00f2, occasionali fioccate si sono viste pi\u00f9 volte nel corso degli anni nei quartieri collinari, pi\u00f9 consistenti nell'hinterland a nord della citt\u00e0. Brevi nevicate si sono avute il 9 febbraio 2015, il 6 gennaio 2017 e il 5 gennaio 2019 anche se l'ultima nevicata con accumulo di particolare rilevanza risale al 16-17 dicembre 1988.\nIl record assoluto di freddo, -7\u00a0\u00b0C, fu raggiunto il 1\u00ba febbraio 1962.\nL'estate, di lunga durata, si presenta molto calda, a volte con alti tassi di umidit\u00e0. Mentre lungo la fascia litoranea le temperature massime sono parzialmente contenute dalla brezza marina di levante, nella parte pi\u00f9 interna della citt\u00e0 e della piana si registrano valori molto elevati.\nOrigini del nome.\nSecondo lo storico greco Plutarco il suo nome deriva dal siculo \"katane\" (cio\u00e8 \"grattugia\", parola di origine indoeuropea), per l'associazione con le asperit\u00e0 del territorio lavico su cui sorge, od anche dal latino \"catinum\" (catino, bacinella) per la conformazione naturale a conca delle colline intorno alla citt\u00e0 o come riferimento al bacino della Piana. L'etimologia resta comunque oscura: secondo altre interpretazioni, il nome deriverebbe dall'apposizione del prefisso greco \"kat\u00e0-\" al nome del vulcano Etna (Aitn\u00e8, dal greco) (in modo che ne risulti \"nei pressi di\" o \"appoggiata\" all'Etna). In epoca araba il geografo Al-Muqaddasi precisa che la citt\u00e0 di Qat\u0101niya \u00abSi chiama anche Mad\u012bnat al-F\u012bl (Citt\u00e0 dell'Elefante)\u00bb e Idrisi la riporta come Balad al-f\u00eel, di analogo significato.\nNel cinquecento la citt\u00e0 di Catania fu soprannominata \"la Sicula Atene\" per via della fiorente universit\u00e0 fondata il secolo precedente. Altri soprannomi notevoli sono quelli di \u201cla protettrice dei Re\u201d riferito al periodo 1282\u20131412 in cui la citt\u00e0 fu capitale dell\u2019isola o di \u201cMilano del sud\u201d in relazione al grande boom economico che ebbe negli anni \u201860.\nStoria.\nEt\u00e0 antica.\nLa collina di Monte Vergine occupa una posizione strategica fra il mare, l'Etna e la maggiore pianura di Sicilia. Su di essa si svilupp\u00f2 un vasto abitato preistorico, intercettato in pi\u00f9 punti e in particolare nell'area dell'ex Monastero dei Benedettini di San Nicol\u00f2 l'Arena e in quella di via Teatro Greco. Nel monastero benedettino sono stati rinvenuti reperti che coprono il periodo compreso tra il Neolitico e la fine dell'et\u00e0 del Rame; agli inizi dell'Eneolitico si data una tomba a fossa polisoma rinvenuta sempre all'interno del monastero. In via Teatro Greco sono state individuate due fasi preistoriche. La prima, datata al radiocarbonio alla seconda met\u00e0 del VI millennio a.C., \u00e8 relativa alla probabile frequentazione di uno o pi\u00f9 ripari sotto roccia, dagli inizi del Neolitico medio fino a quello tardo. La seconda fase, datata al radiocarbonio alla fine del V millennio a.C., appartiene a un abitato con capanne degli inizi dell'Eneolitico, cui verosimilmente spetta la tomba dei Benedettini.\nSebbene si conoscano rinvenimenti sporadici dell'et\u00e0 del Bronzo e di quella del Ferro, l'area era probabilmente disabitata quando, nel 729-728 a.C., coloni greci provenienti da Naxos, a sua volta fondata da Calcide in Eubea, guidati dall'ecista Evarco vi fondarono . La citt\u00e0 greca conobbe la sua stagione migliore nel corso del V secolo a.C.. Nel 476 a.C. Gerone I di Siracusa ne fece la propria sede, sostituendo gli abitanti e mutandone il nome in \"Aitna\". Di questo episodio, durato un quindicennio, cantato da Pindaro e forse al centro di una perduta tragedia di Eschilo, rimangono monete d'argento tra le pi\u00f9 raffinate dell'antichit\u00e0. Riacquisiti l'antico nome e gli originari abitanti, alla fine del secolo, durante la guerra del Peloponneso, la citt\u00e0 parteggi\u00f2 per Atene contro Siracusa. Conquistata dai siracusani nel 403 a.C., dispersi i suoi abitanti e ripopolata con mercenari campani, per la citt\u00e0 ebbe inizio un declino che si concluse solo con la conquista romana di Manio Valerio Massimo Messalla nel 263 a.C..\nC\u00e0tina (o C\u00e0tana) divenne colonia augustea nel 21 a.C.. Da quel momento la citt\u00e0 si dot\u00f2 di grandi edifici pubblici che la trasformeranno in uno dei pi\u00f9 ragguardevoli centri dell'impero e che nei secoli successivi condizioneranno il suo sviluppo urbano.\nLa citt\u00e0 fu sede di una precoce comunit\u00e0 cristiana e dal IV secolo, se non da prima, di una cattedra vescovile. Al cristianesimo si legano le trasformazioni di alcuni edifici e il lento processo di sviluppo da citt\u00e0 antica a citt\u00e0 medievale.\nEt\u00e0 medievale.\nAlla caduta dell'Impero Romano la Sicilia venne conquistata nel VI secolo dagli Ostrogoti del re Teodorico il Grande che si occup\u00f2 della ricostruzione delle mura della citt\u00e0, utilizzando le pietre che costituivano l'anfiteatro romano. Venne in seguito conquistata dai Bizantini, e nella prima met\u00e0 del IX secolo dai musulmani. Nel 1071 viene conquistata dai Normanni che provvidero a ridarle la sede vescovile, con l'approvazione del papa Urbano II (bolla pontificia del 9 marzo 1092); la citt\u00e0 sar\u00e0 elevata solo nel 1859 a sede arcivescovile. Fu poi governata dagli Svevi, periodo in cui si eresse il Castello Ursino e si crearono le figure amministrative che perdurarono fino al 1817 circa. La citt\u00e0 fu una delle sedi della corte di Federico II di Svevia e da qui furono emanati editti e leggi di grande importanza. Alla fine del casato Hohenstaufen furono gli Angioini a prendere possesso della citt\u00e0, occupandola militarmente abusando spesso della popolazione locale.\nNel 1282 la Sicilia fu conquistata da Pietro III d'Aragona (la cui moglie, Costanza di Svevia, era figlia del re Manfredi). Il regno pass\u00f2 poi al ramo cadetto della Casa d'Aragona, che fino a Martino I fece di Catania la capitale del Regno di Trinacria. Nel 1409, dopo l'annessione del regno alla Corona d'Aragona, la Sicilia perse l'indipendenza e pass\u00f2 sotto il dominio spagnolo, poi sabaudo, poi austriaco e infine dei Borbone.\nEt\u00e0 moderna.\nNel 1622, Emanuele Filiberto di Savoia, vicer\u00e9 di Sicilia, con lettera ratificata da Filippo IV, aveva assegnato al Senato catanese funzioni pari a quelli di Palermo e Messina, concedendole una certa autonomia.\nLe due gravissime catastrofi naturali di fine XVII secolo (l'eruzione dell'Etna del 1669 e il terremoto del Val di Noto del 1693) segnano \"il transito verso la modernit\u00e0\". La ricostruzione post-terremoto si contraddistinse per lo stile Barocco; uno tra i pochissimi grandi monumenti che mantenne la sua forma integra e originale fu il Castello Ursino. Di contro antichi edifici furono rinnovati e riedificati con i nuovi stili settecenteschi: grandi esempi sono la cattedrale (della precedente rimasero integre solo le absidi normanne), il Palazzo degli Elefanti, il Monastero di San Nicol\u00f2 l'Arena o nei vari monasteri siti in Via dei Crociferi. Il lavoro del grande architetto Giovanni Battista Vaccarini fu cruciale sia per i progetti che interessarono questi particolari monumenti ma anche per il piano urbanistico che egli stesso disegn\u00f2\nEt\u00e0 contemporanea.\nTra il 1816 e il 1818 acquis\u00ec lo status di Comune, lasciando quello di Urbs, in modo da essere governata da un Intendente, coadiuvato dal Segretario generale e dal Consiglio di Intendenza. Sempre nel 1818 - il 20 febbraio - si verific\u00f2 un terremoto con epicentro ad Aci Catena o Aci Sant'Antonio - diversi sono i pareri sul punto esatto - a causa del quale Catania soffr\u00ec moltissimo: il Castello Ursino fu reso inabitabile e vennero danneggiati i Conventi dei Minoriti (con l'annessa Chiesa di San Michele Arcangelo), dei Francescani, dei Crociferi, di Sant'Agostino, di Sant'Agata la Vetere e dei Benedettini, gli edifici dell'Universit\u00e0, il Collegio Cutelli, il Seminario dei Chierici e gli Ospedali di Santa Marta e di San Marco. Ma a differenza della provincia, che ne risent\u00ec notevolmente anche dal punto di vista demografico, Catania questa volta non registr\u00f2 alcuna vittima.\nNel 1849, durante la riconquista borbonica della Sicilia, la citt\u00e0 sub\u00ec pesanti distruzioni e i suoi abitanti stupri, saccheggi e uccisioni fino a che il 7 aprile, dopo aspri combattimenti, fu occupata dalle truppe di Ferdinando II sotto il comando di Carlo Filangieri, principe di Satriano. Nel 1898 la citt\u00e0 fu insignita della medaglia d'oro al valor militare per le sue azioni eroiche di quei giorni.\nNel 1860 Catania entr\u00f2 a fare parte del Regno d'Italia; da allora \u00e8 uno dei principali comuni italiani, capoluogo della sua citt\u00e0 metropolitana.\nSimboli.\nLo stemma della Citt\u00e0 di Catania \u00e8 costituito da uno scudo con lo sfondo azzurro, cimato dalla corona reale aragonese e, nella parte inferiore, la legenda che riporta la sigla \u201cS.P.Q.C.\u201d, (sulla falsariga di SPQR) che in lingua latina significa \"Senatus Populusque Catanensium\", mentre tradotto in italiano: \"Il Senato e il Popolo Catanese\". Al centro \u00e8 presente un elefante posto di profilo di colore rosso porpora con le zanne rivolte a sinistra (destra araldica), sopra di esso \u00e8 presente una lettera \u201cA\u201d maiuscola anch'essa di colore rosso, che sta per Agata, il nome della santa patrona.\nOnorificenze.\nLa citt\u00e0 di Catania \u00e8 ottava tra le 27 citt\u00e0 decorate di medaglia d'oro come \"benemerite del Risorgimento nazionale\" per le azioni altamente patriottiche compiute dalla citt\u00e0 nel periodo del Risorgimento. Periodo, definito dalla Casa Savoia, compreso tra i moti insurrezionali del 1848 e la fine della prima guerra mondiale nel 1918.\nMonumenti e luoghi d'interesse.\nLa citt\u00e0 antica.\nA Catania del periodo greco non rimangono molte tracce, a causa di vari fattori sia naturali (terremoti e colate laviche che hanno rovinato la citt\u00e0) che antropici, come le ricostruzioni che spesso hanno ricoperto le precedenti architetture. Inoltre, non sono mai state eseguite grandi campagne di scavi e studi archeologici se non in casi sporadici della sua storia moderna. Tuttavia, secondo alcuni studiosi, gli zoccoli di alcune costruzioni pubbliche e private esistenti sono da attribuire al fiorente periodo della colonizzazione greca.\nGli scavi archeologici all'interno dell'ex monastero dei Benedettini nel 1978 (quando, cio\u00e8, il complesso \u00e8 stato acquistato e ristrutturato dal Comune) hanno confermato un'imponente e stratificata urbanizzazione dell'area fin dall'epoca eneolitica: sono state rinvenute strutture di edifici del VI e del IV secolo a.C. appartenenti alla fase pi\u00f9 antica della colonia calcidese.\nMigliore fortuna hanno avuto i monumenti di epoca romana che hanno resistito testimoniando l'importanza della citt\u00e0 nei tempi antichi, inoltre numerosissimi reperti provengono dagli scavi occasionali della citt\u00e0 (la gran parte di questi \u2013 tra cui mosaici, statue e persino il frammento di una colonna istoriata \u2013 sono esposti al Museo civico al Castello Ursino).\nIl teatro romano (del II secolo), l'Odeon (III secolo), l'Anfiteatro romano (II secolo), le Terme dell'Indirizzo (in piazza Curr\u00f2), le Terme della Rotonda, le Terme Achilliane (nei pressi della cattedrale odierna in Piazza del Duomo), varie altre strutture termali (Terme di Sant'Antonio Abate nella Piazza omonima, Terme dell'Itria in Piazza Santa Maria dell'Itria, Terme dell'Acropoli in Piazza Dante Alighieri e nel cortile del Monastero dei Benedettini), i resti di un acquedotto presso via Grassi e alcuni sepolcri romani (fra cui la Tomba romana del Carmine del II secolo), il Foro romano (probabilmente dove \u00e8 il Cortile San Pantaleone), una Domus romana con i mosaici tardo-repubblicana (tra gli esempi pi\u00f9 significativi dell'attivit\u00e0 edilizia romana in Sicilia nel corso del II secolo d.C. sita nell'Emeroteca sotterranea del Dipartimento di Scienze Umanistiche), le colonne di Piazza Giuseppe Mazzini, quella che sostiene la statua di Sant'Agata in Piazza dei Martiri, tre assi viari (due si incrociano ortogonalmente al Monastero dei Benedettini dove sono stati trovati ancora basolati, successivamente allo scoperto), una strada che conduceva in antico dal Teatro all'Anfiteatro corrispondente all'attuale via dei Crociferi, sono i maggiori resti visibili della \"Catana\"/\"Catina\" romana. Molti di questi monumenti fanno parte dal 2008 del Parco archeologico greco-romano di Catania (istituito dalla Regione Siciliana) e alcuni di essi come il Teatro romano, le Terme della Rotonda e altri monumenti minori sono stati restaurati e resi visitabili. Anche i resti dell'Anfiteatro sono visibili dal 1903-1907 (anni in cui sono durati gli scavi per riportarli alla luce) dall'ingresso di Piazza Stesicoro e dal cortiletto di vico Anfiteatro, traversa di via Alessandro Manzoni, che finisce a sua volta proprio in piazza Stesicoro.\nProbabilmente anche \"'u liotru\", il simbolo della citt\u00e0 situato al centro di piazza del Duomo, \u00e8 stato scolpito in epoca romana se non prima. \u00c8 un manufatto in pietra lavica porosa, che raffigura un elefante. Il nome deriva probabilmente dalla storpiatura del nome di Eliodoro, mago semi-leggendario accusato di negromanzia e grande avversario del vescovo Leone il Taumaturgo, il quale lo fece bruciare al rogo. L'elefante \u00e8 sormontato da un obelisco egittizzante di cronologia incerta con figure probabilmente legate al culto isideo.\nDel periodo tardo-antico rimangono i resti delle sepolture cristiane a nord e a est del centro storico, come il \"Mausoleo circolare di Villa Modica\" (sito in Viale Regina Margherita), l\"'Ipog\u00e8o quadrato\" (sito in via Gaetano Sanfilippo, traversa di via Ipog\u00e8o, a sua volta traversa del succitato Viale Regina Margherita), e come pure numerosi frammenti, lapidi (tra cui l'epigrafe di Iulia Florentina, esposta al Museo del Louvre), o il \"cippo Carcaci\", esposto sempre nel Museo civico al Castello Ursino. Sono invece di epoca paleocristiana le cripte di Sant'Euplio, di Santa Maria di Betlemme, della \"Cappella dell'Albergo dei Poveri\" (dedicata a \"Santa Maria della Mecca\", sita nell'Ospedale Giuseppe Garibaldi-Centro), e del Santo Spirito, nonch\u00e9 gli ambienti fra il cosiddetto Sacro Carcere e l'ex Cattedrale di Sant'Agata la Vetere, prima chiesa al mondo dedicata alla Santa, dal 1933 gestita da un ente morale.\nLa citt\u00e0 medievale.\nUn monumento di et\u00e0 bizantina (VI-IX secolo) \u00e8 la Cappella Bonajuto (dal nome della famiglia nobiliare che l'aveva tenuta come sacrario di famiglia nonch\u00e9 come cappella privata): si tratta di una \"trichora\" bizantina (cio\u00e8 un edificio con tre absidi); prima del suo restauro se ne aveva conoscenza grazie ai disegni di Jean-Pierre Hou\u00ebl.\nDel periodo arabo (IX-XI secolo) alcune chiese vengono trasformate in moschee, altre abbandonate, altre demolite.\nDel periodo normanno (XII secolo) si conservano principalmente le strutture come le absidi della Cattedrale di Sant'Agata, tesa a farla diventare \"Ecclesia Munita\" (\"chiesa fortificata\", per via delle scorrerie dei Saraceni), che poi sarebbero state ristrutturate dopo il terremoto del Val di Noto del 1693. Vicino alla cattedrale si conservano la \"Vara\", ovvero il Fercolo, il busto-reliquiario e la cassa-reliquiaria di Sant'Agata, realizzati nel 1376 dall'orafo e scultore senese Giovanni di Bartolo. Del periodo normanno (XII secolo) \u00e8 il portale della Chiesa di Sant'Agata al Carcere che era il portale principale della cattedrale normanna.\nDel periodo svevo (XIII secolo) \u00e8 il famoso Castello Ursino, federiciano (sede del Museo civico, formato principalmente dalle raccolte Biscari e dei benedettini, dal 1927) e coevo dell'altrettanto famoso castello di Castel del Monte ad Andria e del siracusano Castello Maniace.\nDel periodo Aragonese (XIII-XV secolo) si ricordano, invece, il portale della scomparsa Chiesa di San Giovanni de' Fleres, demolita alla fine del XIX secolo e di cui rimane solo l'arco, e il balcone del palazzo Platamone, donato in seguito ai religiosi che lo trasformarono nel Monastero di San Placido, che quando fu danneggiato dal suddetto terremoto fecero rimanere le testimonianze pi\u00f9 salienti di quando questo edificio fu nobile.\nLa citt\u00e0 rinascimentale.\nDel periodo tardo aragonese rimangono poche tracce, tra cui la chiesa di Santa Maria di Ges\u00f9 situata nella piazza omonima e costruita nel 1498 \u00e8 forse l'esempio in migliori condizioni. La chiesa fu ristrutturata nel Settecento, mentre il portale \u00e8 del Cinquecento e solo la Cappella Patern\u00f2 mantiene l'originale struttura gotica.\nNel 1558 fu iniziata la costruzione del Monastero dei Benedettini, a cui sarebbe poi stata affiancata la Chiesa di San Nicol\u00f2 l'Arena. Distrutto dalla colata lavica del 1669 e dal terremoto del 1693, nel 1703 se ne avvi\u00f2 la ricostruzione che tuttavia non \u00e8 stata mai pi\u00f9 portata a termine. Di detto edificio permangono le antiche cucine, il chiostro occidentale, nonch\u00e9 la traccia dell'antico archeggiato del corridoio di meridione.\nLe cosiddette Mura di Carlo V, che racchiudono il centro storico, furono erette nel XVI secolo, tra il 1550 e il 1555 su un progetto iniziale di Antonio Ferramolino. Il progetto non riusc\u00ec a essere portato a termine neanche dopo l'apporto di Tiburzio Spannocchi, il quale progett\u00f2 l'ampliamento delle fortificazioni verso sud-ovest e verso nord a scapito delle vecchie mura di epoca medioevale (tra cui l'antica Torre del Vescovo del 1302).\nVenne eretta nel 1612, sotto il re di Spagna e di Sicilia Filippo III, la fontana dei Sette Canali. Nel 1621 sorsero la fontana di Sant'Agata e, su consiglio dell'incaricato dal luogotenente del re, ingegnere Raffaele Lucadello, quella detta \u00abdi Gammazita\u00bb, di cui resta soltanto il \u00abpozzo\u00bb nei pressi dell'attuale via San Calogero.\nLa colata dell'eruzione del 1669 inghiott\u00ec parte del sistema difensivo a sud e a sud-ovest della citt\u00e0 che, rimasta sguarnita da questo lato, riedific\u00f2 in parte sulle lave ancora calde una cortina muraria, detta popolarmente \"fortino\", su cui ancora si apre la porta d'accesso (\"Porta del Fortino Vecchio\" in via Sacchero, un tempo dedicata al duca di Ligne che qui vi pass\u00f2 nel 1672) e di cui rimangono sparute tracce. Su tali mura venne ricavata la porta Ferdinandea, ancora nel ventunesimo secolo erroneamente detta \"u futtinu\" (\"il fortino\").\nCon il terremoto del 1693 e la seguente ricostruzione si volle dare alla citt\u00e0 un aspetto pi\u00f9 aperto e libero dai fortilizi (i resti furono infatti inglobati nello sviluppo della citt\u00e0), anche perch\u00e9 ormai non esisteva pi\u00f9 il pericolo delle incursioni piratesche che secoli prima diedero l'impulso alla fortificazione del \"Regnum\".\nLa citt\u00e0 barocca.\nCatania \u00e8 stata ampiamente trasformata dalle conseguenze dei terremoti che hanno imperversato su questa parte della Sicilia. Il suo territorio circostante \u00e8 stato pi\u00f9 volte coperto da colate laviche che hanno raggiunto il mare. Ma i catanesi caparbiamente l'hanno ricostruita sulle sue stesse macerie. La leggenda vuole che la citt\u00e0 sia stata distrutta sette volte durante la sua storia, ma in realt\u00e0 tali eventi disastrosi si possono sicuramente riferire a pochi ma terribili eventi. Anche le distruzioni del centro urbano a causa delle colate laviche sono frutto di una storiografia fantasiosa In epoca storica Catania venne danneggiata dai prodotti piroclastici dell'Etna nel 122 a.C.; le fonti antiche riferiscono di tetti crollati per il peso eccessivo delle ceneri e di raccolti distrutti.\n\u00c8 testimoniata tuttavia anche dal punto di vista archeologico la presenza di colate che giunsero a colpire parte della citt\u00e0 antica.\nLa calamit\u00e0 che avrebbe poi reso Catania la perla del tardo barocco siciliano \u00e8 senza dubbio il terremoto che si registr\u00f2 tra le giornate del 9 e dell'11 gennaio 1693, quando tutto il Val di Noto fu distrutto da potenti scosse. Nella citt\u00e0 etnea si contarono numerose vittime, dovute soprattutto alla scarsa larghezza delle strade principali, che non permise ai cittadini di potervisi riversare. Durante la ricostruzione l'idea di risolvere questo problema fu di Giuseppe Lanza, duca di Camastra, progettando larghe vie principali, quali le centralissime Via Etnea, Via Vittorio Emanuele II (che all'epoca si chiamava \"Corso reale\"), Via Plebiscito e Via Giuseppe Garibaldi (all'epoca conosciuta come via San Filippo). Tutti i monumenti antichi furono inseriti nel tessuto urbano della citt\u00e0 ricostruita grazie a tanti artisti, anche di fama nazionale, tra cui di certo spicca l'opera dell'architetto Giovanni Battista Vaccarini, che hanno dato alla citt\u00e0 una chiara impronta barocca. Tra gli altri che hanno aiutato la rinascita della citt\u00e0 si ricordano Francesco Battaglia, Stefano Ittar, Alonzo di Benedetto e Girolamo Palazzotto.\nMonumenti barocchi.\nTra i principali monumenti barocchi si ricordano:\nLa citt\u00e0 ottocentesca.\nCome monumenti dell'Ottocento sono da segnalare teatri e fontane: per quello che riguarda i primi, nel 1821 venne costruito il Teatro Pietro Antonio Coppola, primo teatro comunale a Catania, sito nel quartiere Civita, che fu adibito principalmente alla rappresentazione di opere liriche. Il teatro venne poi chiuso nel 1887 quando fu inaugurato il teatro Massimo Vincenzo Bellini nel 1890, seguendo lo stile dell'Op\u00e9ra national de Paris, in piazza Vincenzo Bellini, nel quartiere Agnonella.\nPer quello che riguarda le seconde a Catania non c'\u00e8 pi\u00f9 traccia di quella che aveva al centro un obelisco e che i catanesi avevano innalzato nel 1862, in un primo tempo nell'attuale piazza Duca di Genova, per ricordare la visita compiuta in quell'anno alla citt\u00e0 dai tre figli del primo re d'Italia Vittorio Emanuele II (Umberto, Amedeo e Oddone), poi ricollocata nella zona di piazza Mario Cutelli, sempre alla Civita.\nNel biennio 1863-1865, il Comune provvide a dotare la citt\u00e0 di fontanelle, nel quartiere Fortino, in piazza Crocifisso della Buona Morte (poi \"piazza Alfredo Cappellini\", dal 1907, e successivamente \"piazza Giovanni Falcone\"), nel Largo dei Miracoli, nel Largo delle \"Chianche Mortizze\", nella piazza Monserrato, in quella della Guardia, nonch\u00e9 nel rione della Consolazione, ormai tutte scomparse.\nLa citt\u00e0 novecentesca.\nCome monumenti del Novecento a Catania sono da segnalare fontane e palazzi: tra le prime, la Fontana di Proserpina, che risale al 1904 ed \u00e8 sita in piazza Stazione Centrale (in seguito diventata \"piazza Papa Giovanni XXIII\"), \u00e8 stata costruita 'di getto' in pochi mesi, ed \u00e8 la penultima scultura di Giulio Moschetti.\nPer quello che riguarda i secondi nel 1922 comincia la costruzione del Palazzo delle poste centrali, con un progetto risalente a quattro anni prima per opera dell'architetto Francesco Fichera, ultimato nel 1929 e inaugurato l'anno seguente.\nNel 1933 \u00e8 stato inaugurato il Palazzo della Borsa, costruito su progetto dell'architetto Vincenzo Patan\u00e8 coadiuvato da Giovanni Aiello in uno stile tra il classico e il barocco. Nel 1937 inizia invece la costruzione del Palazzo di Giustizia, che termina solo nel 1953, e in seguito della fontana de \"I Malavoglia\" in piazza dell'Esposizione, successivamente diventata piazza Giovanni Verga.\nNello stesso periodo sorge il Palazzo Generali, primo grattacielo della citt\u00e0, che ha 19 piani.\nSotto il sindaco Domenico Magr\u00ec, agli inizi degli anni cinquanta, sorgono tre nuove fontane: la prima \u00e8 la fontana delle Conchiglie, in piazza Mario Cutelli ed \u00e8 stata realizzata su disegno di Domenico Cannizzaro; un'altra, al largo Giovanni Paisiello, \u00e8 un'opera modernissima di Dino Caruso, in ceramica e pietra lavica; e infine viene ricollocata la fontana dei Delfini, in piazza Vincenzo Bellini, opera di Giovanni Battista Vaccarini, proveniente dal chiostro della Badia Sant'Agata.\nIl Piano Regolatore Generale di Luigi Piccinato diede avvio nel 1961 anche ai lavori di costruzione del complesso della Cittadella Universitaria sulla collina di Santa Sofia, previsto gi\u00e0 da un precedente PRG degli anni trenta, che \u00e8 uno dei maggiori poli di ricerca dell'Ateneo.\nMercati e mercatini.\nUno dei posti pi\u00f9 caratteristici della Catania popolare \u00e8 il mercato del pesce della Pescheria sempre rutilante di colori, voci e odori. Un altro luogo caratteristico \u00e8 il Mercato di piazza Carlo Alberto, meglio conosciuto come \"Fera 'o Luni\", la cui radice etimologica \u00e8 stata spesso messa in discussione. L'ipotesi pi\u00f9 diffusa \u00e8 che stia per \"Fiera del Luned\u00ec\" perch\u00e9 probabilmente il mercato originariamente doveva essere attivo soltanto per tale data settimanale Nella stessa piazza tutte le domeniche si teneva un importante mercato delle pulci, trasferito nei pressi dell'entrata principale del porto della citt\u00e0.\nUn mercato di \"bric-\u00e0-brac\" \u00e8 aperto la domenica sotto gli archi della \"marina\" nei pressi della Villa Pacini. Altro mercato molto frequentato \u00e8 quello che si svolge il venerd\u00ec in piazza I Vicer\u00e9 nel quartiere settentrionale Canalicchio. Una risorsa non meno importante riguarda i mercatini rionali di Catania.\nStrade e piazze.\nLa strada incontra quindi la cosiddetta \"Villa Bellini\", che costituisce il principale polmone verde del centro storico e il cui monumentale ingresso eretto durante il ventennio si affaccia su via Umberto, grossa arteria che collega il lungomare con la suddetta \"Villa\", e al discusso monumento a Giuseppe Garibaldi che fa da spartitraffico con la via Caronda al \"Largo del Rinazzo\". Seguono poi l'incrocio con il viale Regina Margherita e sul lato sinistro l'Orto botanico di Catania: poco pi\u00f9 avanti vi \u00e8 piazza Camillo Cavour, il \"Borgo\" per i catanesi, in quanto piazza principale del quartiere, dove venne spostata la fontana della dea Cerere, in marmo bianco, da piazza Universit\u00e0, conosciuta dagli anziani catanesi come \"'a Matapallara do' Burgu\" (\"Madre Pallade del Borgo\" in italiano).\nL'ultimo tratto, caratterizzato da una maggiore pendenza rispetto al resto della via, presenta una serie di edifici eretti alla fine del XX secolo e taluni edifici moderni, alternati sul lato sinistro dal ponte dell'Istituto musicale Vincenzo Bellini e dall'Ospizio dei Ciechi. La strada termina infine con il Tondo Gioeni, laddove un tempo sorgeva l'omonimo ponte abbattuto nell'agosto del 2013, anticipato dai due edifici dell'Istituto Zooprofilattico, posti ai due lati dell'arteria, che chiude in curva davanti alla facciata dell'omonimo parco.\nNel breve spazio di circa 200 metri sono presenti ben quattro chiese. La prima \u00e8 la Chiesa di San Benedetto collegata al monastero delle Benedettine dall'arco omonimo che sovrasta la via. A essa si accede a mezzo di una scalinata ed \u00e8 contornata da una cancellata in ferro battuto. Proseguendo si incontra la Chiesa di San Francesco Borgia alla quale si accede tramite due scaloni. A seguire si incontra il Collegio dei Gesuiti, dal 1968 al 2009 sede dell'Istituto d'Arte, con all'interno un bel chiostro con portici su colonne e arcate. Di fronte al Collegio \u00e8 ubicata la Chiesa di San Giuliano considerata uno dei pi\u00f9 begli esempi del barocco catanese. L'edificio, attribuito all'architetto Giovanni Battista Vaccarini, ha un prospetto convesso e delle linee pulite ed eleganti. Proseguendo e oltrepassando la via Antonio di San Giuliano, si pu\u00f2 ammirare il convento dei Crociferi e quindi la Chiesa di San Camillo de' Lellis. In fondo alla via \u00e8 ubicata Villa Cerami, che \u00e8 sede del Dipartimento di Giurisprudenza dell'Universit\u00e0 degli Studi di Catania.\nSociet\u00e0.\nEvoluzione demografica.\nPopolazione storica (migliaia)&lt;br&gt;\nLa citt\u00e0 di Catania \u00e8 densamente popolata nella sua parte settentrionale, mentre la parte sud (corrispondente con la VI municipalit\u00e0) \u00e8 prevalentemente zona industriale, aeroportuale e commerciale. \u00c8 necessario per\u00f2 ricordare che alcuni popolosi quartieri periferici appartengono, amministrativamente, ai comuni contigui in qualit\u00e0 di frazioni: \u00e8 il caso di Canalicchio (Tremestieri Etneo), di Fasano (Gravina di Catania), di Lineri (Misterbianco) e altri ancora. Dieci sono i comuni di prima corona che attraverso processi di controurbanizzazione hanno conosciuto un forte incremento di popolazione a scapito del comune di Catania, che \u00e8 passato dagli oltre 400.000 residenti dell'inizio degli anni settanta (vedi grafico) ai circa 320.000 odierni, ovvero Aci Castello, Aci Catena, Gravina di Catania, Mascalucia, Pedara, Trecastagni, Misterbianco, San Giovanni la Punta, San Gregorio di Catania, San Pietro Clarenza, Sant'Agata li Battiati, Tremestieri Etneo e Valverde.\nCatania conta dunque circa 320.000 residenti a fronte di un agglomerato urbano estremamente omogeneo di circa 600.000 abitanti con una densit\u00e0 di 1885,9 abitanti per km\u00b2.\nA delimitare la complessa conurbazione etnea, immediatamente dopo questa \u201cprima corona\u201d di comuni, troviamo tre grossi centri: Acireale, Patern\u00f2 e Belpasso, i primi due dei quali hanno sviluppato attorno a s\u00e9 dei sub-sistemi urbani, che gravitano attorno a essi, e a loro volta attorno al sistema principale il cui fulcro \u00e8 Catania. L'insieme dell'agglomerato omogeneo pi\u00f9 le tre citt\u00e0 satellite ha una popolazione di 696.869 residenti\nVentisette sono i comuni che formano l'Area metropolitana di Catania, istituita dall'articolo 19 della legge regionale 6 marzo 1986 n\u00ba9, con una popolazione di 765.623, e con 805,15 abitanti per km\u00b2 \u00e8 la pi\u00f9 densamente popolata della Sicilia.\nI movimenti centrifughi di popolazione hanno modificato i rapporti tra il capoluogo e i comuni etnei, che sono cresciuti in maniera del tutto spontanea, senza il sostegno di adeguati strumenti urbanistici, deturpando profondamente il paesaggio e generando un territorio estremamente caotico e difficilmente gestibile e con gravi problemi di vivibilit\u00e0. Lo squilibrio funzionale, la distribuzione \u201cdisordinata\u201d della popolazione su un territorio cos\u00ec vasto e disomogeneo, e spesso la carenza di adeguate vie di comunicazione, provoca anche gravi problemi di vivibilit\u00e0.\nEtnie e minoranze straniere.\nSecondo i dati ISTAT al 31 dicembre 2019 la popolazione straniera residente era di persone pari al 4,7% della popolazione. Le nazionalit\u00e0 maggiormente rappresentate in base alla loro percentuale sul totale della popolazione straniera erano:\nReligione.\nSecondo la tradizione la presenza della prima comunit\u00e0 cristiana a Catania \u00e8 attestata sin dal I secolo con l'invio, da parte di san Pietro in persona, del vescovo Berillo, originario di Antiochia, che eresse in citt\u00e0 la Chiesa del Santo Spirito, e ci\u00f2 fa di Catania una delle pi\u00f9 antiche comunit\u00e0 cristiane della Sicilia.\nLa confessione maggioritaria in citt\u00e0 \u00e8 quella cattolica della religione cristiana. Patrona della citt\u00e0 \u00e8 Sant'Agata martirizzata nel 251 d.C., alla quale viene ogni anno dedicata una grandiosa festa lunga tre giorni (dal 3 al 5 febbraio). Nei tre giorni la citt\u00e0 viene impegnata nelle strutture viarie sulla festa tra un misto di devozione e di folclore.\nAnticamente, la ricorrenza dell'Immacolata Concezione, secoli prima della consueta processione dell'8 dicembre, per mezzo del vicario generale nella cappella dell'Immacolata della chiesa di San Francesco, don Arcaloro Scammacca, fu solennemente sostenuta dal Senato cittadino con la clausola \u00abfin'all'ultimo fiato\u00bb (1655). Il Senato, infatti, elesse la Madonna Immacolata come Compatrona della citt\u00e0 assieme a Sant'Euplio martirizzato nel 304 d.C. e alla Madonna del Carmelo castellana della citt\u00e0.\nVi sono varie confessioni cristiane non cattoliche, tra cui quella valdese, la cui presenza a Catania risale alla met\u00e0 del XIX secolo con l'insediamento di imprenditori del commercio stranieri di fede protestante; nel 1899 viene costruito lo storico tempio valdese di Via Naumachia. Vi sono poi dislocate nei quartieri popolari della citt\u00e0 varie chiese Evangeliche (tra cui anche chiese Battiste), delle Assemblee di Dio in Italia e dei Testimoni di Geova. \u00c8 presente anche la confessione ortodossa.\nA Catania c'erano tre moschee: la prima venne edificata nel 1980 (la prima costruita, in Italia e in Sicilia, dopo la dominazione araba) in via Castromarino, traversa di via Plebiscito (nel quartiere Petriera) e non \u00e8 pi\u00f9 esistente. La seconda \u00e8 stata inaugurata nel 2012 in via Cal\u00ec, nel quartiere Civita, nei pressi del Porto di Catania, \u00e8 la pi\u00f9 grande del Sud Italia ed \u00e8 l'unica esistente.\nLa terza, infine, \u00e8 stata poi trasformata nella Chiesa di San Tommaso Becket.\nA Catania ci sono state due sinagoghe: una nel quartiere Giudecca (il quartiere giudaico storico) e una in via Santa Maria della Catena (toponomastica che in Sicilia indica presenza di ebrei). La comunit\u00e0 ebraica catanese \u00e8 demandata, come quella di altre citt\u00e0 meridionali, a quella di Napoli.\nTradizioni e folclore.\nLa storia di Catania \u00e8 arricchita da molte leggende di cui quattro sono state rappresentate nei rispettivi lampioni di Piazza dell'Universit\u00e0 realizzati da Mim\u00ec Maria Lazzaro e Domenico Tudisco agli inizi del Novecento: Colapesce, i Fratelli Pii, Gammazita e Uzeta.\nAltre leggende occupano invece la memoria dei luoghi di Catania \u2013 cos\u00ec alla divinit\u00e0 fluviale Ongia si dovrebbe il nome del borgo marinaro di Ognina (secondo alcuni studiosi piuttosto dal nome del fiume che lo bagnava, il \"Longane\", secondo altri dal celebre castello del re Italo a , \"Longon\") \u2013 o dell'Etna, dove una tradizione attribuita a Gervasio di Tilbury (che era ospite della corte normanna) vuole che essa fosse l'ultima dimora di Re Art\u00f9, e che quest'ultimo abbia donato Excalibur al re Tancredi. Legata a questa leggenda il mito del \"cavallo del vescovo\", attribuita piuttosto a eventi di epoca sveva. La nascita dell'Etna sarebbe a sua volta legata a un evento mitologico: la sconfitta di Tifeo da parte di Zeus che, con un grosso macigno che \u00e8 la stessa Etna, lo seppell\u00ec e quando il gigante si dovesse muovere sarebbe egli la causa dei terremoti e delle eruzioni etnee.\nInoltre pure molte leggende, sempre legate alle forze della natura, hanno circondato gli eventi del sisma del 1693, come la storia di don Arcaloro, e quella del vescovo Francesco Carafa.\nCucina.\nFra i piatti tipici di Catania si trovano la pasta alla Norma, le sarde a beccafico, la parmigiana di melanzane e, fra i dolci, le crispelle di riso e le rame di Napoli.\nVita notturna.\nCatania possiede un'intensa vita notturna, che offre divertimento e intrattenimento. Una delle zone pi\u00f9 rinomate in tal senso \u00e8 il centro storico, in modo particolare tra piazza Duomo, piazza Universit\u00e0 e piazza Vincenzo Bellini (nota come piazza Teatro Massimo) dove si trova il grosso dei locali notturni, spesso affollati, soprattutto in estate, quando le strade e le piazze diventano una \"propaggine\" delle attivit\u00e0, aprendo ai \"caff\u00e8 concerto\" la citt\u00e0.\nLa tradizione dello spettacolo presso locali, siano essi bar o trattorie, trova origine nella prima diffusione del fenomeno in Italia, con l'apertura di locali notturni adatti anche a piccole forme di spettacolo nella citt\u00e0 di Napoli verso la fine del XIX secolo. I letterati catanesi, che erano spesso per lavoro nella citt\u00e0 partenopea, portarono la novit\u00e0 anche alla citt\u00e0 etnea. Tuttavia dal secondo dopoguerra il fenomeno conobbe una brusca interruzione. Verso la fine degli anni sessanta e nei primi anni settanta vi fu un primo segnale di ripresa, sebbene nuovamente interrotta dal decennio seguente. Altre aree d'attrattiva\u00a0\u2013 sebbene non concentrate come al centro, ma piuttosto distanti tra loro\u00a0\u2013 si trovano anche presso corso Italia, lungo viale Libert\u00e0 o in piazza Trento: solitamente caotiche di giorno, la notte diventano luoghi poco o per niente affollati, ma nonostante questo anch'esse non sono prive di locali aperti fino a tarda notte.\nI chioschi.\nUn'importante attrazione culinaria di Catania \u00e8 senza dubbio il chiosco delle bevande, dove vengono servite bibite dissetanti estive, tipiche della cultura cittadina. I chioschi delle bevande sono unici nel loro genere: un tempo c'erano i venditori ambulanti di bibite (lo \"zamm\u00f9\" \u2013 cio\u00e8 l'anice \u2013 innanzitutto): man mano, questa attivit\u00e0 si \u00e8 stabilizzata e da strategici luoghi ombrosi dove appostarsi per vendere rinfreschi ai catanesi soffocati dal caldo, i venditori si sono collocati in queste particolari architetture quadrate o circolari, dalle cui aperture\u00a0\u2013 simili a finestre\u00a0\u2013 essi distribuiscono i preparati.\nIl fenomeno dei \"chioschi\" ebbe inizio nel 1896 con il chiosco Costa, che si trovava in piazza Stesicoro e che poi venne spostato in piazza Spirito Santo, e il chiosco Vezzosi in piazza Duomo, che in s\u00e9guito venne messo in piazza Vittorio Emanuele III; successivo di qualche anno \u00e8 quello di Giammona, che si trovava in piazza Cavour.\nSembra che la tradizione degli sciroppi di frutta mescolati al seltz derivi dall'utilizzo dell'acqua naturalmente effervescente del lago Naftia, nei pressi di Palagonia (la cosiddetta mofeta dei Palici, caratterizzata da forti emissioni di anidride carbonica gi\u00e0 sfruttate per fini commerciali e il cui nome richiama chiaramente le propriet\u00e0). La bibita pi\u00f9 celebre da gustare al chiosco \u00e8 il \"seltz al limone e sale\", oppure anche una semplice ricetta molto dissetante come il \"mandarino al limone\", a base appunto di sciroppo di mandarino e succo di limone spremuto al momento.\nCultura.\nIstruzione.\nBiblioteche.\nLe biblioteche storiche di Catania sono:\nA queste si sono aggiunte nel tempo diverse altre biblioteche, come la biblioteca comunale Vincenzo Bellini o le numerose biblioteche scolastiche e universitarie.\nUniversit\u00e0.\nL'Universit\u00e0 degli Studi di Catania, fondata nel 1434, \u00e8 la pi\u00f9 antica della Sicilia. \u00c8 una delle pi\u00f9 grandi del Sud Italia, con 56.015 iscritti divisi in ventidue dipartimenti. Sono presenti anche i Laboratori nazionali del Sud facenti parte dell'Istituto nazionale di fisica nucleare.\nInoltre, Catania \u00e8 sede della Scuola superiore, uno dei cinque centri d'eccellenza per universitari in Italia, dell'Istituto superiore di studi musicali Vincenzo Bellini e anche di un'Accademia di belle arti\nMusei.\nLa citt\u00e0 siciliana ospita numerosi musei, di cui sette stabili: il Museo diocesano, quello del Castello Ursino, l'Antiquarium regionale del Teatro romano, il Museo Emilio Greco, il museo dell'Orto Botanico, il Museo di Zoologia, il Museo civico belliniano (presso la casa di Vincenzo Bellini) e la Casa Museo di Giovanni Verga.\nEsistono inoltre tre musei privati:\nAl Centro fieristico le Ciminiere, area industriale dismessa completamente ristrutturata, si svolgono manifestazioni e mostre periodiche, organizzate principalmente dalla Provincia di Catania.\nAll'interno del complesso sono stati creati due nuovi musei:\nMedia.\nLa maggior parte dei media della citt\u00e0 sono gestiti dall'imprenditore Mario Ciancio Sanfilippo, uno degli uomini d'affari di maggiore rilevanza in Sicilia.\nStampa.\nCatania \u00e8 sede dei quotidiani regionali \"La Sicilia\", il secondo dell'isola, e \"Quotidiano di Sicilia\". In passato \u00e8 stata la sede della rivista \"I Siciliani\" e dei quotidiani \"Il Corriere di Sicilia\" e \"Espresso Sera\".\nFra gli altri giornali che appartengono alla memoria della citt\u00e0, si possono citare fra i tanti, \"Gazzetta di Catania\", \"l'Unione\", \"D'Artagnan\" (giornale politico di Prospero Pirotti), \"Myosotis (rivista di lettere e arti)\", \"Il riscatto\", \"Unica (rivista mensile d'arte e di mondanit\u00e0)\", \"L'azione\", \"L'attivit\u00e0 siciliana\", \"Il giornale di Catania\", \"Giornale del Gabinetto Letterario dell'Accademia Gioenia\", \"Bollettino ecclesiastico dell'Archidiocesi di Catania\", ai quali si aggiungeranno, fino all'avvento del regime fascista, \"Minerva dei Campi\" (quindicinale di tecnica agraria e zootecnica), \"Giornale dell'Isola\", \"Il Monserrato\", La Provincia di Catania, \"La Polemica Siciliana\" (direttore da Alberto Scabelloni), \"Il Popolo di Sicilia\" (fondato da Gennaro Villelli), \"Corriere di Catania\", ma anche \"l'Unit\u00e0 (edizione Catania)\", \"Catania Rivista del Comune\", \"L'amico della giovent\u00f9\" (rivista dello studente), la rivista \"Farfalle\" (Titomanlio Manzella, fondatore).\nSono pi\u00f9 recenti \"Rivista\" (del Teatro Massimo Bellini), \"Camene (rivista di Lettere Arte Scienza)\", \"il Grido\" (settimanale di cine, sport, arte, moda, attualit\u00e0), \"La Tecnica della Scuola\", \"Catania oggi\", \"Catania Sera\", \"Catania Medica\", \"Formazione Psichiatrica\", \"Rivista Storica Siciliana\" (diretta da Santi Correnti), \"Sotto il Vulcano\", \"Lemonade\" (free press), \"I Vespri\", \"Il Piccolo\", \"Incontri\" (free press diretto da Aldo Motta), \"AFC (rivista dell'associazione Amici della Ferrovia di Catania)\", \"I Siciliani\", \"Rivista del Calcio Catania\". Esistono testate di breve durata come nel caso di \"Casablanca\", \"La Zona Franca\", \"Katane\", apparse nei primi anni Duemila.\nRadio.\nIn citt\u00e0 sono presenti diverse emittenti radiofoniche: alcune a carattere regionale come Radio Amore, Radio Telecolor, Radio SIS, e altre a livello locale quali Radio Video 3, Radio Catania, R.S.C., Studio 90 Italia, Radio Sgrusciu, Antenna Uno, Antenna Trinacria, Radio Onda Blu, Radio Zamm\u00f9, Radio Smile e Radio Lab.\nTelevisione.\nCatania \u00e8 sede di emittenti televisive quali: Antenna Sicilia, Sicilia Channel, Telecolor, Video 3, Telejonica, Telesicilia color, Ultima TV, D1 Television, D2 Channel e Sestarete.\nTeatro.\nCatania \u00e8 la citt\u00e0 a pi\u00f9 alta densit\u00e0 teatrale della Sicilia. Molteplici le compagnie teatrali che vi operano, sia professionali che amatoriali. Il pi\u00f9 importante teatro della citt\u00e0 \u00e8 il Teatro Massimo Vincenzo Bellini, costruito, seguendo lo stile dell'Opera di Parigi, dagli architetti Andrea Scala e Carlo Sada alla fine del XIX secolo e inaugurato nel 1890; \u00e8 un teatro lirico di tradizione, vanta un'orchestra sinfonica e un coro stabile ed \u00e8 sede di stagione operistica e concertistica. Da alcuni anni dispone della sala del Teatro Sangiorgi che viene utilizzata per concerti di musica da camera e per prove di spettacoli. Molto attivi sono inoltre il Teatro Stabile (che svolge le sue attivit\u00e0 sia nel Teatro Verga che nel Teatro Musco) e il Teatro Metropolitan, nonch\u00e9 il Piccolo Teatro. Esistono poi il Teatro Ambasciatori e il Teatro Erwin Piscator.\nCinema.\nA Catania gi\u00e0 nei primi anni del Novecento, proprio agli albori del cinema, sorsero varie case di produzione cinematografica: la \"Morgana Film\" da non confondersi con una omonima societ\u00e0 romana, Etna film, Katana film, Sicula film e Jonio film. In questo periodo, in citt\u00e0, vennero girate alcune scene di Cabiria, considerato il pi\u00f9 grande kolossal e il pi\u00f9 famoso film italiano del cinema muto.\nLa produzione cinematografica di Catania dur\u00f2 solo pochi anni, poi dopo la guerra essa si concentr\u00f2 a Roma, sino alla crisi che colpi il settore in Italia per tutti gli anni venti. Tentativi di rilancio successivi, ma senza seguito, furono quelli di Ugo Saitta nel 1935 con il film \"Clima puro\", e \"Lo voglio maschio\", con Tuccio Musumeci, nel 1971.\nMusica.\nLa pi\u00f9 grande gloria artistica della citt\u00e0 di Catania \u00e8 il musicista Vincenzo Bellini, nato in questa citt\u00e0 nel 1801 e morto presso Parigi nel 1835, autore di numerose opere liriche, tra le quali capolavori come \"Norma\", \"La sonnambula\" e \"I puritani\". Tra i musicisti che hanno lasciato una profonda impronta si ricordano: Pietro Antonio Coppola, Giovanni Pacini, Pietro Platania e un pronipote di Bellini, Ascanio Bazan (1857-1943).\nNel campo della musica colta Catania ha dato i natali anche ad altri illustri compositori del Novecento: Francesco Paolo Frontini, Giuseppe Perrotta, Alfredo Sangiorgi, Aldo Clementi, Francesco Pennisi, Roberto Carnevale, Emanuele Casale e Matteo Musumeci.\nNegli anni compresi fra il 1910 e il 1940 la canzone dialettale catanese d'autore ebbe un periodo d'inaspettato splendore e popolarit\u00e0, nonostante le censure del regime fascista nei confronti delle lingue parlate, tant'\u00e8 che esistevano spesso due versioni (italiano/siciliano) del medesimo brano. Fra gli autori di queste canzoni e canti ci furono Gaetano Emanuel Cal\u00ec, Gianni Bucceri, Santo Santonocito, Salvatore Riela (1897-1981), il citato Frontini, Francesco Pastura, Giovanni Gioviale (1885-1949), Luciano Maglia (1908-1980), rappresentanti tutti della musica siciliana popolare. \nA partire dagli anni sessanta Roberto Pregadio diresse alcune colonne sonore di film di genere. Pippo Caruso, direttore delle orchestre Rai di Roma e Milano, del Festival di Sanremo, realizz\u00f2 sigle televisive e dischi per numerosi artisti nazionali. La pianista Dora Musumeci si occup\u00f2 di arrangiamenti jazz di canzoni di musica leggera per radio, teatro e cinema.\nNei primi anni settanta si fecero notare Plinio Maggi, vincitore del Castrocaro '65, i Beans in gara a Sanremo '78, Gianni Bella, Marcella Bella. Successivamente sono sorti decine di nuovi gruppi musicali e cantautori (da Umberto Balsamo a Cristiano Malgioglio, a Vincenzo Spampinato). Il pi\u00f9 importante \u00e8 probabilmente Franco Battiato, celebre cantautore nato e cresciuto a Riposto, in provincia di Catania, le cui sperimentazioni musicali hanno influenzato molti altri autori. Nel genere disco i fratelli La Bionda, nati a Ramacca, dopo il passaggio al Festival di Musica d'Avanguardia e di Nuove Tendenze (1972), fondarono il gruppo dei D. D. Sound, conquistando le classifiche di mezza Europa.\nSuccessivamente sono arrivati i Denovo di Mario Venuti e Luca Madonia, Gerardina Trovato, Carmen Consoli (lanciata dalla casa di produzione di Francesco Virlinzi), gli Sugarfree, Mario Biondi, Antonella Arancio (due anni al Festival di Sanremo, nel '94 e nel '95) e molti altri.\nAlla scena rock degli anni ottanta e novanta appartengono gli Schizo, gli Uzeda, i Flor de Mal e i Pyrosis. I Boppin' Kids, band di rockabilly e psychobilly, parteciparono a \"Sanremo Rock\". Lo showman Fiorello reinterpretava grandi successi della musica italiana e internazionale. Allo stesso periodo risale il Festival della nuova canzone siciliana che per certi aspetti rappresent\u00f2 forse un modo per riscoprire sonorit\u00e0 e espressioni linguistiche in disuso, rinverdendo una tradizione che risaliva ai tempi dei cantastorie (si pensi a Ciccio Busacca, Vito Santangelo, Orazio Strano e a tanti altri). Per altro verso, tra i rappresentanti di punta pi\u00f9 apprezzati della canzone melodica napoletana in citt\u00e0 va menzionato almeno Gianni Celeste. Eppure, negli anni novanta, Catania si conquist\u00f2 l'appellativo di \"Seattle del sud\", per la rilevanza internazionale della sua scena musicale (molte band internazionali scelsero in quegli anni Catania come unica data in Italia dei loro tour). Nel 1994 il progetto \"The Happy Island\" propose il primo brano house, interamente ideato da tre deejay delle discoteche della citt\u00e0. Importante \u00e8 stato poi il contributo di artisti che hanno sfruttato il siciliano per creare un caratteristico stile comico, come i Piscarias e il cantante Brigantony. I Lautari si sono invece dedicati alla riscoperta, in chiave moderna, del repertorio tradizionale siciliano. The Acappella Swingers, catanesi anch'essi, ripropongono le sonorit\u00e0 del doo-wop degli anni Cinquanta.\nNegli anni duemila Patrizia Laquidara si aggiudicava il Premio Mia Martini della Critica e il premio Alex Baroni a Sanremo 2003. Di breve durata fu la carriera dell'esordiente Veruska. Con la nascita di talent show televisivi come \"X Factor\", emerge Lorenzo Fragola che pi\u00f9 tardi parteciper\u00e0 alla 65\u00aa edizione del Festival di Sanremo nella sezione \"Campioni\".\nAl cinema Paolo Buonvino firmer\u00e0 le colonne sonore per film di registi come Faenza, Virz\u00ec, Verdone, Rubini, Muccino. Etta Scollo sperimenter\u00e0 originali forme di commistione fra folk, jazz, pop e dialetto siciliano. Rita Botto ha ricreato melodie uniche e indimenticabili d'ambientazione mediterranea. Per la musica classica il pianista Francesco Nicolosi \u00e8 divenuto direttore artistico dell'E.A.R. Teatro Massimo Bellini. Il rapper L'Elfo, definito un veterano del hip hop underground catanese, ha proposto svariati singoli in collaborazione con Inoki, MadMan, Nerone, Vacca, spesso corredati da video su YouTube sullo sfondo dell'Etna e delle periferie della citt\u00e0.\nGeografia amministrativa.\nSuddivisioni amministrative.\nIl comune diede avvio al decentramento amministrativo per la prima volta nel 1971, quando furono istituiti 26 quartieri facenti capo ad altrettante parrocchie. Essi furono ridotti nel 1978 a 17 Circoscrizioni, che furono a loro volta riorganizzate nel 1995 in 10 Municipalit\u00e0. Ognuna \u00e8 contrassegnata da un numero progressivo e da un nome: I. Centro-San Cristoforo-Angeli Custodi; II. Ognina-Picanello; III. Borgo-Sanzio; IV. Barriera-Canalicchio; V. San Giovanni Galermo; VI. Trappeto-Cibali; VII. Monte Po-Nesima; VIII. San Leone-Rapisardi; IX. San Giorgio-Librino; X. San Giuseppe La Rena-Zia Lisa.\nL'Istituzione delle Municipalit\u00e0\nCon delibera del consiglio comunale nel 2020 \u00e8 stata disposta l'Istituzione delle Municipalit\u00e0 per sostituire le Circoscrizioni\nPertanto a decorrere dal 2020 le Municipalit\u00e0 saranno organizzate in questa modalit\u00e0:\nProfilo urbanistico e architettonico.\nCatania \u00e8 segnata da profondi sconvolgimenti naturali (in particolare, l'eruzione dell'Etna del 1669 e il terremoto del Val di Noto del 1693), da importanti tentativi di ricostruzione e, nel XX secolo, da ambiziose iniziative tese a favorire un rilancio industriale. La citt\u00e0 inoltre porta ancora su di s\u00e9 le \"cicatrici provocate da conflittualit\u00e0 di interessi e da urbanizzazione selvaggia\".\nUn piano di livellamento, nel secondo Ottocento, ha eliminato i frequenti salti di quota: tale operazione ha lasciato diversi segni sugli edifici, che a volte appaiono caratterizzati, secondo Giuseppe Dato, \"fuori da ogni logica compositiva\", con porte e finestre che scambiano il proprio ruolo originario.\nAnche per la minacciosa presenza del vulcano Etna, il piano compositivo della citt\u00e0 appare specialmente legato a una instabilit\u00e0 di riferimento. Si registra anche un'apparentemente fallita convergenza tra l'idea della citt\u00e0 nella mente degli architetti (con anche applicazioni virtuosistiche) e i destinatari, i cittadini, con i loro \"reali comportamenti insediativi\".\nLo sventramento del quartiere di San Berillo.\nSan Berillo era uno storico quartiere di Catania, densamente abitato e pieno di botteghe di artigiani. Il suo sventramento fu realizzato a partire dalla seconda met\u00e0 degli anni cinquanta (che coinvolse per lo pi\u00f9 i quartieri limitrofi, pi\u00f9 che San Berillo propriamente detto), motivato dai politici sia per potere collegare direttamente Piazza Stesicoro con la piazza Papa Giovanni XXIII sia con il fine di estirpare la criminalit\u00e0 e rendere la zona meno malsana, e ha determinato una ferita nel volto della citt\u00e0, oltre ad avere lasciato un vuoto ancora visibile nel suo tessuto urbano e a non fruttare i risultati sperati. Gli sfollati andarono ad abitare una zona che negli anni sessanta era ancora periferica o comunque non regolamentata, indicata dal comune, che corrisponde all'attuale quartiere di San Leone, chiamato anche proprio per questo San Berillo nuovo.\nInfrastrutture e trasporti.\nStrade.\nCatania possiede una delle nove tangenziali presenti in Italia (prosecuzione dell'autostrada A18 Messina-Catania) che contorna la citt\u00e0 descrivendo un arco, dal casello autostradale di San Gregorio a nord, piegando verso ovest e dirigendosi infine verso sud per 30\u00a0km in direzione di Siracusa; la viabilit\u00e0 di attraversamento cittadino viene completata dalla circonvallazione che si snoda in direzione ovest-est nella parte mediana dell'agglomerato urbano.\nAlla tangenziale di Catania sono connesse le autostrade A18 (Catania-Messina), l'A19 (Catania-Palermo) e l'autostrada CT-SR (Catania-Siracusa) che si collega a Villasmundo con la strada statale 114 Orientale Sicula.\nMetropolitana.\nLa metropolitana di Catania fu inaugurata il 27 giugno 1999. \u00c8 gestita dalla Ferrovia Circumetnea (FCE) e si estende per circa 8,8\u00a0km lungo la linea Nesima - Stesicoro e comprende la diramazione Galatea - Porto. Dispone di undici stazioni (Nesima, San Nullo, Cibali, Milo, Borgo, Giuffrida, Italia, Galatea, Porto, Giovanni XXIII e Stesicoro). Sono in corso i lavori per la realizzazione della tratta Nesima-Monte Po, di 1,7\u00a0km, con due stazioni (consegna primo semestre 2021) e Stesicoro-Palestro, di 2,2\u00a0km, con tre stazioni. Sono in dirittura di appalto due importanti tratte, la Palestro-Aeroporto, di 4,6\u00a0km, e la Monte Po-Misterbianco Centro, di 2,1\u00a0km. Il completamento dell'intera linea di 19,4\u00a0km, da Misterbianco centro all'aeroporto Fontanarossa con ventitr\u00e9 stazioni, \u00e8 previsto per il 2025.\nFerrovie e tranvie.\nLa citt\u00e0 di Catania \u00e8 dotata di numerose stazioni ferroviarie delle Ferrovie dello Stato e della Ferrovia Circumetnea. Sin dal 1867 la citt\u00e0 \u00e8 servita dalla stazione ferroviaria di Catania Centrale, che veniva raggiunta dalla ferrovia proveniente da Messina con un tracciato che seguiva la linea di costa dalla Stazione di Cannizzaro, attraverso il borgo di Ognina e il villaggio marinaro di San Giovanni li Cuti (l'intero percorso \u00e8 quasi tutto in galleria tramite la Galleria di Ognina e quella poco dopo successiva di Cannizzaro). Due anni dopo (1869) venivano aperte la stazione di Catania Acquicella, in seguito all'attivazione del primo tratto della nuova \"linea dello zolfo\" (poi Palermo-Catania) e la stazione di Bicocca. L'antica fermata di Catania Ognina (in servizio regolare dopo la soppressione, nel 1934, della tranvia proveniente da Acireale con termine corsa nella centrale piazza del Duomo) \u00e8 stata sostituita dalla nuova, omonima stazione del Passante ferroviario realizzata alcune centinaia di metri pi\u00f9 a sud. Tale stazione fa parte del servizio metropolitano RFI di prossima attivazione (vedi paragrafo seguente).\nDal 1895 la citt\u00e0 \u00e8 servita dalle stazioni della Ferrovia Circumetnea: la stazione principale \u00e8 quella di Catania Borgo, che comprende il deposito locomotive e le officine sociali. Nel territorio comunale insistono anche le stazioni di Cibali e di Nesima. Dal Borgo la ferrovia proseguiva in sede semipromiscua con la traversata diagonale della citt\u00e0 lungo il Corso delle Provincie e sul viale Jonio; lungo tale percorso erano in funzione le fermate di Corso Italia, Caito e Stazione con termine corsa nella stazione di Catania Porto. All'inizio degli anni ottanta la circolazione fu limitata a Corso Italia con corse merci o di servizio occasionali per il porto. Tale prosecuzione cess\u00f2 durante i lavori della metropolitana. Tutta la traversata fu infine dismessa nel 1999 in seguito all'attivazione della sottostante metropolitana.\nPassante Ferroviario urbano.\nIl 24 luglio 2017 \u00e8 stato inaugurato il primo tratto del passante ferroviario urbano di Catania su cui \u00e8 prevista l'istituzione di un servizio di tipo metropolitano. Il servizio comprende la sezione ferroviaria costituita dalle stazioni di Giarre-Riposto, Carruba, Guardia Mangano, Acireale Cappuccini (di prossima realizzazione), Acireale, Cannizzaro, Catania Ognina, Catania Picanello, Catania Europa, Catania Centrale, Catania Acquicella, Catania Aeroporto (in costruzione) e Bicocca.\nPorti.\nLa citt\u00e0 \u00e8 servita da un grande porto commerciale e turistico nonch\u00e9 da alcuni porti pi\u00f9 piccoli, turistici e da pesca: il Porto Ulisse a Ognina, il Porto Rossi e il Porticciolo di San Giovanni Li Cuti.\nAeroporti.\nL'Aeroporto Vincenzo Bellini di Catania \u00e8 il sesto aeroporto italiano per numero di passeggeri (vedi la lista degli aeroporti pi\u00f9 trafficati d'Italia) e il primo scalo del mezzogiorno, secondo per traffico nazionale. Inoltre la tratta Catania-Roma \u00e8 la pi\u00f9 trafficata a livello nazionale e la quarta in Europa. \u00c8 servito da numerose compagnie aeree di linea e low-cost, con molteplici destinazioni nazionali, internazionali e intercontinentali.\nMobilit\u00e0 urbana; autobus.\nIl sistema dei trasporti a Catania \u00e8 in crisi. Decenni di carenza progettuale non hanno permesso lo sviluppo di un sistema organico; la mancanza di progetti validi non ha permesso l'accesso ai contributi e ai finanziamenti con serie ripercussioni sulla qualit\u00e0 dei servizi.\nUn'indagine condotta da un'associazione di consumatori su un campione di 2200 utenti dei trasporti pubblici di Milano, Genova, Bologna, Roma, Napoli e Catania constatava nel 2006, fra l'altro: \u00abil 66% dei catanesi intervistati considera insufficiente la puntualit\u00e0 degli autobus, mentre il 58% \u00e8 insoddisfatto della copertura della rete della metropolitana.\u00bb\nLa rete degli autobus urbani, gestita dall'Azienda Metropolitana Trasporti (in origine Azienda Municipale Trasporti), pur disponendo di numerose linee su tutto il territorio comunale e non solo, soffre una cronica inadeguatezza e inefficienza, sia a causa di ripetuti problemi economici che per la difficile convivenza con il traffico e soprattutto la sosta (spesso illecita) di mezzi privati, con pochissime corsie preferenziali protette. Con la trasformazione dell'Amt in S.p.A. \u00e8 iniziato un riordino dell'intero comparto del trasporto su gomma. Una prima linea \"BRT\" (Bus Rapid Transit) funziona dal 2013 collegando il parcheggio scambiatore \"Due obelischi\" a nord della citt\u00e0 a piazza Stesicoro, in piento centro, riscontrando un importante successo di utenza. Un secondo parcheggio scambiatore, a Nesima, adiacente alle omonime stazioni della Ferrovia Circumetnea e della Metropolitana, ha accentrato altre linee urbane su gomma anche in previsione dell'istituzione di una seconda linea BRT. Dal parcheggio scambiatore di Fontanarossa, infine, transitano le linee veloci \"Librino Express\" e \"Alibus\" (quest'ultima collega l'aeroporto con la stazione ferroviaria di Catania Centrale).\nNumerose sono le compagnie di bus che svolgono servizio extraurbano collegando Catania ai centri dell'hinterland, alle altre citt\u00e0 regionali e nazionali: tra le principali, si ricordano l'Ast (Azienda Siciliana Trasporti), la Fce (Ferrovia Circumetnea), la Sais, l'Interbus e l'Etna trasporti.\nCatania dispone di piste ciclabili che coprono una lunghezza di circa 8 km.\nSport.\nSociet\u00e0 sportive.\nLa squadra pi\u00f9 seguita \u00e8 il Calcio Catania. Nei primi anni sessanta, sotto la presidenza di Ignazio Marcoccio e la guida tecnica del catanese Carmelo Di Bella, il Catania disput\u00f2 sei campionati consecutivi in Serie A ottenendo tre ottavi posti. Nel 1970-1971 e nel 1983-1984 disput\u00f2 altri due anni di Serie A sotto la presidenza di Angelo Massimino. Nel 1993 sub\u00ec una radiazione che releg\u00f2 la societ\u00e0 etnea nella categoria dell'eccellenza. Da quella categoria il Catania ripart\u00ec, vincendo, tra il 1994 e il 2006, i campionati di Eccellenza, Serie D, Serie C2 (girone C), Serie C1 (girone B) e Serie B. Alla fine del campionato di calcio di Serie B 2005-2006, guidata dall'allenatore Pasquale Marino, la squadra viene promossa in Serie A, classificandosi al secondo posto dietro l'Atalanta. Alla fine delle stagione 2013-2014 la squadra retrocede Serie B. Durante l'estate 2015 la squadra \u00e8 travolta dallo scandalo calcioscommesse. La societ\u00e0 viene accusata di avere manipolato l'esito di cinque partite del campionato di Serie B 2014-2015 per evitare la retrocessione in Lega Pro. Lo sviluppo delle indagini porta alla retrocessione della squadra in Lega Pro 2015-2016 con 12 punti di penalizzazione, ridotti poi a 9 il 29 agosto.\nTra le altre squadre di calcio catanesi (numerose nei campionati dilettantistici) si segnalano l'A.S.D. Atletico Catania, militante nei campionati dilettantistici ma protagonista, nel corso degli anni novanta, di numerosi campionati (anche di vertice) in Serie C1; l'Associazione Calcio Massiminiana, anch'essa partecipante in passato a campionati di Serie C1 e nel ventunesimo secolo nei campionati dilettantistici; la \"Catania San Pio X\" che disputa anch'essa il campionato di Eccellenza e il \"Citt\u00e0 di Catania\" militante in promozione.\nNel calcio a 5 la squadra pi\u00f9 importante che milita nel campionato di Serie A \u00e8 la Meta Calcio a 5. Sempre nella disciplina del calcio da ricordare la Catania Beach Soccer militante anche esso in serie A.\nSquadre titolate.\nLa squadra pi\u00f9 blasonata \u00e8 quella femminile di pallanuoto, l'Orizzonte Geymonat Catania, con 21 scudetti 4 Coppa Italia 8 Coppe Campioni 1 Coppe Len 2 Super Coppa Len.\nIl CUS Catania di Hockey su prato femminile (7 scudetti su prato e 6 indoor) 5 Coppa Italia.\nIl Catania Beach Soccer 2 scudetto, 4 Coppe Italia 5 Supercoppa Italiana.\nIl Calcio Femminile Jolly Catania 1 scudetto.\nLa Pallavolo Catania (maschile) 1 scudetto.\nL'Alidea Catania di pallavolo (femminile) 1 scudetto 1 Coppa Italia.\nLa coppia di pallavoliste Manuela Malerba e Margherita Chiavaro ha vinto 1 scudetto di beach volley.\nLa Romolo Murri Catania ha vinto 1 campionato italiano maschile indoor di cricket.\nLa Polisportiva Cirnechi Catania ha vinto gli unici 2 campionati femminili dello stesso sport fin qui disputati.\nInoltre vantano tradizioni storiche, oltre a ottimi piazzamenti nelle massime serie, l'Amatori Catania (rugby), il Nuoto Catania (pallanuoto maschile), gli Elephants Catania (football americano), la New Squash Club Catania (squash) e i Catania Flames (Campionato italiano di hockey in-line). La pallacanestro maschile ha un passato in Serie A Seconda Serie con la Grifone e in Serie B con il Gad Etna; quella femminile \u00e8 stata in Serie A2 con la CSTL-Basket, la Costa, la Palmares e l'Olympia\nManifestazioni sportive.\nPer sette volte Catania \u00e8 stata sede di arrivo di una tappa del Giro d'Italia, la prima nel 1930, l'ultima nel 2003. Nel 1976 la \"corsa rosa\" prese il via da Catania che ospit\u00f2 partenza e arrivo della prima semitappa.\nTappe del Giro d'Italia con arrivo a Catania:\nFra le classiche dello sport catanese la pi\u00f9 nota a livello internazionale \u00e8 il Trofeo Sant'Agata di corsa su strada, giunto alla 47\u00aa edizione, che ha sempre richiamato un folto gruppo di partecipanti al pi\u00f9 alto livello. Fra questi il campione olimpico di maratona all'Olimpiade di Atene 2004, Stefano Baldini.\nIl Trofeo internazionale \"Spada d'Argento - Francesco Mannino\" \u00e8 dal 1968 una gara di scherma annuale, dedicata alla memoria dello schermidore Francesco Mannino e organizzata dal CUS Catania.\nIl Trofeo Trinacria d'Oro di ginnastica artistica, a carattere internazionale, ebbe luogo a novembre dal 1979 al 2012 per 23 edizioni.\nNel 1989 si svolse la fase finale dei Campionati italiani di societ\u00e0 di atletica leggera maschili e femminili tra il 21 e il 22 giugno.\nNel 1997 Catania (congiuntamente a Palermo e Messina) \u00e8 stata la sede della 19\u00aa edizione delle Universiadi e vi si \u00e8 svolta la manifestazione di chiusura.\nNel 2001 ha ospitato i Campionati italiani assoluti di atletica leggera.\nNel 2003 Catania \u00e8 stata la sede dei III Giochi mondiali militari e degli affiliati Campionati mondiali militari di atletica leggera (41\u00aa edizione).\nNel 2006 ha ospitato il campionato europeo di hockey su prato.\nNel 2010 ha ospitato alcune gare dei campionati mondiali di pallavolo.\nNel 2011 ha ospitato i campionati mondiali di scherma e i campionati europei di hockey maschili.\nNel 2014 ha ospitato una tappa dell'Euro Beach Soccer League e le finali del Campionato italiano di beach soccer.\nNel 1924 fu organizzata la prima Cronoscalata Catania-Etna automobilistica che scriver\u00e0 da li in poi pagine importanti dell'automobilismo nazionale e regionale, diventando assieme alla Monte Erice (Trapani) e Coppa Nissena (Caltanissetta) una delle cronoscalate pi\u00f9 belle e importanti nel panorama nazionale. Nel 2010 si \u00e8 disputata l'ultima edizione che fu annullata dopo un incidente grave, fatale per alcuni spettatori.\nA met\u00e0 tra sport e folklore si pone la San Silvestro a mare, una gara internazionale di nuoto che si svolge ogni anno il 31 dicembre presso il porticciolo storico di Ognina.\nAmministrazione.\nConsolati.\nLa citt\u00e0 ospita i consolati di Azerbaigian, Bangladesh, Belgio, Finlandia, Francia, Gran Bretagna, Grecia, Malta, Paesi Bassi, Romania, Senegal, Spagna, Sri Lanka, Sudafrica, Svizzera, Ucraina.\nAltre informazioni amministrative.\nIl comune di Catania fa parte delle seguenti organizzazioni sovracomunali: regione agraria n.8 (Piana di Catania)."}
{"id": "854", "revid": "975726", "url": "https://it.wikipedia.org/wiki?curid=854", "title": "Casa automobilistica", "text": "La casa automobilistica \u00e8 l'impresa dell'industria automobilistica che produce e commercializza autoveicoli.\nDescrizione.\nNel primo secolo di vita dell'automobile sono state molte le societ\u00e0 che hanno dovuto lasciare il mercato, anche tra quelle che hanno maggiormente influenzato l'evoluzione delle 4 ruote con le loro innovazioni meccaniche ed estetiche.\nNegli ultimi tempi le aziende del settore hanno fatto i conti con la globalizzazione, con l'intento di essere competitive sul mercato mondiale dell'auto. Per questo molte marche storiche si sono consociate tra loro per realizzare economie di scala o sono state acquisite da gruppi pi\u00f9 grandi.\nCi\u00f2 nonostante continuano a resistere sul mercato anche piccole aziende, a carattere quasi artigianale, che fanno della specializzazione la loro forza trainante. Si tratta per lo pi\u00f9 di fabbriche di auto sportive o comunque destinate ad un bacino particolare di utenza.\nLa maggior concentrazione dei fabbricanti attivi \u00e8 negli Stati Uniti, in Europa occidentale (Germania, Francia, Italia, Spagna) e in Estremo Oriente (Giappone e Corea del Sud). Anche le industrie russe, cinesi e indiane hanno cominciato ad inserirsi nel mercato globale dell'auto, nonostante la loro produzione sia ancora molto limitata ed orientata principalmente verso l'assemblaggio di prodotti su licenza o a costruzione di modelli destinati principalmente al loro bacino di utenza interno.\nLe maggiori aziende automobilistiche si riconoscono in una federazione creata ad hoc, la OICA, che cura le maggiori esposizioni internazionali e pubblica i resoconti annui inerenti al settore.\nI maggiori gruppi industriali del settore.\nSu una produzione mondiale, nel 2019, di veicoli leggeri, i primi dieci gruppi industriali (che possono operare con diversi marchi), risultavano essere (come riportato sul sito Focus2move):\nI singoli marchi.\nDalle statistiche diffuse dall'OICA si possono ricavare i seguenti dati in merito alla produzione dei singoli marchi, i dati di produzione sono aggiornati al 2008 (in corsivo dati parziali di vendita, leggere nota). L'appartenenza ai gruppi industriali \u00e8 riferita all'anno 2012.\nMarchi non pi\u00f9 attivi.\nNegli anni sono state attive varie case automobilistiche e vari marchi la cui attivit\u00e0 \u00e8 cessata o sospesa.\nEssendo in taluni casi la produzione automobilistica semplicemente una delle molteplici attivit\u00e0 di un'azienda, le date indicate si riferiscono al periodo in cui vennero prodotte automobili."}
{"id": "855", "revid": "128334", "url": "https://it.wikipedia.org/wiki?curid=855", "title": "Case farmaceutiche", "text": ""}
{"id": "860", "revid": "968255", "url": "https://it.wikipedia.org/wiki?curid=860", "title": "Cesare (disambigua)", "text": ""}
{"id": "861", "revid": "2153148", "url": "https://it.wikipedia.org/wiki?curid=861", "title": "CPAN", "text": "CPAN \u00e8 la sigla di Comprehensive Perl Archive Network, ed \u00e8 l'archivio pubblico dei moduli, packages e applicazioni scritte in Perl e pubblicate con licenze libere. \u00c8 basato sul modello di CTAN (\"Comprehensive Archive Network\").\nLa nuova interfaccia web per la consultazione dell'archivio \u00e8 MetaCPAN.\nI moduli stessi archiviati in CPAN sono replicati e distribuiti in numerosi mirror presenti su tutto il globo terrestre.\nIl CPAN \u00e8 stato creato da Jarkko Hietaniemi e Andreas K\u00f6nig ed \u00e8 online dal 26 ottobre 1995. Al 2010, il \"repository\" contiene circa 7 Gbyte di moduli Perl, sviluppati da oltre 8000 autori diversi, per un numero complessivo di pi\u00f9 di 17000 moduli. Il sito viene relazionato come \"mirror\" in altri 228 server in tutto il mondo."}
{"id": "862", "revid": "34971", "url": "https://it.wikipedia.org/wiki?curid=862", "title": "CTAN", "text": "CTAN \u00e8 la sigla di \"Comprehensive Archive Network\".\n\u00c8 il sito web di riferimento da cui scaricare materiale e software relativo al sistema di tipografia digitale . I siti di altri progetti, quali la distribuzione di MiKTeX, offrono un servizio di mirror della maggior parte del materiale contenuto in CTAN.\nL'archivio del materiale per Perl, CPAN si basa sullo stesso modello di CTAN.\nStoria.\nPrima di CTAN c'era una quantit\u00e0 di persone che rendevano disponibile materiale per al fine di scaricarlo, ma mancava una collezione sistematica. Durante una discussione pubblica organizzata da Joachim Schrod durante la conferenza EuroTeX del 1991, venne ventilata l'idea di integrare le collezioni separate in una unica (Joachim fu coinvolto poich\u00e9 gestiva uno dei server FTP pi\u00f9 grandi della Germania all'epoca).\nCTAN fu messo in opera nel 1992, da Rainer Sch\u00f6pf e Joachim Schrod in Germania, Sebastian Rahtz nel Regno Unito e George Greenwade negli USA (quest'ultimo ebbe l'idea del nome). La struttura del sito venne impostata all'inizio del 1992 \u2014 Sebastian fece il grosso del lavoro \u2014 e sincronizzata all'inizio del 1993. Il \"TeX Users Group\" forn\u00ec una struttura, un gruppo di lavoro tecnico, per l'organizzazione di questi compiti. CTAN venne annunciato ufficialmente alla conferenza EuroTeX di Aston nel 1993.\nI siti tedesco e britannico sono stati stabili sin dall'inizio, ma il sito statunitense \u00e8 stato spostato due volte. Dopo aver iniziato alla Sam Huston State University sotto George Greenwade, nel 1995 si spost\u00f2 all'UMass Boston dove era gestito da Karl Berry. Nel 1999 si spost\u00f2 nella sua sede attuale al Saint Michael's College di Colchester, Vermont."}
{"id": "864", "revid": "1543377", "url": "https://it.wikipedia.org/wiki?curid=864", "title": "Cervus elaphus corsicanus", "text": "Il cervo sardo (Cervus elaphus corsicanus ) o cervo corso \u00e8 una sottospecie endemica sardo-corsa del cervo europeo (\"Cervus elaphus\"), un mammifero ruminante dell'ordine degli Artiodattili. Il nome scientifico richiama la sua prima osservazione in Corsica, ma l'animale si \u00e8 estinto nell'isola attorno alla met\u00e0 degli anni sessanta, per esservi poi reintrodotto solo dal 1985 (dapprima in recinti e dal 1998 in natura). Attualmente il cervo sardo-corso \u00e8 fuori pericolo e in espansione, sia numerica che territoriale, in entrambe le isole.\nOrigine.\nL'origine del cervo sardo-corso rappresenta ancora oggi un mistero e per spiegare la sua presenza nelle isole sono state formulate due teorie principali:\nNon \u00e8 invece considerato discendente del preistorico \"Praemegaceros cazioti\", estintosi all'inizio del Neolitico.\nTra la fine dell'Ottocento e soprattutto i primi decenni del Novecento, in concomitanza con la forte deforestazione permessa dalla prima legge forestale italiana (L. 3917/1877), l'intensificarsi della caccia e degli incendi pastorali, il cervo ha visto ridursi notevolmente sia la propria densit\u00e0 distributiva, sia il proprio areale, nonostante la prima legge sulla caccia del 1939 (regio decreto 1016/1939) che imponeva in Sardegna il divieto totale di caccia al cervo.\nDescrizione.\nSi tratta della variet\u00e0 sardo-corsa del cervo rosso europeo (\"Cervus elaphus elaphus\" Linnaeus), \u00e8 leggermente pi\u00f9 piccolo e pi\u00f9 snello di questo. Lungo circa 2,50 metri compresa la coda, gli esemplari maschi raggiungono un'altezza al garrese attorno ai 100\u00a0cm ed un peso massimo di 130\u00a0kg. Le femmine, invece, hanno un peso compreso fra 70 e 80\u00a0kg. Il cervo sardo corso rappresenta il pi\u00f9 grande animale presente in Sardegna ed in Corsica.\nPresenta la testa di medie dimensioni; il muso \u00e8 allungato, tronco all'apice; gli occhi sono grandi; ha le orecchie ovali molto grandi e dritte; il collo si presenta grosso e lungo; il tronco robusto; gli arti, lunghi e snelli, sono muniti di due grosse dita provviste di robusti zoccoli (altre due dita laterali rimangono in stato rudimentale); la coda \u00e8 corta e grossa; la sua pelliccia presenta peli abbastanza lunghi e spessi con un manto bruno scuro e parti inferiori pi\u00f9 chiare; caratteristico \u00e8 il cosiddetto \"disco codale\", zona bianca nella parte posteriore delle cosce.\nIl maschio ha palchi (impropriamente chiamati corna) caduchi, sottili e ramificati, fissati sull'osso frontale: i palchi vengono rinnovati ogni anno e nei primi anni di vita cadono e rispuntano con un ramo in pi\u00f9.\nLa femmina \u00e8 completamente sprovvista di palchi e presenta mammelle in numero di 4.\nBiologia.\nRispetto al cervo europeo il ciclo riproduttivo risulta anticipato di circa un mese, con il bramito (decisamente pi\u00f9 cupo rispetto alla specie continentale) che presenta il picco nella prima met\u00e0 di settembre. La gravidanza dura 33-34 settimane. I piccoli (in genere uno, pi\u00f9 raramente due) nascono tra maggio e giugno.\nDistribuzione e habitat.\nPredilige le fitte foreste di macchia mediterranea alta e la boscaglia. Gli areali di diffusione sono ancora limitati e localizzati a specifiche aree, seppure in costante espansione, grazie a mirate reintroduzioni.\nStato di conservazione.\nFino al XIX secolo la popolazione di cervo sardo corso viene descritta come \"comune e abbondante\" in entrambe le isole. La drastica diminuzione delle aree forestali permessa dalla prima legge forestale italiana, la L. 3917/1877, la frammentazione del territorio, l'aumento del numero degli incendi, la caccia e la conflittualit\u00e0 nell'utilizzo delle risorse naturali con l'agricoltura e l'allevamento fecero ridurre all'inizio degli anni Cinquanta la popolazione di Cervo Sardo Corso a sole tre aree, l'Arburese, il Sulcis ed il Sarrabus, nonostante il regio decreto 1016/1939 avesse introdotto il divieto totale di caccia al cervo in Sardegna.\nAlla fine degli anni sessanta fu inserito nella Lista rossa IUCN con una popolazione stimata fra i 100 ed i 200 esemplari in Sardegna, mentre nel 1969 si estingueva completamente in Corsica (quando fra il 1967 ed il 1969 morirono gli ultimi 4 esemplari che vivevano nella riserva nazionale di caccia di Casabainda). La completa estinzione della specie in Corsica fece suonare un forte campanello di allarme in Sardegna. Negli anni settanta il primo censimento attendibile stim\u00f2 una popolazione superstite di 90 maschi bramenti equivalenti a 250-300 esemplari. Questa popolazione era frazionata in due nuclei, dislocati nei monti del Sulcis e del Sarrabus, ai quali si aggiungevano pochi esemplari confinati nell'areale di Montevecchio \u2013 Costa Verde.\nLa salvaguardia dall'estinzione di questa specie ha la sua pietra miliare nella met\u00e0 degli anni ottanta, con l'acquisizione della Riserva di Monte Arcosu da parte del WWF Italia.\nL'opera di tutela dell'associazione, affiancata dall'attivit\u00e0 di allevamento e ripopolamento attuata dall'ex Azienda Foreste Demaniali della Sardegna, ha permesso di allontanare lo stato d'emergenza consentendo l'incremento della popolazione nel territorio del Sulcis e la sua reintroduzione negli areali del Sarrabus e del Monte Linas e, recentemente (2003), nella stazione forestale del Monte Lerno e in Corsica (Quenza e Casabianda - dove i primi 4 esemplari furono trasferiti nel 1985). \nNegli anni si sono susseguiti tentativi di ripopolamento di altre aree, in particolare nella Barbagia, e nel Gerrei. Nell'opera di salvaguardia sono stati coinvolti diversi organismi pubblici o privati. Alle azioni dell'Ente foreste della Sardegna, dell'Universit\u00e0 di Cagliari, del WWF Italia si sono affiancati nel tempo gruppi di volontari e associazioni che operano in contesti locali. Dal 1989, a Guspini opera l'associazione Elafos, che si occupa della salvaguardia di questa specie nell'areale di Montevecchio \u2013 Costa Verde, eseguendo un censimento annuale della popolazione.\nUn censimento del 2005 stimava una popolazione di oltre 6.000 esemplari allo stato libero in Sardegna, distribuita in tre areali non contigui della parte meridionale dell'isola:\nA questi si aggiungevano circa 400 esemplari confinati nei recinti faunistici dell'Ente Foreste, fra cui Monte Lerno, Montarbu di Seui e nel Tacco di Ulassai, nonch\u00e9 la popolazione in Corsica, che si stimava essere di circa 150 esemplari.\nUn censimento effettuato dalla Regione Sardegna nel 2014 ha stimato la presenza di 4.270 esemplari nelle sole foreste demaniali, in aumento numerico e in espansione territoriale. A tale popolazione va aggiunta quella presente in Sardegna fuori dalle foreste demaniali (non nota) e quella in Corsica, stimata nello stesso anno in almeno 1.000 esemplari, in rapido aumento.\nNel convegno finale del progetto Life finanziato dall'Unione europea, che si \u00e8 svolto nel marzo 2018, sono state comunicate le stime della popolazione di cervo:\nper un totale pertanto di almeno 13.169 esemplari. Entrambe le popolazioni sono in incremento demografico e in espansione geografica.\nIl cervo sardo-corso in Italia \u00e8 fra le \"specie particolarmente protetta\" a livello nazionale (art. 2 L. 157/92) e regionale (art 5 L.R. 23/98). Anche in Francia \u00e8 specie protetta Inoltre \u00e8 inserita nelle specie individuate dall'Allegato II della Direttiva Europea \"Habitat\" 92/43/CEE come specie prioritaria."}
{"id": "865", "revid": "1382432", "url": "https://it.wikipedia.org/wiki?curid=865", "title": "Covarianza (probabilit\u00e0)", "text": "In statistica e in teoria della probabilit\u00e0, la covarianza di due variabili statistiche o variabili aleatorie \u00e8 un valore numerico che fornisce una misura di quanto le due varino assieme, ovvero della loro dipendenza.\nProbabilit\u00e0.\nDefinizione.\nLa covarianza di due variabili aleatorie formula_1 e formula_2 \u00e8 il valore atteso dei prodotti delle loro distanze dalla media:\nLa covarianza di formula_1 e formula_2 pu\u00f2 anche essere espressa come la differenza tra il valore atteso del loro prodotto e il prodotto dei loro valori attesi:\nInfatti per la linearit\u00e0 del valore atteso risulta\nPropriet\u00e0.\nLa covarianza rispetta le seguenti propriet\u00e0, per variabili aleatorie formula_1, formula_2 e formula_10, e costanti formula_11 e formula_12:\nDue variabili aleatorie indipendenti hanno covarianza nulla, poich\u00e9 dalla loro indipendenza segue\nDue variabili aleatorie che hanno covarianza nulla sono incorrelate.\nDue variabili aleatorie dipendenti possono essere incorrelate. Ad esempio, se formula_1 \u00e8 una variabile aleatoria di legge uniforme sull'intervallo formula_18 e formula_19, allora\nVarianza.\nLa covarianza pu\u00f2 essere considerata una generalizzazione della varianza\ne compare come termine di \"correzione\" nella relazione\nPi\u00f9 in generale, per variabili aleatorie formula_23 e formula_24 vale\ncome caso particolare di\nStatistica.\nIn statistica la covarianza di due variabili statistiche formula_27 e formula_2, indicata come formula_29, \u00e8 un indice di variabilit\u00e0 congiunta.\nSu una popolazione di formula_30 osservazioni congiunte formula_31, di rispettive medie formula_32 e formula_33, la covarianza osservata \u00e8\nUno stimatore della covarianza di formula_35 osservazioni congiunte formula_31 pu\u00f2 essere ottenuto correggendo la formula della covarianza, dividendo per il numero di gradi di libert\u00e0. In questo caso il numero di gradi di libert\u00e0 \u00e8 dato dal numero delle osservazioni, formula_35, a cui va sottratto il numero di stimatori utilizzati nel computo della covarianza. Nella covarianza entrano le medie campionarie delle formula_38, e si pu\u00f2 dimostrare che il computo di queste medie corrisponde alla sottrazione di 1 solo grado di libert\u00e0 (non due, come ci si potrebbe aspettare). Perci\u00f2 lo stimatore della covarianza \u00e8 dato da \nLo stimatore della covarianza \u00e8 anche detto covarianza campionaria.\nLa varianza e la covarianza intervengono per definire l'indice di correlazione di Bravais-Pearson"}
{"id": "866", "revid": "830939", "url": "https://it.wikipedia.org/wiki?curid=866", "title": "Corrado Gini", "text": "Biografia.\nFiglio di Lavinia Locatelli e Luciano Gini, si laure\u00f2 con lode in giurisprudenza nel 1905 all'Universit\u00e0 di Bologna quindi, nel 1908, consegu\u00ec la libera docenza in statistica, per avere, l'anno successivo, un incarico di insegnamento di statistica nella Facolt\u00e0 di Giurisprudenza dell'Universit\u00e0 di Cagliari, di cui divenne titolare nel 1910 come professore ordinario. Nel 1913, pass\u00f2 alla stessa cattedra dell'Universit\u00e0 di Padova, dove fond\u00f2 e diresse l'Istituto di Statistica. \nNel 1925, fu chiamato alla cattedra di politica e statistica economica dell'Universit\u00e0 di Roma, mentre, dal 1927 in poi, resse la cattedra di statistica della stessa universit\u00e0 fino al pensionamento, quindi la nomina a professore emerito nel 1955. Nel 1936, istitu\u00ec la Facolt\u00e0 di Scienze Statistiche, Demografiche ed Attuariali, di cui fu preside fino al 1954.\nDal 1911 al 1926, fece parte del Consiglio Superiore di Statistica, mentre, nel 1926 fond\u00f2, su incarico di Benito Mussolini, l'Istituto Centrale di Statistica \u2013 poi Istituto Nazionale di Statistica (ISTAT)) \u2013 di cui fu anche presidente fino al 1932, rinnovandolo e riorganizzandolo, nonostante gli ostacoli frapposti e le varie opposizioni, a livello sia amministrativo che tecnico-funzionale (dotandolo pure di strumenti adibiti al calcolo automatico). Nel 1929, diede pure vita al \"Comitato italiano per lo studio dei problemi della popolazione\" (CISP), che poi conflu\u00ec nell'\"Unione internazionale per lo studio scientifico della popolazione\" (UIESP). Dal 1941 fino alla morte, fu anche presidente della Societ\u00e0 Italiana di Statistica (SIS), nonch\u00e9 fond\u00f2 e diresse alcune riviste scientifiche fra cui \"Metron\" (1920), \"Genus\" (1934), \"Indici del movimento economico italiano\" (1926) e \"La vita economica italiana\" (1925).\nAppartenente a diverse istituzioni e societ\u00e0 scientifiche italiane e straniere, fu socio onorario della Royal Statistical Society (1920), vicepresidente (1933) e poi presidente (1950) della International Society of Sociology (che contribu\u00ec a riattivare), presidente della Societ\u00e0 Italiana di Genetica ed Eugenetica (1934), membro della Societ\u00e0 Italiana di Sociologia (1937) e membro onorario dell'International Statistical Institute (1939). Fu inoltre socio nazionale dell'Accademia Nazionale dei Lincei e membro onorario dal 1962, che lo aveva gi\u00e0 premiato nel 1919 col premio reale per le scienze sociali.\nFondatore della scuola italiana di statistica, con notevoli incarichi politici ed istituzionali nonch\u00e9 insignito di diverse onorificenze e vari riconoscimenti, fra cui diverse lauree \"ad honorem\" da parte di universit\u00e0 italiane e straniere pi\u00f9 alcuni premi nazionali, Gini \u00e8 stato uno dei massimi studiosi e ricercatori di statistica pura ed applicata.\nAttivit\u00e0 scientifica.\nStudioso e ricercatore indefesso, di ampia cultura, consider\u00f2 la statistica da un punto di vista interdisciplinare, rapportandola in particolare alla biologia, alla sociologia, all'antropologia e all'economia, e ci\u00f2 sulla base dell'idea di fondo che vedeva l'uomo quale organismo complesso soggetto a fenomeni di varia natura (biologici, socio-antropologici, economici, etc.). Cerc\u00f2 dunque di applicare concretamente i suoi studi e i risultati delle sue ricerche attraverso il suo impegno civile, politico e sociale. \nDa un punto di vista strettamente scientifico, i maggiori contributi di Gini riguardarono principalmente la metodologia statistica, la statistica descrittiva (in particolare, le medie statistiche e la teoria degli indici in cui introdusse, tra l'altro, un indicatore detto indice di differenza media per la misura della variabilit\u00e0 statistica dei dati), la statistica economica (dove stabil\u00ec una notevole relazione, detta \"identit\u00e0 di Gini\", che lega teoria statistica ed economia, riguardante gli indici dei prezzi), la statistica applicata alla demografia (fertilit\u00e0 differenziale, migrazioni, studi sull'evoluzione delle popolazioni), il calcolo delle probabilit\u00e0 applicato alla biologia (biometria), la macroeconomia (in particolare, i cicli economici). \nIn statistica economica, nello studiare problemi di ripartizione (qual \u00e8, ad esempio, quello di distribuzione del reddito globale di una nazione fra i suoi componenti), raggiunse risultati tali da portarlo alla notoriet\u00e0 internazionale, con incarichi e consulenze da parte di diverse nazioni estere; in particolare, introdusse un importante indice, detto coefficiente (o rapporto) di Gini, che ha permesso, oltre al chiarimento delle problematiche connesse alla distribuzione dei redditi e le relative disuguaglianze sociali, l'evoluzione dei moderni standard di benessere delle societ\u00e0, indice divenuto popolare anche per una sua possibile rappresentazione grafica tramite la curva di Lorenz.\nAutore di pi\u00f9 di 800 pubblicazioni, l'archivio privato e la biblioteca di Corrado Gini sono stati acquistati dalla Soprintendenza archivistica del Lazio presso la Libreria antiquaria \u00abI Quaderni di Capestrano\u00bb di Roma, quindi destinati all'Archivio centrale dello Stato nel 1999. Contribu\u00ec inoltre all'Enciclopedia delle Matematiche elementari e complementi."}
{"id": "867", "revid": "1305772", "url": "https://it.wikipedia.org/wiki?curid=867", "title": "Corona danese", "text": "La corona danese (in danese \"krone\") \u00e8 la valuta ufficiale utilizzata in Danimarca, Isole F\u00e6r \u00d8er e Groenlandia; \u00e8 stata istituita il 1\u00ba gennaio 1875.\nLa forma plurale \u00e8 \"kroner\" e una \"krone\" \u00e8 divisa in 100 \"\u00f8re\", il cui nome \u00e8 derivato dalla parola latina \"aureus\". Il codice ISO 4217 \u00e8 DKK.\nLa valuta \u00e8 legata all'euro dagli accordi europei di cambio; un referendum sull'adozione dell'euro del 2000 \u00e8 stato respinto con il 53,2% dei voti contrari.\nStoria.\nL'introduzione della corona come valuta legale in Danimarca nel 1873, fu un risultato dell'Unione monetaria scandinava che dur\u00f2 fino alla prima guerra mondiale. Gli aderenti all'unione monetaria erano gli stati scandinavi di Svezia e Danimarca, cui si aggiunse la Norvegia due anni dopo.\nIl nome della valuta era \"krone\" in danese e norvegese, e \"krona\" in svedese. Dopo la dissoluzione dell'unione monetaria tutti e tre gli stati decisero di mantenere invariato il nome delle rispettive valute, che per\u00f2 adesso sono indipendenti.\nUso corrente.\nIngresso nell'eurozona.\nLa Danimarca non ha introdotto l'euro a seguito del referendum del 2000, ma la corona danese \u00e8 legata all'euro tramite gli accordi europei di cambio. La Danimarca confina con uno Stato membro dell'eurozona (la Germania) ed uno Stato teoricamente obbligato ad aderirvi in futuro (la Svezia).\nIsole F\u00e6r \u00d8er e Groenlandia.\nLe Isole F\u00e6r \u00d8er usano una versione localizzata della valuta (la Corona delle F\u00e6r \u00d8er), non indipendente dalla corona danese e con essa cambiata alla pari; si differenzia da quest'ultima per i disegni sulle banconote, diversi da quelli usati in Danimarca ed usati per la prima volta negli anni '50 del 1900, rinnovati prima venti anni dopo e poi trenta anni dopo il primo rinnovo, mentre le monete sono uguali.\nLa Groenlandia ha adottato una legge sulle banconote nel 2006, entrata in vigore il 1\u00ba gennaio dell'anno successivo, con lo scopo di introdurre delle banconote separate, ma nell'autunno del 2010 il nuovo governo groenlandese ha abbandonato il progetto e la Danmarks Nationalbank ha cessato di produrre le banconote separate, portando di nuovo l'isola all'uso integrale della corona danese.\nStoricamente, la Groenlandia ha avuto banconote separate dal 1803 al 1968 e monete separate dal 1926 al 1964.\nMonete.\nLeghe e colori.\nLa grafica delle serie delle monete ha lo scopo di assicurare che le monete siano facilmente distinguibili l'una dall'altra.\nLa serie \u00e8, quindi, divisa in tre sequenze, ognuna con il proprio colore metallico specifico; questa divisione \u00e8 dovuta al fatto che, in passato, il valore della moneta era equivalente a quello del metallo usato per crearla (si usava l'oro per le monete dal valore pi\u00f9 alto, l'argento per le monete di valore intermedio ed il rame per quelle di valore inferiore).\nLe monete differiscono fra loro per dimensioni, peso e bordo ed in ogni sequenza il diametro ed il peso delle monete aumenta all'aumentare del valore nominale. Le monete da 50 \u00f8re e 10 corone hanno il bordo liscio, quelle da 1 e 5 corone sono fresate e quelle da 2 e 20 corone hanno una fresatura interrotta, inoltre le monete da 1, 2 e 5 corone sono bucate nel mezzo; tutte queste caratteristiche permettono a non vedenti ed ipovedenti di riconoscerle pi\u00f9 facilmente.\nMonete commemorative e tematiche.\nLe monete commemorative hanno dimensioni e metalli identici a quelle regolari.\nLa prima serie di monete commemorative, monete da 20 krone rappresentanti alcune torri danesi, \u00e8 stata distribuita fra il 2002 ed il 2007 con dieci disegni differenti; nel selezionare le torri, si \u00e8 tenuti conto non solo della loro esteticit\u00e0, ma anche della loro forma, della loro funzione e della regione di provenienza, cos\u00ec da avere torri quanto pi\u00f9 eterogenee possibili. L'ultima moneta, con il disegno della Copenhagen City Hall, \u00e8 stata distribuita nel 2007.\nUna seconda serie di monete commemorative da 20 krone \u00e8 stata distribuita nel 2007 con dodici disegni differenti e dieci gi\u00e0 pubblicati nel novembre del 2011, mostrano la Danimarca come uno Stato marittimo nel mondo, tramite navi danesi, groenlandesi e delle isole Far Oer, rappresentando, come la serie precedente, i vari modi di costruire le navi nelle tre nazioni del Regno.\nNel 2005, la Danmarks Nationalbank ha iniziato a produrre la prima di una serie di cinque monete commemorative da 10 krone legate alle fiabe di Hans Christian Andersen, tema scelto proprio per illustrarle; l'ultima moneta, la cui distribuzione \u00e8 iniziata il 25 ottobre 2007, \u00e8 stata ispirata alla fiaba dell'usignuolo..\nNel 2007, terminata la serie sulle fiabe, \u00e8 stata prodotta una seconda serie commemorativa di tre monete da 10 krone celebrante l'Anno Polare Internazionale, con i disegni di un orso polare, della Sl\u00e6depatruljen Sirius e dell'aurora boreale, le monete erano mirate ad accentuare la ricerca scientifica nel contesto della cultura e della geografia groenlandesi; la terza ed ultima moneta, chiamata \"Luci del Nord\", \u00e8 stata distribuita nel 2009.\nBanconote.\nSerie del ponte.\nIl processo che ha portato a disegnare la serie \"Ponte\" \u00e8 stato iniziato nel 2006 dalla Banca centrale danese; il tema \u00e8 legato ai ponti danesi ed ai paesaggi circostanti o dettagli di essi. L'artista Karin Birgitte Lund ha scelto di interpretare il tema in due modi diversi: ponti come collegamenti tra i vari luoghi della Danimarca e tra il passato ed il presente, con il presente rappresentato dai ponti ed il passato da oggetti preistorici trovati vicino ad essi. Tra le nuove misure di sicurezza sono state inserite un filo finestra con un motivo ad onde mobili ed un nuovo ologramma che riflette la luce in diversi colori, mentre sono state mantenute le caratteristiche tradizionali, come la filigrana ed il filo di sicurezza interno.\nNomignoli.\nA seconda del contesto, alcune banconote hanno nomignoli retorici: la banconota da 100 corone chiamata a volte \"hund\" (cane) che abbrevia la parola \"hundrede\" (cento), quella da 500 a volte \u00e8 chiamata \"plovmand\" (aratore) a causa del disegno presente in un'edizione precedente della stessa e quella da 1000 corone pu\u00f2 avere due nomi, \"tudse\" (rospo), basato sul gioco di parole che in lingua danese si crea fra tudse e \"tusinde\" (mille), ed \"egern\" (scoiattolo), basato su un disegno presente in una vecchia versione della banconota."}
{"id": "869", "revid": "1305772", "url": "https://it.wikipedia.org/wiki?curid=869", "title": "Cyberpunk", "text": "Il cyberpunk \u00e8 una corrente letteraria e artistica nata nella prima met\u00e0 degli anni ottanta del XX secolo, nell'ambito della fantascienza, di cui \u00e8 divenuto un sottogenere del filone pessimistico. Il nome si fa derivare da \"cibernetica\" e \"punk\" e fu originariamente coniato da Bruce Bethke come titolo per il suo racconto \"Cyberpunk\", pubblicato nel 1983, anche se lo stile fu reso popolare ben prima della sua pubblicazione dal curatore editoriale Gardner Dozois. Il cyberpunk tratta di scienze avanzate, come l'information technology e la cibernetica, accoppiate con un certo grado di ribellione o cambiamento radicale nell'ordine sociale.\n\u00c8 talvolta definita genericamente \"cyberpunk-fantasy\" o \"cyberfantasy\" un'opera di genere fantasy che riguardi internet o il cyberspazio. Tra gli esponenti pi\u00f9 noti vengono comunemente indicati William Gibson, per i racconti e romanzi fortemente innovativi e caratteristici dal punto di vista stilistico e delle tematiche, e Bruce Sterling, per l'elaborazione teorica. Sterling ha definito a posteriori il cyberpunk come \u00abun nuovo tipo di integrazione. Il sovrapporsi di mondi che erano formalmente separati: il regno dell'high tech e il moderno pop underground\u00bb.\nOrigini.\nIl curatore editoriale di fantascienza Gardner Dozois \u00e8 generalmente riconosciuto come la persona che ha reso popolare il termine \"cyberpunk\" come genere di letteratura, malgrado lo scrittore del Minnesota Bruce Bethke avesse coniato il termine nel 1980 per il suo racconto \"Cyberpunk\" che fu pubblicato nel numero del novembre del 1983 di \"Amazing Science Fiction Stories\". Il termine fu rapidamente riutilizzato come etichetta da applicare alle opere di William Gibson, Bruce Sterling, John Shirley, Rudy Rucker, Michael Swanwick, Pat Cadigan, Lewis Shiner, Richard Kadrey e altri. Questi scrittori in realt\u00e0 avevano deciso di chiamarsi \"Mirrorshades Movement\" (movimento degli occhiali a specchio). Di questi, Sterling divenne il principale ideologo, grazie alla sua fanzine \"Cheap Truth\". John Shirley scrisse articoli sull'importanza di Sterling e Rucker.\nWilliam Gibson con il suo romanzo \"Neuromante\" (1984) \u00e8 di gran lunga il pi\u00f9 celebre autore connesso al termine cyberpunk. Egli enfatizz\u00f2 lo stile, una fascinazione per le superfici, l'aspetto del futuro e l'atmosfera oltre i topoi della fantascienza tradizionale. Considerato come l'opera che \"ruppe il ghiaccio\" e talvolta \"l'archetipo dell'opera cyberpunk\", \"Neuromante\" fu insignito dei premi Hugo, Nebula e Philip K. Dick. Segu\u00ec il debutto popolare dei romanzi di Gibson \"Gi\u00f9 nel ciberspazio\" (\"Count Zero\", 1986) e \"Monna Lisa Cyberpunk\" (\"Mona Lisa Overdrive\", 1988), costituenti la celeberrima Trilogia dello Sprawl. In base al Jargon File, \"l'ignoranza pressoch\u00e9 totale di Gibson riguardo ai computer e all'odierna cultura hacker gli permise di speculare intorno al ruolo dei computer e degli hacker nel futuro in modi che gli hacker trovarono naif in modo irritante e tremendamente stimolanti al tempo stesso.\"\nSecondo lo stesso Gibson, il cyberpunk non fu mai un vero e proprio movimento, quanto piuttosto una sensibilit\u00e0 comune ad alcuni autori, identificabili in quelli raccolti nella prima antologia del cyberpunk intitolata \"Mirrorshades\" (1986).\nNon esistono dichiarazioni d'intenti firmate da pi\u00f9 autori, e si deve principalmente a Bruce Sterling l'idea di un movimento formale. William Gibson ha affermato: \"Non sono mai stato davvero convinto che il Cyberpunk fosse mai stato un movimento letterario in senso formale. Questa visione viene distorta dal piacere di Sterling nell'utilizzare la retorica di un movimento radicale, pur sospettando che un certo elemento di umoristica autoconsapevolezza si perda nella traduzione\"; e poco pi\u00f9 avanti \"Per Cyberpunk io intendo una tendenza della cultura pop degli ultimi dieci anni circa, qualcosa che noi possiamo scorgere nella narrativa, fumetti, musica, cinema, videoclip, moda\".\nSecondo Gibson, il suo principale esponente, e significativa parte della critica, il cyberpunk, almeno in quanto corrente d'avanguardia, si pu\u00f2 considerare concluso gi\u00e0 alla met\u00e0 degli anni ottanta. Il suo successo in seguito avrebbe spinto molti altri autori a sfruttarne le tematiche, anche per scopi commerciali, favorendo appunto la nascita di un nuovo genere. In ogni caso la sua crescente popolarit\u00e0 tra lettori ed autori ha reso ormai stabilmente il cyberpunk un importante sottogenere della letteratura fantascientifica, con forti influenze estetiche sul cinema, sul fumetto e pi\u00f9 in generale sulla cultura mediatica.\nFonti e temi della letteratura cyberpunk.\nCome movimento letterario, il cyberpunk nasce come una filiazione diretta della fantascienza americana, ma \u00e8 subito evidente un allontanamento dal \"mainstream\" di questa letteratura di genere. Nel contesto della letteratura di fantascienza, la linea che porta al cyberpunk \u00e8 quella che parte da Aldous Huxley e da \"1984\" di George Orwell e che passa per i maggiori modelli di James Ballard e soprattutto di Philip K. Dick.\nIl cyberpunk, come tutte quelle correnti che possono essere inserite nel clima postmoderno, si caratterizza per la grande variet\u00e0 di fonti da cui attinge per l'elaborazione del proprio immaginario. Un clima culturale molto favorevole alle ibridazioni di generi. \u00c8 proprio grazie a questo clima che fu possibile ad autori come William S. Burroughs, esponente di spicco della Beat Generation, di essere tra gli ispiratori del movimento.\nAltri elementi concorrono alla scelta dei temi della prima produzione cyberpunk. Evidenti sono gli influssi della psichedelia degli anni sessanta e settanta, con le sue promesse di nuove percezioni offerte dalla chimica e dalle droghe sintetiche, di aprire nuove porte verso mondi fino ad allora relegati alla sfera dell'inconscio.\nQueste visioni sono spesso associate a particolari interpretazioni del romanticismo, soprattutto William Blake, ma non solo, un parallelo spesso messo in evidenza dalla critica. Orlin Damyanov, ad esempio, mette in relazione il romanticismo del \"Frankenstein o il moderno Prometeo\" di Mary Shelley con \"Neuromante\" di William Gibson. In questo confronto, messo in evidenza da pi\u00f9 critici, emerge uno degli elementi di maggior interesse del cyberpunk: lo spostamento dell'attenzione sulla percezione soggettiva, seppure condivisa, spazi virtuali che cessano di essere tali almeno nel significato letterale del termine. Il mondo cessa di essere una tensione al divenire, storicamente comprensibile coi suoi rapporti di causa ed effetto come lo aveva disegnato il Romanticismo, per diventare, come ha scritto Valmerz, \"il dispiegarsi di un codice nella sfera della comunicazione\".\nUn altro dei maggiori temi del cyberpunk \u00e8 il rapporto che emerge tra l'essere umano e la tecnologia, che tende ad esprimersi prioritariamente nel rapporto con il corpo umano, mostruoso o, in modo aggiornato, cyborg. Nei racconti degli autori di \"Mirrorshades\" sono molto frequenti i personaggi che presentano innesti meccanici nel proprio corpo. Tecnologie che diventano parte integrante del corpo umano, aumentano le sue capacit\u00e0, consentono azioni altrimenti impossibili. Il corpo umano cessa in questo modo di essere qualcosa di immutabile, naturale, e diventa un elemento modificabile e tecnologico, recuperando una visione del corpo in realt\u00e0 molto antica, gi\u00e0 presente nella cultura popolare medievale.\nIl cyberpunk ha avuto una notevole influenza sulla narrativa fantascientifica e non, dal cyberpunk sono ritenuti derivati (o paralleli) lo steampunk, che propone argomenti cyberpunk in un'ambientazione storica, lo splatterpunk e il postcyberpunk, un filone non omogeneo di nuovi autori che si propone un aggiornamento delle tematiche cyberpunk, con relativi sottogeneri quali biopunk e nanopunk. Imparentato e, almeno parzialmente, discendente \u00e8 il gothicpunk. In Italia le istanze del cyberpunk sono germinate nell'avanguardia del connettivismo.\nLo stile cyberpunk.\nAnticipato e prefigurato sotto certi aspetti nelle opere di Philip K. Dick, all'aspetto tecnologico tipico della fantascienza il cyberpunk aggiunge una forte connotazione politica e sociale.\nI romanzi cyberpunk sono ambientati in un futuro prossimo, in un mondo decadente e ipertecnologico dominato dalle grandi multinazionali commerciali, le \"Zaibatsu\", spalleggiate dalla \"Yakuza\", la potente mafia giapponese. I protagonisti, in genere degli \"hacker\", sono in costante fuga da questa cupa realt\u00e0 e trovano la loro ragion d'essere in un mondo virtuale parallelo, il \"cyberspazio\", teatro delle loro battaglie.\nLo stile narrativo \u00e8 caratterizzato dall'apparente assenza di un intreccio ben definito\u00a0\u2013 il racconto si concentra sulle azioni dei personaggi\u00a0\u2013 e dall'uso di un linguaggio barocco che mischia tecnicismi informatici ed espressioni gergali della strada, molto difficile da rendere in una traduzione.\nGli autori di Mirrorshades.\nElenco degli autori presenti nella raccolta \"Mirrorshades\" del 1986, e che\u00a0\u2013 secondo quanto dichiarato da William Gibson\u00a0\u2013 sarebbero da ritenersi gli unici autori cyberpunk originali:\nPrecursori del cyberpunk.\nAlcuni autori e opere che sono stati ritenuti precursori del genere \"cyberpunk\" (in ordine cronologico di pubblicazione delle opere):\nDerivazioni futuristiche.\nI derivati futuristici del Cyberpunk sono distinguibili per alcuni aspetti dal filone principale, sia per aspetti tecnologici (biopunk e nanopunk) che per aspetti temporali (il postcyberpunk prevede un precedente periodo in cui si siano gi\u00e0 svolte le tematiche appartenenti al cyberpunk o agli altri sottogeneri). Nelle derivazioni futuristiche solitamente sono presenti tecnologie in grado di modificare la materia vivente a livello cellulare.\nDerivazioni retro-futuristiche.\nDa quando una pi\u00f9 ampia variet\u00e0 di scrittori ha iniziato a lavorare con i concetti del cyberpunk, nuovi sottogeneri della fantascienza sono emersi collocandosi fuori dal filone principale. Questa categoria pu\u00f2 essere definita retro-futuristica, cio\u00e8 basata su tecnologie future (o alternative) e su epoche passate, in particolare il periodo (escluso lo stonepunk) \u00e8 collocabile tra la seconda rivoluzione industriale (XIX secolo) fino agli anni 60/70 (del XX secolo).\nAltre derivazioni.\nMolte derivazioni del genere Cyberpunk non sono necessariamente collegabili o contestualizzabili in un'epoca e/o aventi una tecnologia precisa. Alcune di esse possono anche presentare delle connotazioni nel campo del fantastico o del fantasy:\nSolarpunk\nIl \"Solarpunk\" \u00e8 un movimento culturale ecologista caratterizzato da un'attenzione verso le tecnologie ecosostenbili. Esso si distingue per un'estetica futurista e green, con ambienti urbani moderni e ricoperti da vegetazione e motivi decorativi che si ispirano all'Art Nouveau. Oltre a essere un sottogenere letterario, il Solarpunk copre anche l'attivismo, poich\u00e9 tratta argomenti come la lotta ai cambiamenti climatici, al razzismo, al capitalismo oltre a tematiche femministe e inerenti alla comunit\u00e0 lgbt.\nFilmografia.\nIl cyberpunk\u00a0\u2013 considerato, in senso ristretto, come il movimento letterario della prima met\u00e0 degli anni ottanta\u00a0\u2013 non produsse un filone cinematografico, dato che tra i suoi promotori non vi erano cineasti. L'unica trasposizione cinematografica di un romanzo cyberpunk di William Gibson (escludendo qui \"New Rose Hotel\" per motivi di attinenza) \u00e8 il film \"Johnny Mnemonic\" del 1995, girato a molti anni di distanza e ritenuto in generale poco fedele alla storia originale e \"banalizzante\" (malgrado il contributo alla sceneggiatura da parte dello stesso Gibson). Ad ogni modo vari film influenti, tra cui anzitutto \"Blade Runner\" e in seguito la trilogia di \"Matrix\", sono stati visti come esempi di cyberpunk. Volendo ampliare l'ambito fino a comprendere film che trattano temi tipici del cyberpunk come la contaminazione tra corpo e digitale, tra la carne e l'artificiale, allora si potrebbe indicare David Cronenberg come uno dei pi\u00f9 attivi cineasti.\nUna lista di film, serie televisive e anime che hanno a che fare con il genere cyberpunk e i suoi derivati. Alcuni sono tratti o ispirati da autori cyberpunk, altri precedono il filone:\nGiochi.\nGiochi di ruolo.\nIl primo gioco di ruolo cyberpunk fu \"Cyberpunk 2020\" (Mike Pondsmith, 1984), pubblicato dalla R. Talsorian Games e che ottenne un ottimo successo. Negli anni successivi venne supportato da diversi supplementi e da un paio di ambientazioni basate su licenza, \"Hardwired\" basata sull'omonimo romanzo di Walter Jon Williams (edito in Italia come \"Guerrieri dell'interfaccia\") e \"When Gravity Falls\" basata sull'omonimo romanzo di George A. Effinger (edito in Italia come \"L'inganno della gravit\u00e0\"). Nel 1990 venne pubblicata con altrettanto successo la seconda edizione, \"Cyberpunk 2020\", ed altri editori tentarono di seguirne il successo, nel 1989 la ICE pubblic\u00f2 \"Cyberspace\" e la FASA \"Shadowrun\", seguiti l'anno dopo dal supplemento per GURPS \"GURPS Cyberpunk\" della Steve Jackson Games, mentre alcuni giochi di fantascienza pi\u00f9 vecchi cercano di aggiornarsi ai temi cyberpunk, come per esempio \"2300AD\" della GDW con il supplemento \"Earth/Cybertech Sourcebook\" (1989).\nDi questi altri regolamenti l'unico altro a ottenere un buon successo fu \"Shadowrun\", che mescola i temi del fantasy classico con quelli del cyberpunk, immaginando un futuro in cui la magia era riemersa da uno stato dormiente e che nel 2005 \u00e8 arrivato alla quarta edizione. \"Cyberpunk\" venne pubblicato fino alla chiusura della R. Talsorian Games nel 2000, una terza edizione venne pubblicata dalla nuova R. Talsorian Group nel 2005, senza incontrare il successo delle precedenti edizioni.\nAltri giochi di genere cyperpunk sono:\nMusica.\nIn generi musicali come Industrial, EBM, Aggrotech e Synthwave si possono ritrovare tematiche o atmosfere cyberpunk; alcuni degli esponenti principali sono Clock Dva, Front Line Assembly, Velvet Acid Christ, Front 242, Haujobb e molti altri."}
{"id": "870", "revid": "34392", "url": "https://it.wikipedia.org/wiki?curid=870", "title": "Cascading Style Sheets", "text": ""}
{"id": "871", "revid": "125227726", "url": "https://it.wikipedia.org/wiki?curid=871", "title": "Corno del Renon", "text": "Il Corno del Renon (\"Rittner Horn\" in tedesco), \u00e8 una montagna delle Alpi alta 2.261 Si trova in Italia sulle Alpi Sarentine, al limite settentrionale dell'altipiano del Renon e al limite meridionale dell'Alpe di Villandro.\nToponimo.\nIl nome della montagna \u00e8 attestato nel 1770 come \"H\u00f6rner Berg\", nel 1778 come \"Horn\"e nel 1840 come \"Rittener Horn\"; \"Horn\" (\"corno\" o \"picco\") \u00e8 un etimo alla base di molti nomi di montagna. Le due malghe pi\u00f9 importanti della montagna si chiamano \"Oberhorn\" e\" Unterhorn\". Il nome italiano viene introdotto solamente con il Prontuario dei nomi locali dell'Alto Adige.\nCaratteristiche.\n\u00c8 considerato uno dei punti pi\u00f9 panoramici dell'Alto Adige, con una vista a 360\u00b0. Verso oriente si ha un'ottima vista sull'Alpe di Siusi, Catinaccio, Sciliar, Odle, Latemar e Sass de Putia. Si pu\u00f2 vedere pure il ghiacciaio della Marmolada e nelle giornate con poca foschia (soprattutto in autunno) si pu\u00f2 vedere il Gro\u00dfglockner (3.797 ) in Austria.\nVerso nord si vedono i ghiacciai che dividono l'Italia dall'Austria come ad esempio a nordest il Gran Pilastro (3.510 ) e a nordovest l'Altissima (3.840 ). Ad occidente si vede anzitutto la Catena della Mendola e sullo sfondo i ghiacciai situati nel Parco Nazionale dello Stelvio o, a sudovest, del Gruppo delle Dolomiti di Brenta.\nProprio sulla cima (che \u00e8 pianeggiante) si trova un rifugio, il \"Rittner-Horn-Haus\", costruito nel 1893 e attualmente gestito dal Club Alpino Italiano (CAI). Sempre sulla cima vi \u00e8 la stazione di monte di una seggiovia e vi parte una pista da sci che arriva alla \"Unterhornhaus\", altro rifugio in zona. Gi\u00e0 nel anni 1920, molto prima della costruzione degli impianti sciistici, vi era lo \"Skirennen Rittnerhorn-Oberbozen\", organizzato dall'allora \"Skiclub Oberbozen\", il club sciistico di Soprabolzano."}
{"id": "872", "revid": "2225", "url": "https://it.wikipedia.org/wiki?curid=872", "title": "Commercio equo-solidale", "text": ""}
{"id": "876", "revid": "1318658", "url": "https://it.wikipedia.org/wiki?curid=876", "title": "Altromercato", "text": "Altromercato \u00e8 la prima centrale di importazione del commercio equo e solidale in Italia, e la seconda nel mondo, per dimensioni e fatturato. \nDal 2019 ha assunto la forma giuridica di Impresa Sociale ed \u00e8 formata da 94 soci e 225 Botteghe. Gestisce rapporti con oltre 140 organizzazioni di produttori in 40 paesi, nel Sud e nel Nord del mondo.\nAltromercato Impresa Sociale Soc. Coop. ha la centrale operativa a Verona, mentre la sede legale \u00e8 situata a Bolzano, dove \u00e8 stata fondata nel 1988 come cooperativa CTM Altromercato, da Rudi Dalvai, Antonio Vaccaro e Heini Grandi.\nDal giugno 2020 il Presidente \u00e8 Alessandro Franceschini, nato a Treviso nel 1971 e dal 1993 impegnato attivamente nel panorama del Commercio Equo e Solidale italiano, ricoprendo diversi ruoli. \nAltromercato \u00e8 parte di una rete internazionale che promuove incontro e confronto sui temi del commercio equo e dell\u2019economia sostenibile. Parte del mondo Altromercato \u00e8 Ctm Agrofair, societ\u00e0 specializzata in frutta fresca da commercio equo solidale.\nAttivit\u00e0.\nCommercio Equo e Solidale.\nLa caratteristica principale di Altromercato \u00e8 l'obiettivo di fondare la propria attivit\u00e0 esclusivamente su processi di economia solidale e consumo responsabile. I prodotti provengono principalmente da America Latina, Asia e Africa, dove Altromercato mantiene rapporti commerciali diretti con oltre 140 organizzazioni che aggregano di contadini e artigiani. Altromercato \u00e8 impegnata anche nel sostegno di produttori svantaggiati del nord del mondo mediante la commercializzazione di prodotti con il marchio \"Solidale Italiano Altromercato\" in accordo ai criteri previsti dalle organizzazioni di commercio equo e solidale e definiti da WFTO (\"World Fair Trade Association\") e Equo Garantito, (fino al 2015 AGICES - Assemblea Generale Italiana del Commercio Equo e Solidale). I prodotti Altromercato vengono distribuiti attraverso la rete delle Botteghe Altromercato e presso diverse catene di supermercati, negozi di alimentazione naturale, circoli, bar e mense scolastiche.\nFinanza solidale e cooperazione per l'autosviluppo.\nParallelamente all'attivit\u00e0 commerciale in senso stretto, Altromercato si occupa in una serie di attivit\u00e0 correlate, anche di turismo responsabile presso i produttori Altromercato, inclusa la partecipazione a progetti di cooperazione internazionale, attivit\u00e0 di microcredito, campagne di informazione e denuncia sui problemi delle realt\u00e0 dei paesi del terzo mondo, partecipazione a iniziative nazionali e internazionali (\"forum\" sociali, congressi del WTO) e cos\u00ec via.\nLe reti nazionali e internazionali del Commercio Equo e Solidale.\nAltromercato fa parte di reti nazionali e internazionali di Commercio Equo e Solidale. \n\u00c8 associato a: \nEQUO GARANTITO (Assemblea Generale Italiana del Commercio Equo e Solidale\u00a0\u2013 fino al 2015 AGICES). Associazione di categoria delle organizzazioni di Commercio Equo e Solidale italiane, che offre alle proprie organizzazioni un Sistema di Garanzia certificato per garantire il rispetto dei valori del Commercio Equo e Solidale. \nWFTO\u00a0 (World Fair Trade Organization) \u00c8 l\u2019autorit\u00e0 internazionale nell\u2019ambito del Commercio Equo e Solidale ed \u00e8 nata con lo scopo di tutelare e diffondere i criteri e le pratiche del Commercio Equo e Solidale e di verificarne l\u2019applicazione da parte dei propri Soci. Per essere membri di questa organizzazione \u00e8 necessario assumere un impegno al 100% nel campo del Commercio Equo e Solidale. Tra i suoi compiti, il monitoraggio del rispetto dei 10 principi WFTO da parte dei suoi membri.\nEFTA (European Fair Trade Association) Associazione costituita da 11 importatori europei di Commercio Equo e Solidale di 9 paesi (Austria, Belgio, Francia, Germania, Italia, Olanda, Spagna, Svizzera, Regno Unito). Svolge attivit\u00e0 di supporto ai suoi membri, identifica e sviluppa delle connessioni fra progetti diversi e organizza seminari formativi. Tra i suoi obiettivi anche quello di sensibilizzare le istituzioni europee sulle economie sostenibili.\nLa storia.\nLa nascita.\nAltromercato nasce nel 1988 dall\u2019intuizione di tre giovani studenti universitari\u00a0\u2013 Rudi Dalvai, Heini Grandi e Antonio Vaccaro - che hanno deciso di sostenere il progetto di UCIRI, un\u2019organizzazione di contadini che produceva caff\u00e8 biologico nelle zone montagnose del Messico, organizzazione che vede tra i suoi fondatori, nel 1981, Frans van der Hoff.\nGi\u00e0 allora i contadini avevano deciso di organizzarsi per contrapporsi ai \u201ccoyotes\u201d (intermediari) che con la violenza e la speculazione obbligavano a vendere loro il caff\u00e8 a prezzi troppo bassi per poter avere una vita dignitosa.\nDa quel momento il Commercio Equo e Solidale \u00e8 sempre stato vicino ai deboli offrendo loro alternative concrete attraverso l\u2019attuazione di progetti per lo sviluppo economico, sociale e ambientale del territorio. \nLa fine degli anni 80 e la fondazione della cooperativa Ctm Altromercato.\nNel 1987 nasce una societ\u00e0 a nome collettivo fondata da Rudi Dalvai, Heini Grandi e Antonio Vaccaro.\nNel 1988 la societ\u00e0 viene trasformata in cooperativa con l\u2019acronimo di Ctm (Cooperativa Terzo Mondo), formata da 9 soci (3 lavoratori e 6 Botteghe), occupandosi di importazioni dirette e di sviluppo del commercio Equo e Solidale sul territorio in cui operano.\nNel 1988 Ctm diventa socio di EFTA (European Fair Trade Association).\nNel 1989: Ctm \u00e8 co-fondatore di IFAT (attualmente WFTO) e fonda CTM Mag.\nNegli anni \u201890 la cooperativa cresce arrivando ad includere 50 soci. \nGli anni 90 dall\u2019apertura alla Grande Distribuzione al Consorzio.\nNel 1997 la distribuzione dei prodotti si apre a nuovi canali quali la Grande Distribuzione, negozi biologici, alimentari, ecc.\nIl 28 giugno 1998 Ctm da cooperativa si trasforma in Consorzio di Botteghe del Mondo garantendo maggiore partecipazione alle Botteghe, una crescita dei servizi per lo sviluppo qualitativo dei soci.\nI primi 10 anni del 2000.\nTra la fine degli anni 90 e inizio del 2000 Il Consorzio vede un incremento massiccio sia del fatturato che dei soci, che diventano 150. Aumentano anche le collaborazioni con i produttori: 150 organizzazioni.\nNel 2004: Viene fondata Ctm Agrofair, una joint-venture tra il Consorzio Altromercato e l\u2019Olandese Agrofair Europe, che si occupa del comparto della frutta fresca.\nNel 2008 il Consorzio festeggia i suoi primi 20 anni.\nDal 2010 ad oggi.\nNel 2010 nasce Solidale Italiano Altromercato, un progetto, poi diventato una linea di prodotti, con l\u2019obiettivo di valorizzare i prodotti realizzati in Italia da produttori, cooperative sociali, organizzazioni e consorzi attivi in aree problematiche, nel rispetto dei valori e dei principi del Commercio Equo e Solidale.\nNel 2011 Manduvir\u00e0 Ltd. (Paraguay) \u00e8 il primo produttore del Commercio Equo e Solidale a diventare Socio del Consorzio e, sempre nello stesso anno, Rudi Dalvai, uno dei fondatori del Consorzio Altromercato \u00e8 stato eletto Presidente di WFTO.\nNel 2013 nasce la prima edizione dell\u2019Osservatorio Altromercato del Vivere Responsabile, replicata anche nel 2014.\nNel 2015 Altromercato \u00e8 tra i protagonisti alla settimana mondiale del Commercio Equo e Solidale a Milano, in concomitanza con EXPO 2015, portando il suo Oltrexpo nell\u2019ambito della Milano Fair City.\nNel 2017 prende vita la prima edizione di Altromercato Campus, presso l\u2019Universit\u00e0 degli Studi di Verona, arrivato nel 2019 alla sua terza edizione. Nell\u2019edizione 2018 il moderatore dell\u2019evento principale della manifestazione \u00e8 stato il giornalista e conduttore televisivo Riccardo Iacona. Nell\u2019edizione 2019 l\u2019evento principale della manifestazione \u00e8 stato moderato dal conduttore radiofonico Filippo Solibello.\nNel 2018 Altromercato celebra i suoi primi 30 anni di attivit\u00e0.\nNel 2019 ha assunto la forma giuridica di Impresa Sociale. \nDal giugno 2020 Alessandro Franceschini \u00e8 il Presidente di Altromercato. "}
{"id": "877", "revid": "88812", "url": "https://it.wikipedia.org/wiki?curid=877", "title": "Commercio alternativo", "text": "Il commercio alternativo \u00e8 un genere di commercio che \u2013 similarmente al commercio equo-solidale \u2013 tende a sviluppare nuove tecniche di mercato svincolate dalle rigide logiche di mercato, in ossequio ad una etica degli scambi di beni e valori che rifugga dal controllo del mercato stesso da parte di pochi gruppi di potere.\nA differenza del commercio equo e solidale, che si occupa dello sviluppo di rapporti commerciali eticamente corretti con Paesi del sud del mondo, rientrano nel commercio alternativo tutti gli scambi basati sui medesimi principi di eticit\u00e0 e di consumo critico, effettuati anche localmente."}
{"id": "879", "revid": "287204", "url": "https://it.wikipedia.org/wiki?curid=879", "title": "GEPA", "text": "La GEPA \u00e8 la principale centrale di importazione, per la Germania, del commercio equo-solidale.\nL'organizzazione, fondata il 14 maggio 1975, ha sede a Wuppertal. \u00c8 membro dell'IFAT, la federazione internazionale del commercio alternativo, e dell'EFTA, l'associazione europea per il commercio equo (dove \u00e8 il referente per i prodotti di origine biologica).\nLe principali categorie merceologiche trattate da gepa sono i generi alimentari, artigianato, e prodotti tessili.\nI produttori da cui si rifornisce si trovano in America Latina, Asia e Africa. Si tratta principalmente di cooperative o altri gruppi organizzati di contadini e artigiani.\nNel 2005 GEPA ha fatturato 45,3 milioni di euro."}
{"id": "880", "revid": "1935417", "url": "https://it.wikipedia.org/wiki?curid=880", "title": "Solidar'Monde", "text": "Solidar'Monde \u00e8 la principale centrale di importazione, per la Francia, del commercio equo-solidale. Fu creata nel 1984 dall'\"Associazione di Botteghe del Mondo\" Artisans du Monde. Proprio in quanto frutto di un sforzo di cooperazione che ha coinvolto gran parte delle realt\u00e0 commerciali operanti nel settore, Solidar'Monde accentra il 75% delle importazioni del commercio equo-solidale in Francia, e vanta fatturati ben al di sopra della media delle centrali di importazione analoghe europee. A differenza della maggior parte di tali realt\u00e0, tuttavia, non dispone di un proprio canale di vendita; i suoi prodotti vengono infatti diffusi dall'organizzazione Artisans du Monde, sia attraverso le oltre 134 botteghe sul territorio francese (dato del 2002) sia attraverso la rete con altre organizzazioni di commercio equo-solidale europee."}
{"id": "881", "revid": "104265", "url": "https://it.wikipedia.org/wiki?curid=881", "title": "Claro Fair Trade", "text": "Claro Fair Trade AG \u00e8 la principale centrale di importazione, per la Svizzera, di prodotti del commercio equo-solidale. Nata nel 1997 dalla fusione di OS3 (\"Organisation Switzerland-3rd World\") con alcune associazioni locali di negozi etnici, la cooperativa Claro ha sede a Orpund, nel Canton Berna. Come Altromercato in Italia, ha anche un franchising di negozi, diffusi in tutta la Svizzera tedesca. \u00c8 specializzata nell'importazione di dolciumi e cioccolato; la sua linea di prodotti di cioccolato \"Mascao\" viene diffusa in tutta Europa nella rete del commercio equo-solidale."}
{"id": "882", "revid": "120992289", "url": "https://it.wikipedia.org/wiki?curid=882", "title": "Alternativa 3", "text": "Alternativa 3 (o Alternativa3) \u00e8 una delle principali centrali di importazione, per la Spagna, del commercio equo-solidale.\nL'organizzazione, attiva dal 1992, ha sede a Terrassa, vicino a Barcellona. Membro dell'IFAT, la federazione internazionale del commercio alternativo, \u00e8 stata tra i fondatori di NEWS!, la rete europea delle botteghe del mondo.\nLe principali categorie merceologiche trattate da Alternativa 3 sono i generi alimentari, artigianato, prodotti tessili per abbigliamento e arredamento, strumenti musicali e dischi, bigiotteria, giocattoli e articoli da cartoleria.\nI produttori da cui si rifornisce si trovano in America Latina, nel Sud-Est asiatico e in Africa. Si tratta principalmente di cooperative o altri gruppi organizzati di contadini e artigiani."}
{"id": "883", "revid": "767487", "url": "https://it.wikipedia.org/wiki?curid=883", "title": "I.D.E.A.S.", "text": "I.D.E.A.S. Iniciativas de Econom\u00eda Alternativa y Solidaria S.C.A. \u00e8 una delle principali centrali di importazione, per la Spagna, del commercio equo-solidale.\nL'organizzazione ha sede a Cordova, con una filiale a Madrid. \u00c8 membro della European Fair Trade Association (EFTA), l'associazione europea del commercio equo-solidale, e di NEWS!, la rete europea delle botteghe del mondo.\nLe principali categorie merceologiche trattate da I.D.E.A.S. sono i generi alimentari e l'artigianato, abbigliamento, soprammobili in legno e ceramica, tessuti, strumenti musicali, bigiotteria, giocattoli e articoli da cartoleria.\nI produttori da cui si rifornisce si trovano in America Latina, in Africa e soprattutto in Asia. I partner asiatici con cui I.D.E.A.S collabora si trovano in Bangladesh, Filippine, India, Indonesia, Pakistan, Nepal e Sri Lanka. Si tratta di cooperative o altri gruppi organizzati di artigiani, ma anche di comunit\u00e0 per il recupero di tossicodipendenti."}
{"id": "884", "revid": "767487", "url": "https://it.wikipedia.org/wiki?curid=884", "title": "Importatori del commercio equo-solidale", "text": "Nell'ambito del commercio equo-solidale, i cosiddetti importatori si distinguono dalle abituali imprese di import-export in quanto devono valutare, oltre all'opportunit\u00e0 economica, anche il rispetto dei criteri stabiliti del commercio equo-solidale nella produzione delle merci che commerciano.\nTra gli importatori si possono distinguere grosso modo tre categorie:\nLe prime due categorie hanno in comune il fatto che non hanno tra i propri obiettivi la massimizzazione del profitto, ma la massimizzazione dell'impatto (positivo) sulle persone, comunit\u00e0 o popolazioni produttrici. \nSi distinguono soprattutto per il volume d'affari e per il fatto che i progetti di commercio su larga scala spesso partono da rapporti personali, o comunque diretti, gi\u00e0 instaurati tra produttori e consumatori finali.\nLe imprese qui indicate come \"normali\" sono imprese libere dal vincolo del commercio equo-solidale, ma che per propria storia o semplicemente per opportunit\u00e0 economica decidono di introdurre nel proprio assortimento anche prodotti \"equi\". Tendenzialmente non seguono direttamente i progetti dei produttori, ma lasciano che siano organizzazioni esterne a certificare l\"'equit\u00e0\" del rapporto commerciale e del comportamento dei produttori (vedasi /Transfair e Max Havelaar).\nTra questi importatori ci sono aziende note come le Coop e, in Svizzera, la Migros.\nLe centrali di importazione.\nLe cosiddette \"centrali di importazione\" sono il risultato della crescita dei punti vendita (vedasi Bottega del Mondo) che ha determinato la convenienza nel creare un passaggio intermedio tra l'importazione dei prodotti e la vendita al dettaglio. Anche in questo passaggio gli intermediari non operano puntando alla massimizzazione del profitto. Anche se nel loro statuto o ragione sociale non \u00e8 sempre formalmente vietato distribuire gli utili ai soci, ci\u00f2 di fatto non avviene, essendo spesso i soci legati al volontariato che non vedrebbe di buon occhio una tale pratica.\nQuesto passaggio intermedio non si limita agli aspetti amministrativi e logistici dell'importazione o della distribuzione, ma fin dagli inizi contempla pure l'organizzazione della trasformazione dei prodotti: torrefazione del caff\u00e8, produzione di cioccolata, biscotti, crema di nocciole, t\u00e8 solubile, ecc.\nIn quanto a diretto contatto sia con i produttori che con i dettaglianti (e pertanto vicino ai consumatori), queste centrali predispongono anche il materiale informativo che certifica al consumatore l'origine dei prodotti, dei progetti e, per molti prodotti, della formazione del prezzo (vedasi Prezzo trasparente).\nSpesso valutano direttamente sul posto o in collaborazione con altri importatori se i progetti dai quali derivano i prodotti rispondono ai criteri autoimposti del commercio equo-solidale.\nI progetti vengono a volte iniziati direttamente da queste centrali sentiti gli operatori legati all'aiuto ai paesi sottosviluppati o in via di sviluppo. Altre volte riprendono progetti gi\u00e0 avviati da altri.\nEssendo il \"prefinanziamento\" una caratteristica fondamentale del commercio equo, le centrali creano di fatto dei circuiti finanziari alternativi (vedasi finanza etica), basandosi sul \"risparmio sociale\". Da questa esperienza in Italia sono nate prima le finanza etica/MAG e poi esperienze come la Banca Etica."}
{"id": "885", "revid": "177744", "url": "https://it.wikipedia.org/wiki?curid=885", "title": "Prezzo trasparente", "text": "Il prezzo trasparente \u00e8 un \"cavallo di battaglia\" del commercio equo-solidale, che intende dimostrare come questa particolare pratica commerciale possa ripercuotersi sul prezzo finale pagato dal consumatore.\nCaratteristiche.\nSolitamente si cerca di distinguere le seguenti componenti:\nIn questo modo si cerca da un lato di giustificare il prezzo solitamente pi\u00f9 elevato dei prodotti \"normali\" e dall'altro si mette in evidenza il fatto che aumentare il prezzo pagato direttamente ai produttori non incide se non in misura marginale sul prezzo pagato dal consumatore.\nHa come obiettivo pure quello di sensibilizzare il consumatore\nalle diverse componenti presenti nel commercio internazionale\nin parte imposte dagli stessi paesi consumatori\nper proteggere il proprio mercato (tipicamente i dazi)\na scapito delle economie svantaggiate.\nQualche esempio.\nFonte per gli esempi che seguono sono: Altromercato e Commercio alternativo. Gli esempio sono realistici ma non corrispondono a nessun caso reale.\nCaff\u00e8.\nQuesto vuol dire che:\nZucchero di canna.\nQuesto vuol dire che:"}
{"id": "886", "revid": "125884040", "url": "https://it.wikipedia.org/wiki?curid=886", "title": "Codice di avviamento postale", "text": "Il codice di avviamento postale italiano (acronimo CAP) \u00e8 un codice postale utilizzato dalle societ\u00e0 operanti nel campo dei servizi postali per distinguere e designare il luogo fisico di destinazione della corrispondenza. \u00c8 stato introdotto in Italia nel 1967, e attivato ufficialmente il 1\u00ba luglio. Si tratta di un codice numerico.\nStruttura.\nIl CAP \u00e8 formato da cinque cifre.\nIn origine, al momento della definizione dei codici, furono create aree territoriali, dette regioni postali, comprendenti province contigue, indipendentemente dall'appartenenza regionale (le regioni ordinarie, all'epoca, non erano state ancora amministrativamente istituite), e a ciascuna di esse fu attribuito un codice iniziale da 0 a 9:\nAll'interno di queste aree \u00e8 stato assegnato un codice da x0xxx a x9xxx a ciascuna provincia. Ai capoluoghi di provincia \u00e8 stato attribuito il codice xx100, agli altri centri i codici da xx01x a xx09x. La quarta cifra del codice \u00e8 definita come stradario e in teoria facilita l'instradamento della corrispondenza a partire dai centri di smistamento comprensoriali (CMP).\nSin dall'inizio, comunque, sono state previste eccezioni: alla citt\u00e0 di Gorizia \u00e8 stato attribuito il CAP 34170, e ha perci\u00f2 lo stesso \"codice provinciale\" (34xxx) di Trieste (34100). Di conseguenza, alle localit\u00e0 della provincia di Gorizia \u00e8 stato attribuito il campo di codici da 3407x a 3409x; alle localit\u00e0 della provincia di Trieste quello da 3401x a 3406x.\nIn modo simile si \u00e8 proceduto con l'istituenda provincia di Pordenone (rimasta parte della provincia di Udine fino al 1968) al cui capoluogo venne attribuito il codice 33170 in coabitazione di codice con Udine (33100), mentre i comuni della relativa provincia sono indistinguibili (codici da 3307x a 3309x).\nNelle province istituite negli anni settanta il CAP del capoluogo \u00e8 stato pertanto costituito dal codice provinciale d'origine seguito da xx170 (Isernia 86170, Oristano 09170), mentre il rimanente territorio mantiene il codice della provincia originaria differenziandosi unicamente per il campo di codici da xx07x a xx09x. Questa situazione provvisoria costituisce ancor oggi un'anomalia.\nDal 1997, per tener conto delle otto nuove province istituite nel 1992 (Biella, Verbano-Cusio-Ossola, Lecco, Lodi, Rimini, Prato, Crotone, Vibo Valentia), e per le altre tre nuove province istituite nel 2004 (Barletta-Andria-Trani, Fermo, Monza e Brianza) le regole sono in parte cambiate. Solo alle province di Prato e di Barletta-Andria-Trani \u00e8 stato assegnato un codice inutilizzato, rispettivamente il 59xxx e il 76xxx, secondo le regole preesistenti. Per tutte le altre province: le prime due cifre non indicano pi\u00f9 necessariamente una sola provincia, e per capire se si tratta di una localit\u00e0 capoluogo \u00e8 necessario verificare se la terza cifra \u00e8 dispari (xx1xx per le province preesistenti e a partire da xx9xx per le nuove province). Le localit\u00e0 non capoluogo hanno un numero pari, minore di quello identificativo del capoluogo (quindi xx0xx per le province preesistenti e a partire da xx8xx per le nuove).\nLo stesso CAP pu\u00f2 corrispondere a pi\u00f9 localit\u00e0, anche tra loro non confinanti, ma per le nuove province si \u00e8 adottato il principio dell'attribuzione univoca dei codici alle : un'agenzia di recapito pu\u00f2 avere pi\u00f9 codici, ma allo stesso codice non devono corrispondere pi\u00f9 agenzie.\nI comuni pi\u00f9 grandi (per es. Roma, Napoli, Torino, Milano) possono avere pi\u00f9 CAP, che identificano caseggiati, quartieri, aree cittadine. Ci\u00f2 \u00e8 previsto anche per Verbania, in virt\u00f9 del fatto che prima della sua elevazione a capoluogo di provincia era divisa in sei differenti localit\u00e0 postali, corrispondenti alle localit\u00e0 di cui \u00e8 costituito questo comune: Antoliva, Fondotoce, Intra, Pallanza, Suna e Trobaso, per un totale di quattro agenzie di recapito (Fondotoce, Intra, Pallanza e Trobaso). Infatti nelle edizioni del volume CAP precedenti al 1997 la dizione \"Verbania\" non era proprio censita.\nPer questi comuni esisteva anche un CAP generico le cui ultime due cifre erano 00 (ad esempio il CAP generico di Roma era 00100, quello di Milano 20100); veniva usato in genere per gli uffici centrali locali e per l'inoltro di corrispondenza a grandi utenze (ministeri, grandi industrie, ecc). \u00c8 stato tuttavia abolito con l'ultima riforma, a decorrere dal 20 settembre 2006.\nLe citt\u00e0 italiane con il CAP legato allo stradario sono 41:\nRiforma del CAP.\nIn seguito alla istituzione dei codici di avviamento postale nel 1941 in Germania, il ministro delle poste e delle telecomunicazioni Tommaso Siciliani (1943-1944) fece approvare una legge che tent\u00f2 di imporre un primo uso dei codici di avviamento postale per i primi 5 pi\u00f9 grandi capoluoghi di provincia (Milano, Napoli, Bologna, Torino e Roma), uso che rimase trascurato per ignoranza o non conoscenza, e che per trascuratezza veniva spesso omesso o sostituito di volta in volta nella corrispondenza generica con il solo riferimento alla stazione centrale della citt\u00e0 a cui la posta veniva spedita.\nDalla fine degli anni '50 e per tutti i primi anni '60 si lavor\u00f2 per porre un punto sulla regolamentazione dei codici di avviamento postale introducendoli obbligatoriamente (definitivamente nel 1967, dopo la Gran Bretagna nel 1959 e gli Stati Uniti nel 1963) come uno strumento per facilitare l'arrivo al luogo di destinazione della corrispondenza, e venne cos\u00ec esteso a tutto il territorio nazionale.\nI codici di avviamento postale sono stati riformati nel settembre 2006 e la riforma \u00e8 entrata in vigore il 20 settembre 2006. Il cambiamento ha principalmente riguardato:\nIn base ai principi ispiratori della riforma, il 27 marzo 2009, \u00e8 entrata in vigore un'ulteriore modifica che introduce, tra l'altro, il codice di zona per le citt\u00e0 di Alessandria (151xx), Piacenza (291xx), Trento (381xx), Modena (411xx), Reggio Emilia (421xx), Parma (431xx), Ferrara (441xx), Forl\u00ec (471xx), Cesena (475xx), Rimini (479xx), Ravenna (481xx), Pesaro (611xx), Foggia (711xx), Taranto (741xx).\nNel 2010, oltre ad ulteriori aggiornamenti minori, sono stati riattribuiti i CAP per le nuove province di istituzione statale (Monza e Brianza, Fermo e Barletta-Andria-Trani) e ai comuni delle Marche passati alla provincia di Rimini. In particolare \u00e8 stata attribuita la numerazione 208xx ai comuni della provincia di Monza e della Brianza (20900 al capoluogo Monza), 638xx ai comuni della provincia di Fermo (63900 al capoluogo Fermo) ed \u00e8 stato attribuito l'inutilizzato 760xx ai comuni della provincia di Barletta-Andria-Trani (per i capoluoghi rispettivamente 76121 a Barletta, 76123 ad Andria e 76125 a Trani).\nPer ottimizzare l\u2019organizzazione del recapito e di conseguenza migliorare la qualit\u00e0 del servizio, nel 2017, a seguito dell'istituzione della provincia del Sud Sardegna e dell\u2019istituzione di nuovi comuni, sono state attribuiti nuovi CAP sull\u2019intero territorio nazionale.\nElenco dei codici postali in Italia.\nDi seguito una tabella contenente i CAP delle 14 citt\u00e0 metropolitane e delle 93 province italiane (inclusa la Valle d'Aosta), della Repubblica di San Marino e della Citt\u00e0 del Vaticano (che fanno parte del sistema postale italiano). La tabella \u00e8 aggiornata alla revisione dei CAP del 2020 ed \u00e8 ordinata per numero di codice postale.\nSi noti che, nonostante il numero delle province italiane sia oggi superiore a 100 (sono compresi i liberi consorzi siciliani), non tutti i codici numerici sono stati utilizzati o attribuiti. In particolare sono tuttora inutilizzati il 49xxx, il 68xxx, il 69xxx, il 77xxx, il 78xxx, il 79xxx e il 99xxx. Dei codici gi\u00e0 utilizzati, il 59xxx \u00e8 stato negli anni novanta attribuito alla provincia di Prato e il 76xxx nel 2010 alla provincia di Barletta-Andria-Trani.\nLocalit\u00e0 e siti italiani con altri codici postali.\nCodici postali svizzeri.\nDue localit\u00e0 italiane sede di uffici postali della Posta Svizzera posseggono oltre al CAP italiano anche il codice NPA elvetico:\nCodici postali militari britannici.\nLe sedi e organizzazioni militari del Regno Unito in Italia dispongono, oltre che del CAP geografico italiano, anche di un codice postale dedicato dal servizio postale militare britannico, denominato \"British Field Post Office\" (BFPO):\nCodice postale all'estero.\nIn altri stati esistono codici postali:"}
{"id": "887", "revid": "124752168", "url": "https://it.wikipedia.org/wiki?curid=887", "title": "Cigno (disambigua)", "text": ""}
{"id": "888", "revid": "125226291", "url": "https://it.wikipedia.org/wiki?curid=888", "title": "Cygnus cygnus", "text": "Il cigno selvatico (Cygnus cygnus ), pi\u00f9 raramente noto come \"cigno canoro\" o \"cigno musico\", \u00e8 un uccello appartenente alla famiglia Anatidae. In inglese \u00e8 comunemente chiamato \"Whooper Swan\", mentre in tempi passati veniva chiamato \"Elk\".\nSpesso in Italia viene erroneamente identificato quale \"cigno selvatico\" qualsiasi esemplare di cigno allo stato libero, mentre il pi\u00f9 delle volte si tratta di cigni di specie diversa, generalmente esemplari di cigno reale (\"Cygnus olor\"), che \u00e8 la specie di cigno pi\u00f9 diffusa in Italia.\nDescrizione.\nIl cigno selvatico ha il becco giallo con la punta nera, gli adulti hanno il piumaggio completamente bianco, e corte zampe palmate di colore scuro.\nAnalogamente agli altri cigni, i piccoli (fino alla fine del loro primo inverno) hanno invece un piumaggio grigio e il loro becco \u00e8 rosa l\u00e0 dove diventer\u00e0 nero, e biancastro dove diventer\u00e0 giallo.\nDimensioni:\nSi distingue facilmente dal Cigno Reale dall'assenza del \"bernoccolo\" sopra il becco, poi rispetto al cigno reale il suo battito di ali durante il volo \u00e8 molto pi\u00f9 silenzioso, ha il becco giallo e nero anzich\u00e9 arancio-rosso e nero, e tiene il collo pi\u00f9 dritto.\nLa colorazione del becco \u00e8 molto simile a quella del Cigno Minore euroasiatico (\"Cygnus columbianus bewikii\"), nel quale la parte di nero \u00e8 per\u00f2 maggiormente estesa (vedi immagine comparativa a lato); tale somiglianza pu\u00f2 trarre in inganno osservando un singolo esemplare di cigno, ma quando un Cigno Selvatico e un Cigno Minore Bewick's sono visibili contemporaneamente, appare evidente sia la maggior dimensione del Cigno Selvatico, sia la diversa colorazione del becco.\nBiologia.\nComportamento.\nIl cigno selvatico si distingue dal reale soprattutto perch\u00e9 non solleva mai il folto piumaggio delle ali mentre scivola silenzioso sull'acqua, nella plastica e classica \"posa da cigno\": infatti, porta le ali sempre abbassate come le anatre selvatiche e ci\u00f2 lo rende meno imponente del reale, nonostante abbia le stesse dimensioni.\nAlimentazione.\nSi vedano le informazioni al riguardo per il genere Cygnus e per le varie altre specie di Cigno che ne sono parte.\nRiproduzione.\nLe uova solitamente sono circa 4-6 per covata e misurano 11,2 x 7,0\u00a0cm.\nDistribuzione e habitat.\nCome tutti i cigni, \u00e8 un uccello acquatico migratore; nidifica in Nord-Europa soprattutto in Scandinavia e nella tundra e sverna sulle coste del Mar Nero, Mar Caspio, Mare del Nord e in minor misura sulle coste orientali dell'Adriatico. \u00c8 un uccello di climi freddi (dalla Siberia all'Islanda). Molto frequente in Finlandia, preferisce le acque costiere salmastre ed \u00e8 molto rumoroso: quando \u00e8 eccitato, emette un curioso suono simile ad un colpo di tosse. In Italia giunge solo sporadicamente.\nConservazione.\nRisente della distruzione del suo ambiente naturale.\nRapporti con l'uomo.\nViene talvolta tenuto in cattivit\u00e0 come animale ornamentale. In Finlandia - dove viene chiamato \"Laulujoutsen\" - \u00e8 considerato emblema nazionale (\"Finland's national bird\" ), ed \u00e8 rappresentato sulla faccia nazionale delle monete da 1 euro."}
{"id": "889", "revid": "1632387", "url": "https://it.wikipedia.org/wiki?curid=889", "title": "Niccol\u00f2 Copernico", "text": "Bench\u00e9 non fosse stato il primo a formulare tale teoria, fu lo scienziato che pi\u00f9 rigorosamente riusc\u00ec a dimostrarla tramite procedimenti matematici. Copernico fu anche ecclesiastico, giurista, governatore e medico.\nBiografia.\nNiccol\u00f2 Copernico nacque a Toru\u0144, nella Prussia reale il 19 febbraio del 1473. Il padre, Niklas Koppernigk (Miko\u0142aj Kopernik in polacco), era un mercante polacco di lingua tedesca, nato e cresciuto a Cracovia da una famiglia originaria di \"Koperniki\" un villaggio nel distretto di Nysa (in Slesia), mentre la madre, Barbara Watzenrode, era una nobildonna di ascendenza tedesca, nata e cresciuta a Thorn da un illustre casato originario di Schweidnitz (\u015awidnica). Copernico era madrelingua tedesco, conosceva anche il polacco e il latino. Quindi, Copernico era il figlio di una famiglia polacca-tedesca, che viveva in uno stato autonomo che era governato dal re polacco. Tuttavia, non si considerava n\u00e9 un tedesco n\u00e9 un polacco bens\u00ec un prussiano.\nPresto orfano di entrambi i genitori, venne adottato insieme ai fratelli dallo zio materno, Lucas Watzenrode, che nel 1489 venne nominato vescovo della Varmia (regione chiamata in tedesco Ermland e perci\u00f2 in italiano anche Ermia). Nel 1491 Copernico entr\u00f2 all'Universit\u00e0 di Cracovia, dove conobbe il matematico Jacob K\u00f6bel, con cui mantenne i rapporti anche negli anni successivi, come riportato dal suo biografo, Simon Starowolski, nel 1627. Di questo periodo, e del suo approccio all'astronomia, ci restano alcune sue entusiastiche descrizioni in testi oggi raccolti nella biblioteca di Uppsala. Dopo quattro anni e un breve soggiorno a Toru\u0144, venne in Italia, dove studi\u00f2 diritto presso l'Universit\u00e0 di Bologna ed ebbe come maestro anche il noto umanista Urceo Codro.\nA Bologna incontr\u00f2 Domenico Maria Novara, gi\u00e0 celebre astronomo, che ne fece il suo allievo e uno dei suoi pi\u00f9 stretti collaboratori. Con il suo maestro, mentre studiava diritto civile a Ferrara, Copernico fece le prime osservazioni astronomiche nel 1497. Nello stesso anno, lo zio fu nominato vescovo di Ermia e Copernico canonico, cio\u00e8 appartenente alla Congregazione riformata dei Canonici Agostiniani; il giovane si diresse a Roma, dove osserv\u00f2 un'eclissi e dove tenne lezioni di astronomia o di matematica. Soltanto nel 1501 sarebbe andato a \"prendere servizio\" a Frauenburg (oggi Frombork), ma vi si trattenne per il solo tempo necessario ad ottenere il permesso di tornare in Italia al fine di completare la sua formazione. Studi\u00f2 a Padova (con Fracastoro e Gaurico) e a Ferrara (con Giovanni Bianchini).\nDurante i suoi soggiorni italiani impar\u00f2 il greco, riuscendo cos\u00ec a leggere in lingua originale le opere degli autori classici, in particolare quelle di Tolomeo. Pubblic\u00f2 anche una traduzione in latino delle epistole morali del famoso storico bizantino Teofilatto Simocatta, vissuto al tempo dell'imperatore Eraclio (VII secolo) Nel 1503 si laure\u00f2 in diritto canonico all'Universit\u00e0 degli Studi di Ferrara e si suppone che l\u00ec abbia letto gli scritti di Platone e di Marco Tullio Cicerone circa le opinioni degli antichi sul movimento della Terra. A Ferrara dunque si ipotizza che possa avere avuto la prima illuminazione per lo sviluppo delle sue intuizioni. Dal 1504 cominci\u00f2 infatti a raccogliere le sue osservazioni e le riflessioni che stavano per portarlo a formare la sua teoria.\nLasciata l'Italia, torn\u00f2 a Frauenburg, dove divenne membro del Capitolo di Varmia, interessandosi di riforme del sistema monetario e sviluppando alcuni studi di economia politica che lo portarono a enunciare in anteprima alcuni principi, poi riassunti nella nota Legge di Gresham. Nel 1516 ricevette dal Capitolo l'incarico di amministratore delle terre attorno alla citt\u00e0 di Allenstein (oggi Olsztyn), e in tale veste si interess\u00f2 di questioni di catasto, giustizia e fisco. Nel castello di Olsztyn, dove pass\u00f2 quattro o cinque anni, fece alcune osservazioni importanti e scrisse una parte della sua opera principale \"De Revolutionibus orbium coelestium\". \u00c8 proprio in questo castello che si trova tuttora l'unica traccia visibile della sua attivit\u00e0 scientifica: una tabella che fece alla parete di una loggia che gli serviva per osservare il moto apparente del Sole attorno alla Terra. Copernico fu anche un rappresentante commerciale del Capitolo e un diplomatico per conto dello zio vescovo.\nNel 1514 distribu\u00ec ai suoi amici alcune copie del \"Commentariolus\", breve trattato in cui presentava le sue innovative teorie sulla struttura del cosmo e sul moto dei pianeti, della Luna e del Sole ed esplicitava i sette postulati su cui si fonda la sua teoria eliocentrica. Sin dal suo primo apparire l'opera ebbe immediata notoriet\u00e0 negli ambienti accademici di mezza Europa. Da molte parti del continente gli pervennero infatti pressanti inviti a pubblicare i suoi studi, ma Copernico, non senza ragione, temeva la prevedibile reazione che le sue idee, per certi versi destabilizzanti, avrebbero potuto suscitare. Non mancarono, per\u00f2, pressioni a favore di una pubblicazione del lavoro di Copernico, come testimonia una lettera del cardinale di Capua Niccol\u00f2 Schomberg, che lo sollecit\u00f2 a comunicare la sua scoperta agli studiosi e in particolare domand\u00f2 di poter avere egli stesso una copia di tale lavoro, offrendosi di pagare di persona tutte le relative spese.\nIl lavoro, in realt\u00e0, era ancora in via di completamento ed egli ancora non aveva preso la determinazione di darlo alle stampe quando, nel 1539, Giorgio Gioacchino Retico, nominato pochi anni prima professore a Wittenberg, su sollecitazione di Filippo Melantone, giunse a Frauenburg. Retico stette due anni a contatto con Copernico come suo allievo, e nel 1540 pubblic\u00f2 nel suo testo \"Narratio prima\" l'essenza degli studi che Copernico andava sviluppando.\nNel 1543 Retico pubblic\u00f2 con il nome di Copernico un trattato di trigonometria (poi incluso nel secondo libro del \"De revolutionibus\") e insistette presso quello che ormai era divenuto il suo maestro per la pubblicazione del lavoro. Copernico finalmente vi acconsent\u00ec, anche per effetto delle reazioni, talune favorevoli, altre dubbiose o contrarie, ma in genere tutte di grande interesse, e affid\u00f2 il testo al suo fraterno amico Tiedemann Giese, vescovo di Che\u0142mno, perch\u00e9 lo consegnasse a Retico, che lo avrebbe fatto stampare a Norimberga.\nVuole la leggenda che Copernico morente ne abbia ricevuta la prima copia il giorno in cui sarebbe morto, e taluno scrisse che, avendogliela alcuni amici messa fra le mani, lui incosciente, si sia risvegliato dal coma, abbia guardato il libro e, sorridendo, si sia spento.\nIl lavoro di Copernico apparve con una breve prefazione non firmata, scritta da Andrea Osiander, cui il Retico, partito per Lipsia, aveva chiesto aiuto per portare a termine la pubblicazione.\nIn tale prefazione, Osiander si preoccup\u00f2 (mistificando il pensiero di Copernico) di sottolineare come l'autore intendesse il suo modello come una semplice costruzione matematica, utile ai calcoli, ma non necessariamente corrispondente al vero. Essendo la prefazione anonima, fu per lungo tempo intesa essere stata scritta dallo stesso Copernico.\nGiordano Bruno, uno dei primi difensori e promotori del sistema copernicano, defin\u00ec Osiander un \"asino ignorante e presuntuoso\".\nFu sepolto nella cattedrale di Frauenburg nel 1543, in un punto per secoli non pi\u00f9 identificabile. Nel 2005 archeologi polacchi iniziarono ricerche al di sotto del pavimento della cattedrale, rinvenendo infine una sepoltura. Applicando tecniche di medicina legale, tra cui la comparazione del DNA prelevato dai resti umani con quello rinvenuto in alcuni capelli di Copernico trovati dentro i suoi libri, nel 2008 i ricercatori hanno potuto affermare con sicurezza di aver rinvenuto il corpo dell'astronomo.\nIl 22 maggio 2010, dopo che i suoi resti avevano viaggiato per alcune settimane attraverso la Polonia, Copernico fu solennemente sepolto con onore nella cattedrale di Frombork. Una lapide in granito nero lo identifica come il fondatore della teoria eliocentrica. La lapide reca una rappresentazione del modello copernicano del sistema solare, con un sole d'oro.\nIl sistema eliocentrico copernicano.\nIl nucleo centrale della teoria di Copernico, l'essere il Sole al centro delle orbite degli altri pianeti, e non la Terra, fu pubblicato nel libro \"De revolutionibus orbium coelestium\" (Sulle rivoluzioni delle sfere celesti) l'anno della sua morte. Il libro \u00e8 il punto di partenza di una conversione dottrinale dal sistema geocentrico a quello eliocentrico e contiene gli elementi pi\u00f9 salienti della teoria astronomica dei nostri tempi, compresa la corretta definizione dell'ordine dei pianeti, della rotazione quotidiana della Terra intorno al proprio asse, e della precessione degli equinozi.\nLe teorie di Copernico non erano per\u00f2 senza difetti, o almeno senza punti che in seguito si sarebbero rivelati fallaci, come per esempio l'indicazione di movimenti circolari dei pianeti, anzich\u00e9 ellittici, e la necessit\u00e0 degli eccentrici e epicicli. Diversamente da quanto si diceva a quel tempo, per mantenere un livello di precisione paragonabile a quello del sistema tolemaico, erano necessari a Copernico pi\u00f9 \"cerchi\" di quelli di Tolomeo. Il numero esatto dei \"cerchi\" \u00e8 inizialmente di 34 (nella sua prima esposizione del sistema, contenuta nel \"Commentariolus\"), ma raggiunge la cifra di 48 nel \"De revolutionibus\", secondo i calcoli di Koestler. Invece, il sistema tolemaico non ne utilizzava 80, come affermato da Copernico, bens\u00ec solamente 40, secondo la versione aggiornata del 1453 del sistema tolemaico da parte di Peurbach. Lo storico della scienza Dijksterhuis fornisce altri dati, ritenendo che il sistema copernicano utilizzasse solo cinque \"cerchi\" in meno di quello tolemaico. L'unica differenza sostanziale, pertanto, consisteva esclusivamente nell'assenza degli equanti nella teoria copernicana. Comunque, questi errori rendevano i risultati concreti degli studi, come per esempio le previsioni delle effemeridi, non pi\u00f9 precisi di quanto non fosse gi\u00e0 possibile ottenere col sistema tolemaico.\nL'obiezione pi\u00f9 efficace all'universo copernicano era per\u00f2 il problema delle dimensioni delle stelle. Secondo i modelli geocentrici dell'universo, le stelle si trovano poco oltre i pianeti; in questa situazione le loro dimensioni stimate con un semplice calcolo geometrico non risultavano troppo diverse da quelle del Sole. Con la teoria eliocentrica di Copernico le stelle dovevano essere estremamente lontane e quindi, applicando lo stesso sistema di calcolo, risultavano esageratamente grandi, di dimensioni pari a migliaia di volte quelle del Sole.\nUn critico particolarmente severo fu l'astronomo e alchimista danese Tycho Brahe, che nel 1588 pubblic\u00f2 una versione aggiornata del sistema geocentrico, una sorta di compromesso tra Tolomeo e Copernico: Sole, Luna e stelle orbitavano intorno alla Terra, mentre i pianeti orbitavano intorno al Sole. Questa teoria superava il problema della dimensione delle stelle, rendendole confrontabili con quelle del Sole. Un altro aspetto della teoria di Copernico che lasciava perplesso Tycho Brahe era la mancanza (per la scienza dell'epoca) di una spiegazione fisica dei movimenti terrestri: quale forza poteva far ruotare una pesantissima sfera di roccia, polvere ed acqua, del diametro di migliaia di miglia, intorno al Sole? Per queste apparenti contraddizioni e incertezze (superate solo cento anni dopo con la fisica newtoniana e duecento anni dopo con la scoperta del particolare comportamento della luce quando entra in una pupilla o in un telescopio), molti importanti astronomi per lungo tempo non riconobbero la teoria copernicana. Tuttavia la nuova teoria eliocentrica impression\u00f2 grandi scienziati come Galileo e Keplero, che sul suo modello svilupparono correzioni ed estensioni della teoria. Fu l'osservazione galileiana delle fasi di Venere a fornire il primo riscontro scientifico delle intuizioni copernicane.\nIl sistema copernicano pu\u00f2 sintetizzarsi in sette assunti, cos\u00ec come dal medesimo autore enunciati in un compendio del \"De revolutionibus\" ritrovato e pubblicato nel 1878. Steso tra il 1507 e il 1512, nel \"Nicolai Copernici de hypothesibus motuum coelestium a se constitutis commentariolus\", Copernico present\u00f2 le sette \"petitiones\" (cio\u00e8 i sette postulati della teoria) che dovevano dare vita a una nuova astronomia:\nQueste asserzioni rappresentavano l'esatto opposto di quanto affermava la teoria geocentrica, allora comunemente accettata.\nEsse mettevano quindi in discussione tutto il sistema di pensiero allora prevalente in filosofia e religione.\nCopernico fu molto attento a non assumere atteggiamenti rivoluzionari, n\u00e9 con la sua condotta di vita, n\u00e9 nelle sue opere. Da buon umanista, ricerc\u00f2 nei testi dei filosofi antichi un nuovo metodo di calcolo per risolvere le incertezze degli astronomi. Egli costru\u00ec una nuova cosmologia partendo dagli stessi dati dell'astronomia tolemaica e rimanendo ancorato ad alcune tesi fondamentali dell'aristotelismo: 1) perfetta sfericit\u00e0 e perfetta finitezza dell'Universo; 2) immobilit\u00e0 del Sole data dalla sua natura divina; 3) centralit\u00e0 del Sole dovuta a migliore posizione da cui \"pu\u00f2 illuminare ogni cosa simultaneamente\" (Copernico).\nLa presunta maggiore semplicit\u00e0 e armonia del sistema (argomenti con cui Copernico e il discepolo Giorgio Gioacchino Retico difendevano la visione copernicana) era per\u00f2 pi\u00f9 apparente che reale. Per non contraddire le osservazioni, Copernico fu costretto a non far coincidere il centro dell'Universo con il Sole, ma con il centro dell'orbita terrestre; dovette reintrodurre epicicli ed eccentrici, come Tolomeo; dovette attribuire alla Terra, oltre al moto di rivoluzione attorno al Sole e a quello di rotazione attorno al proprio asse, un terzo moto (\"declinationis motus\"), per rendere conto dell'invariabilit\u00e0 dell'asse terrestre rispetto alla sfera delle stelle fisse.\nBench\u00e9 all'epoca di Copernico il sistema eliocentrico e quello geocentrico fossero sostanzialmente equivalenti in termini di complessit\u00e0 e di capacit\u00e0 predittiva, il grande vantaggio del sistema copernicano fu l'eliminazione di un epiciclo dalle orbite di tutti i pianeti. Nel sistema copernicano, quest'epiciclo \u00e8 dovuto al fatto che le orbite sono osservate dalla Terra, la quale a sua volta gira attorno al Sole. L'osservazione che i pianeti hanno un epiciclo in comune, dovuto all'orbita della Terra, apriva tra l'altro la possibilit\u00e0 di misurare le distanze dei pianeti dal Sole (o, meglio, il loro rapporto con il raggio dell'orbita terrestre) con il metodo della parallasse. Copernico volle anche eliminare l'equante di Tolomeo; poich\u00e9 le orbite sono ellittiche, tuttavia, dovette comunque introdurre degli epicicli. Solo con Keplero questi ultimi non saranno pi\u00f9 necessari.\nCopernico sostituiva Tolomeo e migliorava l'Almagesto sul piano dei calcoli, ricorrendo a una raffinata matematica pitagorica e conservando il presupposto metafisico della perfetta circolarit\u00e0 dei moti celesti.\nOpere.\nDe revolutionibus orbium coelestium (Sulle rivoluzioni dei corpi celesti)"}
{"id": "890", "revid": "1996533", "url": "https://it.wikipedia.org/wiki?curid=890", "title": "Classe", "text": "Classe, dal latino \"classis\", indica in generale una suddivisione, un insieme o un gruppo. Pu\u00f2 riferirsi a:"}
{"id": "895", "revid": "712828", "url": "https://it.wikipedia.org/wiki?curid=895", "title": "Cetacea", "text": "I cetacei (Cetacea , 1762) sono un infraordine di mammiferi euteri, completamente adattatisi alla vita acquatica. Il nome cetaceo deriva dal greco \"\u03ba\u1fc6\u03c4\u03bf\u03c2 (k\u0113tos)\", che significa \"balena\" o \"mostro marino\" e fu introdotto da Aristotele per designare gli animali acquatici dotati di respirazione polmonare.\nPresentano un corpo fusiforme, simile a quello dei pesci, che assicura loro una maggiore idrodinamicit\u00e0. Gli arti anteriori sono modificati in pinne; gli arti posteriori come tali sono assenti; rimangono solo alcune piccole ossa vestigiali, nascoste dentro al corpo, e non collegate alla spina dorsale per l'assenza del bacino. La pinna caudale \u00e8 disposta orizzontalmente e divisa in due lobi. Sono generalmente privi di peli e sono isolati termicamente da uno spesso strato di grasso.\nL'infraordine Cetacea comprende circa 85 specie, quasi tutte marine tranne 5 specie di delfini di acqua dolce. Le specie sono suddivise in due parvordini: Mysticeti ed Odontoceti. Esiste un terzo parvordine, Archaeoceti, cui appartengono solo specie estinte.\nTra i misticeti si trovano gli animali comunemente chiamati balene, i pi\u00f9 grandi conosciuti al mondo: in particolare la balenottera azzurra \u00e8 il pi\u00f9 grande animale oggi presente sulla Terra. Tra gli odontoceti, invece, si trovano delfini e orche, spesso allevati e addestrati nei delfinari.\nLa branca della biologia che si occupa dello studio di questi animali \u00e8 la cetologia.\nEvoluzione e tassonomia.\nLa teoria tradizionale sull'evoluzione dei Cetacei asseriva che derivassero dai Mesonychidae, un gruppo di ungulati carnivori simili a lupi, dotati di zoccoli e affini agli Artiodattili. Questi animali possedevano denti triangolari simili a quelli dei cetacei fossili e per questo motivo gli scienziati hanno creduto per molto tempo che balene e delfini derivassero da loro. Tuttavia una ricerca del 2001 conferma sulla base di dati molecolari che i Cetacei non derivano dai mesonichidi, ma sono fortemente correlati agli artiodattili..\nA partire dai primi anni novanta, analisi molecolari su una grande quantit\u00e0 di proteine e sequenze di DNA hanno indicato che i Cetacei dovessero essere inclusi all'interno dell'ordine degli Artiodattili, essendo molto vicini filogeneticamente agli Hippopotamidae. \u00c8 stato quindi istituito un ordine che riunisce Artiodattili e Cetacei: Cetartiodactyla, nel quale i Cetacei sono inseriti nel sottordine Cetancodontamorpha.\nIl primo antenato dei Cetacei \u00e8 ritenuto essere il \"Pakicetus\", un artiodattilo primitivo vissuto nell'Eocene, circa 35 milioni di anni fa. Questo animale aveva mantenuto alcuni aspetti dei Mesonychidae da cui si era evoluto, come la presenza di denti triangolari che gli Artiodattili moderni hanno perso. L'anello di collegamento tra il Pakicetus e i Cetacei risulta essere la struttura delle ossa dell'orecchio. Inoltre, i denti del \"Pakicetus\" ricordano quelli delle balene fossili.\nL\"Ambulocetus\" \u00e8 stato il primo antenato dei Cetacei a condurre una vita anfibia, possedendo delle zampe pi\u00f9 adatte al nuoto che ai movimenti terrestri. Il primo degli antenati dei Cetacei ad essere completamente acquatico fu invece il \"Basilosaurus\", che visse circa 38 milioni di anni fa. I primi misticeti, i Cetotheriidae, comparvero nel Miocene, mentre i primi odontoceti, i Kentriodontidae fecero la loro comparsa nell'Oligocene.\nI Cetacei viventi sono divisi in due parvordini:\nMorfologia.\nEssendosi evoluti da progenitori terrestri, i Cetacei hanno dovuto sviluppare notevoli adattamenti anatomici e fisiologici per poter condurre una vita completamente acquatica:\nForma del corpo e dimensioni.\nLa forma del corpo dei Cetacei ricorda molto da vicino quella dei pesci. Per convergenza evolutiva, infatti, hanno sviluppato una forma affusolata, idrodinamica, che permette loro di muoversi agevolmente nell'ambiente acquatico riducendo l'attrito con l'acqua. Il corpo dei Misticeti \u00e8 pi\u00f9 tozzo rispetto a quello degli Odontoceti, che sono in grado di nuotare a maggiori velocit\u00e0.\nAll'ordine dei Cetacei appartengono alcuni tra i pi\u00f9 grandi animali mai esistiti sulla Terra. Soprattutto tra i Misticeti, le dimensioni corporee sono ragguardevoli: la balenottera azzurra (\"Balaenoptera musculus\") pu\u00f2 raggiungere i 30 metri di lunghezza ed \u00e8 considerato il pi\u00f9 grande animale mai esistito. Tra gli Odontoceti, \u00e8 il capodoglio (\"Physeter macrocephalus\") che raggiunge le dimensioni maggiori, arrivando a una lunghezza di circa 20 metri nei maschi. Il cetaceo pi\u00f9 piccolo in assoluto \u00e8 invece la focena del golfo di California (\"Phocoena sinus\"), una focena che pu\u00f2 raggiungere la lunghezza di circa . Tra i Misticeti, le dimensioni minori sono quelle di \"Caperea marginata\", che pu\u00f2 raggiungere circa 6 metri.\nLa tabella 1 riassume lunghezza massima e peso raggiunti da alcuni cetacei.\nPelle.\nCome in tutti i Mammiferi, la pelle dei Cetacei \u00e8 formata da epidermide, derma ed ipoderma.\nL'epidermide \u00e8 costituita da un epitelio pavimentoso pluristratificato, \u00e8 pi\u00f9 spessa da 10 a 20 volte di quella dei mammiferi terrestri e il suo strato pi\u00f9 esterno viene rinnovato circa 12 volte al giorno.\nIl derma \u00e8 costituito da tessuto connettivo denso ed \u00e8 privo di follicoli piliferi e ghiandole sebacee.\nL'ipoderma forma il pannicolo adiposo (\"blubber\") ed \u00e8 costituito da tessuto connettivo lasso ricco di adipociti e fibre di collagene. La sua funzione \u00e8 quella di evitare la dispersione del calore e di fungere da sostanza di riserva.\nLa superficie della pelle di diversi odontoceti presenta alcune \"creste cutanee\", spesso visibili anche ad occhio nudo e distribuite lungo tutto il corpo, ad eccezione della testa e in alcune specie della regione ventrale. Non \u00e8 ancora chiaro quale sia il loro ruolo: si pensa che possano essere coinvolte nella ricezione di stimoli tattili, o che abbiano funzione idrodinamica, o entrambe le cose.\nLa pelle della testa e delle pinne pettorali di molte balene e balenottere \u00e8 colonizzata da una serie di parassiti cutanei, soprattutto Cyamidae, conosciuti col nome di \"pidocchi delle balene\", e balani appartenenti ai generi: \"Coronula\", \"Cryptolepas\", \"Conchoderma\", \"Xenobalanus\" e \"Tubicinella\". Mentre i \"pidocchi\" possono interferire con i recettori sensoriali delle balene e nutrirsi della pelle delle stesse, i balani sembrano non procurare agli animali nessun danno.\nPinne.\nPinna dorsale.\nQuasi tutti i cetacei presentano sul dorso una pinna dorsale formata da tessuto connettivo. La sua funzione \u00e8 quella di dare stabilit\u00e0 al nuoto, evitando che l'animale possa capovolgersi durante gli spostamenti laterali veloci. Questa pinna \u00e8 assente negli animali che vivono nelle regioni polari, come narvali \"(Monodon monoceros\"), beluga (\"Delphinapterus leucas\") e balene della Groenlandia (\"Balaena mysticetus\"), che non sarebbero in grado di nuotare agevolmente sotto i ghiacci.\nLa pinna dorsale presenta forme e dimensioni diverse nelle diverse specie di cetacei: pu\u00f2 essere falcata, triangolare o arrotondata. Questa caratteristica \u00e8 utile per l'identificazione delle specie. Inoltre la pinna poich\u00e9 \u00e8 spesso ricoperta da graffi, tagli e cicatrici, \u00e8 utilizzata dai ricercatori per la fotoidentificazione, una tecnica che consente di riconoscere i singoli esemplari di una specie mediante le fotografie di particolari anatomici.\nPinna caudale.\nLa coda dei Cetacei \u00e8 costituita da due lobi di tessuto connettivo, detti \"flukes\", che formano la pinna caudale. A differenza di quella dei pesci, nei Cetacei questa pinna \u00e8 disposta orizzontalmente e si muove dal basso verso l'alto. Questa caratteristica permette di riconoscere a prima vista un cetaceo da un pesce e la sua funzione \u00e8 quella di agire da mezzo di propulsione tramite il suo movimento verticale.\nAnche in questo caso forma e dimensione variano tra le diverse specie e quindi queste caratteristiche possono essere usate per l'identificazione soprattutto delle specie di grandi dimensioni.\nPinne pettorali.\nNei Cetacei, gli arti anteriori si sono modificati per formare delle pinne pettorali. Diversamente dalle pinne dorsali e caudali, le pettorali sono sostenute da ossa omologhe a quelle degli arti anteriori dei mammiferi terrestri, seppur con consistenti modifiche proporzionali (estremo raccorciamento di omero, radio e ulna e, dall'altro lato, enorme sviluppo delle dita con iperfalangia, cio\u00e8 presenza di falangi in soprannumero). La funzione di queste pinne \u00e8 quella di assicurare stabilit\u00e0 al nuoto e permettere gli spostamenti laterali.\nAnche le pettorali variano in forma e dimensione, e l'abilit\u00e0 nel nuoto delle varie specie dipende da questa caratteristica. Le specie che presentano pinne di piccole dimensioni in rapporto alla superficie corporea, come le balenottere azzurre, sono specializzate a nuotare lentamente e in mare aperto, mentre le specie con pinne di maggiori dimensioni sono in grado di nuotare pi\u00f9 velocemente e di manovrare pi\u00f9 agevolmente. Le pinne di maggiori dimensioni sono possedute dalla \"Megaptera novaeangliae\", in cui raggiungono una lunghezza pari a circa un terzo dell'intera lunghezza dell'animale. Le grandi dimensioni di queste pinne aiutano l'animale a compiere delle manovre acrobatiche per la cattura delle prede.\nArti posteriori.\nTutti i Cetacei sono privi degli arti posteriori, di cui rimangono solo delle piccole ossa vestigiali all'interno del corpo che non sono collegate alla colonna vertebrale. Durante lo sviluppo embrionale, per\u00f2, tutti i cetacei presentano degli abbozzi di questi arti, la cui regressione successiva \u00e8 dovuta a cause non ancora conosciute.\nNel 2006 dei pescatori giapponesi hanno catturato un tursiope (\"Tursiops truncatus\") che presentava un paio di pinne poste nella regione caudale. I ricercatori pensano che queste costituiscano un'ulteriore prova del fatto che i Cetacei si siano evoluti da progenitori terrestri e che l'evoluzione abbia fatto scomparire gli arti posteriori. In questo tursiope, una mutazione ha fatto riemergere un carattere perso milioni di anni fa.\nRostro.\nLa mandibola e la mascella sono allungate a formare una struttura simile ad un becco, chiamata rostro, che \u00e8 maggiormente evidente nei delfinidi, mentre nei misticeti \u00e8 praticamente invisibile.\nNegli Odontoceti, soprattutto negli Zifidi, il rostro \u00e8 costituito da ossa piuttosto compatte. Si pensa che questa caratteristica serva ad aumentare la forza del rostro e ad evitare fratture durante i combattimenti dei maschi per le femmine. Secondo altri ricercatori, invece, nonostante l'alta mineralizzazione delle ossa, il rostro \u00e8 una struttura piuttosto fragile che svolge un ruolo nel recepimento delle onde sonore e che quindi \u00e8 importante nell'ecolocalizzazione.\nNei Misticeti il rostro ha una forma arcuata per permettere l'alloggiamento dei fanoni, che si attaccano all'osso mascellare. L'inarcamento maggiore si ha nei Balenidi, in cui i fanoni sono eccezionalmente lunghi.\nFisiologia.\nSistema nervoso.\nI Cetacei possiedono un cervello molto sviluppato, le cui dimensioni relative sono paragonabili a quelle dei primati antropomorfi, uomo compreso.\nLa corteccia cerebrale del cervello dei Cetacei presenta un alto numero di circonvoluzioni, soprattutto nel caso degli Odontoceti, che possiedono un numero di circonvoluzioni maggiore di quello del cervello umano, sebbene lo spessore della corteccia sia minore.\nVi \u00e8 un acceso dibattito su quanto \"intelligenti\" siano i Cetacei in generale e i delfini in particolare. Secondo alcuni, infatti, questi animali sarebbero potenzialmente in grado di comunicare mediante un linguaggio, mentre secondo altri le dimensioni del cervello potrebbero essere dovute alla presenza di un'area acustica primaria molto ben sviluppata. Ciononostante, sono indubbie le grandi capacit\u00e0 cognitive di questi animali. Per esempio, i tursiopi sono i soli animali, insieme all'uomo, alle scimmie antropomorfe e ad alcune specie di corvidi, ad essere in grado di riconoscersi se posti di fronte ad uno specchio e dimostrano di possedere delle abilit\u00e0 numeriche.\nIl midollo spinale ha una forma cilindrica e la sua lunghezza dipende principalmente dalle dimensioni corporee. Il rapporto tra la lunghezza del corpo e quella del midollo \u00e8 pressoch\u00e9 uguale a quello dell'uomo. Nella regione cervicale, in corrispondenza con le pinne pettorali, si assiste ad un ispessimento del midollo, mentre nella regione lombare l'ispessimento \u00e8 meno evidente a causa della mancanza degli arti posteriori.\nSono presenti da 40 a 44 nervi spinali, in cui le radici posteriori sono meno sviluppate delle anteriori. Questa caratteristica \u00e8 dovuta al maggiore sviluppo della muscolatura ventrale dei Cetacei rispetto a quella dorsale e alla scarsa presenza di recettori sensoriali periferici.\nOrgani di senso.\nGli occhi dei Cetacei hanno una forma appiattita e il cristallino \u00e8 di forma sferica. La pupilla di questi animali permette loro di vedere sia sott'acqua sia in aria, nonostante la diversa densit\u00e0 esistente tra i due ambienti.\nGli occhi sono posti lateralmente alla testa, e mentre per alcuni Cetacei la visione \u00e8 binoculare, nei delfinidi ogni occhio si muove indipendentemente dall'altro, sebbene nei tursiopi sia stata dimostrata la presenza di alcune zone di sovrapposizione.\nDietro la retina \u00e8 presente una zona altamente vascolarizzata, il \"tapetum lucidum\", che grazie ad uno strato di cellule riflettenti svolge la funzione di aumentare la quantit\u00e0 di luce che raggiunge la retina stessa.\nPoich\u00e9 quest'ultima possiede sia coni sia bastoncelli si \u00e8 pensato che i Cetacei siano in grado di distinguere i colori. Tuttavia la questione se i Cetacei siano in grado di farlo \u00e8 ancora molto controversa. I coni costituiscono solo l'1% dei fotorecettori presenti nell'occhio e mancano quelli sensibili alle basse lunghezze d'onda e quindi si pensa che la distinzione dei colori sia possibile solo in condizioni di buona illuminazione.. Alcuni autori sostengono che la presenza dei due tipi di fotorecettori aiuti gli animali a meglio identificare gli oggetti.\nSebbene le ghiandole lacrimali siano assenti, molti Cetacei possiedono delle ghiandole nella congiuntiva che secernono un liquido in grado di proteggere la cornea dal sale presente nell'acqua marina.\nIl senso dell'olfatto \u00e8 fortemente ridotto nei Misticeti e completamente assente negli Odontoceti. Nei primi sono presenti i nervi olfattivi, ma nel lobo frontale del telencefalo manca il bulbo olfattivo, che \u00e8 presente solo nello stadio fetale. Negli Odontoceti, invece, sono assenti sia i nervi, sia il bulbo.\nI cetacei possiedono sulla lingua le papille gustative, sebbene il loro numero sia ridotto rispetto a quello dei mammiferi terrestri. I Cetacei sono in grado di riconoscere il sapore di diverse sostanze. I tursiopi presentano una sensibilit\u00e0 per il gusto aspro circa 7 volte superiore a quella dell'uomo, mentre la sensibilit\u00e0 per il dolce e il salato \u00e8 superiore di circa 10 volte. La grande sensibilit\u00e0 per il salato potrebbe aiutare gli animali nell'orientamento, grazie alle variazioni di salinit\u00e0 presenti nelle acque marine.\nIl senso del tatto \u00e8 dovuto alla presenza su tutta la superficie corporea dei meccanocettori, che sono maggiormente presenti sulla testa e in prossimit\u00e0 delle pinne pettorali e degli organi genitali. Oltre ai meccanocettori, molti Misticeti presentano sulle mascelle e sulle mandibole delle sottilissime vibrisse, che hanno anch'esse il compito di ricevere gli stimoli tattili. Negli Odontoceti di queste strutture rimangono solo dei follicoli vestigiali. Solo nelle sotalie (\"Sotalia fluviatilis\") le vibrisse sono ben sviluppate, ma in questi animali sono dei recettori in grado di percepire la direzione della corrente dell'acqua.\nL'udito \u00e8 il senso pi\u00f9 sviluppato nei Cetacei, che sono in grado di capire sott'acqua da quale direzione provenga il suono: una capacit\u00e0 assente nei mammiferi terrestri. Ci\u00f2 \u00e8 reso possibile dal fatto che le ossa dell'orecchio interno di questi animali sono ben separate dal resto del cranio, che potrebbe interferire con la ricezione degli stimoli acustici. Questa separazione \u00e8 tuttavia pi\u00f9 evidente negli Odontoceti che nei Misticeti.\nPer garantire una maggiore idrodinamicit\u00e0 i Cetacei sono privi dei padiglioni auricolari, mentre l'orecchio medio e quello interno sono simili nella struttura a quelli degli altri mammiferi. Negli Odontoceti le onde sonore vengono recepite da una sostanza oleosa presente nella mandibola e da questa vengono poi trasferite fino all'orecchio medio, dove raggiungono il timpano. Nei Misticeti non \u00e8 stata dimostrata la trasmissione del suono attraverso la mandibola ed \u00e8 probabile che la ricezione avvenga direttamente attraverso il condotto uditivo.\nApparato respiratorio.\nI Cetacei, come tutti i Mammiferi, respirano l'aria per mezzo di polmoni. Per questo motivo, essi hanno la necessit\u00e0 di raggiungere periodicamente la superficie del mare per effettuare gli scambi respiratori tra CO2 e O2.\nLe narici si sono spostate sulla sommit\u00e0 del capo e costituiscono gli sfiatatoi. Questa soluzione permette ai cetacei di rimanere quasi completamente immersi durante la respirazione. Mentre nei misticeti lo sfiatatoio \u00e8 costituito da due orifizi, negli odontoceti ne \u00e8 presente soltanto uno. L'apertura dello sfiatatoio avviene per azione di muscoli volontari e quindi, diversamente dagli altri mammiferi, i cetacei devono decidere quando respirare.\nL'aria espirata, riscaldata dai polmoni, una volta entrata in contatto con l'esterno si condensa e forma un getto, chiamato \"soffio\" o \"spruzzo\" e visibile anche da grandi distanze. Poich\u00e9 forma, direzione e altezza del soffio variano da specie a specie, i cetacei possono essere identificati a distanza utilizzando questa caratteristica.\nLa trachea \u00e8 costituita da una serie di anelli cartilaginei uniti gli uni agli altri. Nei Misticeti gli anelli sono aperti e collassabili, diversamente da quanto avviene negli Odontoceti, in cui invece gli anelli sono chiusi.\nI polmoni hanno una forma a sacco, non sono lobati e, diversamente da quello che si potrebbe pensare, non sono pi\u00f9 grandi di quelli degli altri mammiferi. Il polmone destro \u00e8 generalmente pi\u00f9 grande e lungo del sinistro, per potere accogliere il cuore all'interno della gabbia toracica. Il volume polmonare \u00e8 pi\u00f9 basso di quello dei mammiferi terrestri, per evitare il rischio di formazione di emboli gassosi durante le risalite dalle immersioni profonde. Alle alte profondit\u00e0, infatti, la pressione spinge gli organi interni sul diaframma, che fa s\u00ec che i polmoni, avendo un basso volume, si svuotino quasi completamente.\nGli alveoli sono altamente vascolarizzati e permettono di assorbire quasi tutto l'ossigeno presente nell'aria inspirata. \"T. truncatus\" riesce ad assorbire circa il 90% dell'ossigeno presente nei polmoni, mentre l'uomo ne assorbe solo il 20%.\nI polmoni dei cetacei hanno la capacit\u00e0 di collassare quasi completamente con l'aumentare della profondit\u00e0 e nella maggior parte di essi il collasso completo avviene a una profondit\u00e0 di circa 100 metri. Questa caratteristica permette ai cetacei di evitare pericolosi accumuli di azoto all'interno del sangue, che potrebbe portare all'insorgenza della malattia da decompressione o alla narcosi da azoto, malattie ben note ai subacquei. Con l'aumentare della pressione, aumenta anche la solubilit\u00e0 dell'azoto presente nell'aria inspirata; durante la risalita, con la diminuzione della pressione, l'azoto torna alla forma gassosa e potrebbe formare delle pericolose bolle all'interno del sangue. Il collasso dei polmoni evita questo problema spingendo l'aria nelle vie aeree superiori (bronchi e trachea), dove non viene in contatto con il sangue.\nI Cetacei sono in grado di rimanere sott'acqua senza respirare per periodi di tempo molto pi\u00f9 lunghi di tutti gli altri mammiferi. Alcune specie, come i capodogli (\"Physeter macrocephalus\"), possono rimanere sott'acqua fino a poco pi\u00f9 di due ore con una sola inspirazione d'aria. Nella tabella 2 sono messi a confronto diversi tempi d'immersione e le profondit\u00e0 massime raggiunte da alcuni cetacei.\nApparato circolatorio.\nL'apparato circolatorio dei cetacei non differisce molto da quello dei mammiferi terrestri. Il sangue non ossigenato viene pompato dal cuore verso la circolazione polmonare per mezzo dell'arteria polmonare che arriva ai polmoni. Qui il sangue si ossigena e, per mezzo della vena polmonare, torna al cuore da dove viene immesso nella circolazione sistemica, per ritornare al cuore mediante la vena cava.\nNei mammiferi terrestri il sangue raggiunge il cervello attraverso le carotidi, mentre nei Cetacei \u00e8 l'arteria spinale anteriore a raggiungere la testa e irrorare il cervello.\nCome in tutti i mammiferi, il cuore dei Cetacei presenta 4 cavit\u00e0, due atri e due ventricoli. Durante l'immersione, il cuore va incontro a bradicardia, cio\u00e8 ad una riduzione della frequenza cardiaca. Spesso la bradicardia inizia poco prima che l'animale si immerga e poco prima che inizi la risalita verso la superficie, la frequenza aumenta (tachicardia). In \"T. truncatus\" la frequenza cardiaca in superficie \u00e8 di circa 110 bpm e scende a circa 37 bpm durante un'immersione di circa 4 min; nell'orca (\"Orcinus orca\"), la frequenza in superficie \u00e8 di circa e scenda a dopo pi\u00f9 di di immersione. La bradicardia \u00e8 accompagnata da una riduzione del flusso sanguigno verso l'intestino, i muscoli e la pelle che permette alla pressione arteriosa di rimanere pressoch\u00e9 costante e fa s\u00ec che gli organi vitali, quali cervello, reni, fegato e cuore, vengano ben irrorati. I muscoli, per assicurarsi un buon rifornimento di ossigeno durante le immersioni, presentano concentrazioni di mioglobina da 3 a 10 volte superiori rispetto ai muscoli dei mammiferi terrestri. La distribuzione della mioglobina non \u00e8 uniforme nei vari muscoli dell'organismo: \u00e8 pi\u00f9 abbondante nei muscoli dorsali posti vicino alla coda e nella porzione dei muscoli che si trova a pi\u00f9 stretto contatto con le vertebre. Inoltre, i Cetacei capaci di compiere immersioni profonde presentano concentrazioni di mioglobina pi\u00f9 elevate di quelli che vivono lungo le coste e che effettuano immersioni a minori profondit\u00e0 e di minore durata.\nIl sangue dei Cetacei ha un'alta concentrazione di emoglobina per assicurare un efficiente trasporto dell'ossigeno durante le immersioni. I mammiferi terrestri presentano valori di emoglobina del sangue che vanno dagli 11 ai , mentre i Cetacei capaci di compiere immersioni profonde presentano valori compresi tra i 21 e i .\nApparato scheletrico.\nPoich\u00e9 non sono deputate a sostenere il peso del corpo, le ossa dei Cetacei sono relativamente leggere e spugnose. In esse \u00e8 presente un'alta concentrazione di grassi, che aiuta gli animali nel galleggiamento.\nLa colonna vertebrale \u00e8 costituita da 4 regioni, cervicale, toracica, lombare e caudale. Poich\u00e9 \u00e8 assente il cinto pelvico, non \u00e8 presente la regione sacrale. Le vertebre del collo, sempre in numero di 7, sono fuse nella maggior parte dei cetacei, fornendo stabilit\u00e0 durante il nuoto a scapito della flessibilit\u00e0. In \"Tursiops truncatus\" sono fuse solo le prime due vertebre, mentre in \"Ziphius cavirostris\" sono fuse le prime 4. Le vertebre toraciche variano in numero tra le diverse specie e anche tra gli individui della stessa specie; le vertebre della regione lombare sono molto pi\u00f9 numerose di quelle dei mammiferi terrestri. Il focenoide (\"Phocoenoides dalli\") presenta 29-30 vertebre lombari ed \u00e8 il cetaceo che ne possiede di pi\u00f9, mentre il Kogia sima, con solo 2 vertebre, \u00e8 la specie che ne possiede di meno; anche il numero delle vertebre della regione caudale varia da specie a specie: la caperea (\"Caperea marginata\") ne possiede 13, mentre lo zifio (\"Ziphius cavirostris\") ne possiede 49. Il numero totale delle vertebre varia da 41 a 98. La regione toracico-lombare \u00e8 piuttosto rigida per la presenza di tessuto connettivo subdermico, mentre la colonna vertebrale diventa pi\u00f9 flessibile in corrispondenza della testa e della coda, consentendo i movimenti dorso-ventrali responsabili del nuoto.\nLa gabbia toracica \u00e8 costituita da un numero variabile di coste ed \u00e8 molto flessibile, per permettere ai polmoni di collassare durante le immersioni profonde ed evitare l'accumulo di azoto nel sangue.\nIl cranio \u00e8 telescopico ed asimmetrico: le ossa mascellari e mandibolari sono allungate anteriormente a formare il rostro e negli odontoceti si allargano posteriormente per accogliere il melone, una massa di tessuto adiposo che si pensa svolga un ruolo nell'ecolocalizzazione; sempre negli Odontoceti, le ossa della parte destra del cranio sono pi\u00f9 larghe di quelle della parte sinistra. Si tratta di una conseguenza del fatto che la parte destra si \u00e8 specializzata nella produzione del suono, mentre la sinistra nella respirazione.\nEssendo derivato da quello dei mammiferi terrestri, l'arto anteriore dei cetacei \u00e8 costituito dalle stesse ossa: omero, radio e ulna. Queste ossa, per\u00f2, sono pi\u00f9 corte e pi\u00f9 piatte di quelle dei mammiferi terrestri e inoltre ulna e radio sono pi\u00f9 lunghe dell'omero. Tutti i cetacei presentano un certo grado di iperfalangia che riguarda principalmente le dita centrali. Il maggior numero di falangi sono possedute dai globicefali (\"Globicephala sp.\"): da 3 a 4 nel primo dito, da 9 a 14 nel secondo e da 9 a 11 nel terzo.\nApparato digerente.\nLa straordinaria lunghezza del tratto digestivo dei cetacei pu\u00f2 essere dovuta alla grande taglia di questi animali o al fatto che li aiuti nel mantenimento del bilancio idrico. Non vi \u00e8 correlazione tra la lunghezza del sistema digerente e i tipi di prede da digerire.\nL'esofago \u00e8 una struttura tubulare, lunga e dalle pareti spesse, in cui sono presenti delle cellule mucipare che secernono un liquido lubrificante, il muco, per agevolare il passaggio del cibo.\nLo stomaco \u00e8 diviso in pi\u00f9 camere, come nei ruminanti. Mentre questi ne hanno 4, nei cetacei ne sono presenti 3:\nLo stomaco anteriore, che non presenta ghiandole, \u00e8 dotato di una robusta muscolatura e contiene al suo interno ossa e piccole pietre per sminuzzare il cibo. Sono presenti anche dei batteri anaerobi che aiutano l'animale nella digestione del cibo mediante la fermentazione batterica, cos\u00ec come avviene nel rumine. Lo stomaco medio presenta delle ghiandole gastriche che secernono pepsina, lipasi e acido cloridrico. La digestione gastrica prosegue nello stomaco posteriore, le cui pareti sono ricche di cellule mucipare. Attraverso il piloro il cibo digerito passa nel duodeno, la prima parte dell'intestino, dove avviene l'assorbimento delle sostanze nutritive.\nI Cetacei sono privi di appendice, e la sua funzione di filtro potrebbe essere svolta da un complesso di organi linfatici noti come \"tonsille anali\". Non \u00e8 ancora chiaro se queste tonsille siano presenti in tutti i cetacei, ci\u00f2 che \u00e8 certo \u00e8 che sono molto sviluppate nei tursiopi (\"T. truncatus\").\nIl fegato pu\u00f2 essere bilobato o trilobato ed \u00e8 assente la cistifellea. Il pancreas ha forma allungata, \u00e8 collegato all'intestino per mezzo del dotto pancreatico ed \u00e8 generalmente pi\u00f9 grande nelle femmine.\nDenti e fanoni.\nLa principale caratteristica che distingue gli Odontoceti dai Misticeti \u00e8 la presenza dei denti nei primi e dei fanoni nei secondi.\nForma, numero e dimensione dei denti degli odontoceti variano da specie a specie, ma tutti sono caratterizzati dall'essere omodonti e monofiodonti. Il numero dei denti pu\u00f2 variare anche all'interno della stessa specie: nei capodogli (\"Physeter macrocephalus\"), nei delfini comuni (\"Delphinus delphis\") e nei globicefali (\"Globicephala sp.\") il numero di denti varia da 6 a 18. Alcuni odontoceti, come i capodogli, presentano i denti solo nella mandibola, mentre alcuni zifidi (Ziphiidae) presentano un solo dente in ogni emimandibola. Anche la forma dei denti varia tra le diverse famiglie. I delfinidi (Delphinidae), per esempio, presentano dei denti conici ed arcuati, mentre nei focenidi (Phocoenidae) i denti sono appiattiti. I maschi dei narvali (\"Monodon monoceros\") sono ben noti per il possedere una zanna avvolta a spirale, ad avvolgimento sinistrorso, che probabilmente ha dato origine al mito dell'unicorno. La sua funzione non \u00e8 ben nota, si pensa che i maschi la utilizzino per i combattimenti intraspecifici per le femmine.\nI fanoni sono delle strutture filamentose cheratiniche che si estendono dalla mascella dei Misticeti. Si accrescono dalla loro parte basale e sono continuamente erosi dall'azione della lingua e per l'abrasione dovuta alle prede. Vengono usati da balene e balenottere come un filtro che intrappola piccoli pesci, organismi planctonici e krill. La lunghezza dei fanoni varia tra le varie specie. I pi\u00f9 lunghi sono posseduti dalle balene franche (Balaenidae), in cui possono raggiungere la lunghezza di 3 m, mentre i pi\u00f9 corti sono quelli delle balena grigia (\"Eschrichtius robustus\"), in cui non superano i .\nApparato genitale e riproduzione.\nL'apparato genitale dei Cetacei non si discosta di molto dalla tipica struttura di quello dei mammiferi terrestri, ma sono presenti degli adattamenti che riguardano soprattutto i genitali esterni e le ghiandole mammarie, nascosti all'interno di \"tasche genitali\" per favorire l'idrodinamicit\u00e0.\nNelle femmine, le ovaie si trovano all'interno della cavit\u00e0 addominale. Nei Misticeti sono ovali, allungate e convolute, mentre negli Odontoceti sono sferiche e lisce. Nei Misticeti \u00e8 possibile stabilire il numero di ovulazioni avvenute nel passato osservando e contando i \"corpora albicans\", delle cicatrici che restano nell'ovaia dopo la degenerazione del corpo luteo, se l'ovulo non viene fecondato. Nei mammiferi terrestri queste cicatrici non sono persistenti, mentre nei Misticeti restano a vita. Negli Odontoceti solitamente l'ovaia sinistra \u00e8 pi\u00f9 sviluppata e funzionale della destra, mentre ci\u00f2 non avviene nei Misticeti, nei quali entrambe le ovaie sono pienamente funzionanti. La vagina \u00e8 lunga e nascosta all'interno di una tasca genitale, che comprende anche l'orifizio anale. Anche le ghiandole mammarie, lunghe ed appiattite, sono nascoste all'interno di tasche, dette \"fessure mammarie\" e poste ai lati della vagina.\nDiversamente dai mammiferi terrestri, i testicoli dei maschi non sono esterni, ma sono situati all'interno della cavit\u00e0 addominale, vicino ai reni. Sono di forma cilindrica e, osservati in sezione trasversale, sono ovali o circolari. Il peso di questi organi in rapporto al peso corporeo \u00e8 tra i pi\u00f9 alti di tutto il regno animale. I due testicoli delle balene franche insieme possono raggiungere il peso di , corrispondenti a circa il 10% della massa corporea dell'animale. Anche il pene, quando non \u00e8 eretto, \u00e8 completamente nascosto all'interno della tasca genitale. L'erezione \u00e8 dovuta alla muscolatura e non alla vasodilatazione dei vasi sanguigni dei corpi cavernosi come in tutti gli altri mammiferi. Il pene dei misticeti pi\u00f9 grandi pu\u00f2 raggiungere la lunghezza di circa e il diametro di .\nGeneralmente la copulazione avviene pancia a pancia ed \u00e8 molto rapida.\nNegli Odontoceti la gestazione dura da 7 a 17 mesi, e vi \u00e8 una correlazione tra la grandezza del corpo dell'animale e la durata della gravidanza, il tasso di accrescimento del feto e il peso alla nascita del cucciolo. Animali pi\u00f9 grandi, come le orche o i globicefali, hanno tempi di gestazione maggiori. In molti Misticeti, nonostante le grandi dimensioni corporee, i tempi di gestazione sono inferiori rispetto a quelli di molti Odontoceti. La gravidanza infatti dura dai 10 ai 13 mesi. Ci\u00f2 si spiega con le lunghe migrazioni annuali compiute dai misticeti dalle aree in cui si nutrono a quelle in cui si riproducono, difficilmente compatibili con durate della gestazione superiori a un anno.\nTermoregolazione.\nCome tutti i mammiferi, i cetacei sono animali omeotermi e quindi hanno la necessit\u00e0 di mantenere costante la temperatura corporea.\nL'acqua ha una conducibilit\u00e0 termica elevata, che si traduce in un tasso di trasferimento del calore superiore di circa 24 volte rispetto a quello dell'aria, e quindi, complice anche la mancanza dei peli, questi animali hanno dovuto sviluppare dei meccanismi efficaci per assicurare la termoregolazione. Un importante ruolo viene svolto dallo spesso strato di grasso e tessuto connettivo presente sotto la pelle, a livello dell'ipoderma. Questo pannicolo adiposo funziona come un isolante termico, che evita la dispersione del calore in modo molto efficiente. In alcuni odontoceti, come Delphinidae e Phocoenidae, questo strato di grasso presenta delle variazioni stagionali nello spessore. Durante le stagioni calde, quando aumenta la temperatura dell'acqua, il pannicolo diminuisce di volume, per aumentare poi nelle stagioni fredde. La quantit\u00e0 e il tipo di lipidi presenti all'interno del pannicolo influenzano la capacit\u00e0 isolante dello stesso. Il pannicolo della focena comune (\"Phocoena phocoena\") \u00e8 costituito per circa l'80% da grassi, mentre nella stenella maculata atlantica (\"Stenella frontalis\") sono presenti solo il 55% di grassi. Questa differenza porta al risultato che il pannicolo adiposo della focena ha una capacit\u00e0 isolante 4 volte superiore rispetto a quello della stenella.\nNella pinna dorsale e nei lobi della pinna caudale \u00e8 presente una fitta rete superficiale di capillari sanguigni chiamata \"rete mirabile\", che d\u00e0 un importante contributo alla termoregolazione agendo come uno \"scambiatore di calore controcorrente\". Il calore passa infatti dalle arterie, che trasportano sangue pi\u00f9 caldo proveniente dall'interno del corpo, ai capillari venosi della rete che le circondano, nei quali scorre nel verso opposto il sangue che \u00e8 stato raffreddato dall'acqua esterna.\nOsmoregolazione.\nVivendo in un ambiente iperosmotico, cio\u00e8 con una concentrazione di ioni superiore a quella dei fluidi corporei, i cetacei (tranne i delfini di fiume) devono evitare la disidratazione dovuta a fenomeni di osmosi.\nI principali organi deputati al mantenimento del bilancio idrico sono i reni. Nei Cetacei questi organi sono costituiti da un grande numero di piccoli lobi, chiamati \"renicoli\" e sono simili ai reni di orsi e otarie. Un singolo renicolo \u00e8 costituito da una regione midollare e una corticale. Sebbene l'anatomia del rene di un cetaceo possa consentirgli di produrre un'urina molto concentrata, \u00e8 stato dimostrato che ci\u00f2 non avviene. L'urina prodotta da questi animali \u00e8 solo leggermente pi\u00f9 concentrata di quella prodotta dalla maggior parte dei mammiferi terrestri. \u00c8 stato ipotizzato che la disidratazione stimoli l'aumento della produzione metabolica dell'acqua per mezzo dell'ossidazione dei grassi e che l'acqua in eccesso venga poi espulsa dai reni, diluendo l'urina.\nAlcuni delfinidi, come i delfini comuni (\"Delphinus delphis\") e i tursiopi, sono in grado di bere l'acqua del mare, ma si tratta di eccezioni. Generalmente, infatti, i cetacei non bevono, ma assorbono l'acqua presente nei cibi o la ricavano attraverso le vie metaboliche di degradazione di carboidrati, proteine e lipidi.\nDurata della vita.\nLa maggior parte dei cetacei pu\u00f2 vivere per circa 20-30 anni, ma alcuni superano abbondantemente questa et\u00e0. Una \"Balaenoptera physalus\" ha raggiunto i 116 anni, mentre uno studio del 1999 ha rivelato come diversi esemplari di \"Balaena mysticetus\" raggiungano e superino i 100 anni.\nDistribuzione ed habitat.\nI cetacei sono diffusi in tutti i mari e oceani del mondo e alcune specie abitano laghi e fiumi in Nordamerica, Sudamerica e Asia. Alcune specie, come per esempio le orche (\"Orcinus orca\") sono cosmopolite, altre sono diffuse in ampie aree geografiche ma non sono presenti in tutte le acque del mondo ed altre ancora vivono in aree pi\u00f9 ristrette. \u00c8 questo il caso, per esempio, della \"Phocoena sinus\", endemica della parte settentrionale del Golfo di California.\nAlcuni cetacei vivono vicino alle coste, in quella che viene definita \"provincia neritica\", altri vivono in mare aperto, nella \"provincia oceanica\" e alcune specie, come \"Tursiops truncatus\", presentano popolazioni diverse che vivono o in una o nell'altra provincia. Inoltre alcuni cetacei vivono in prossimit\u00e0 di estuari di fiumi e altri nuotano nelle acque dolci.\nBiologia.\nMigrazioni.\nMolti misticeti compiono delle migrazioni da zone in cui si cibano (\"feeding zone\") a quelle in cui si riproducono (\"breeding zone\"). \u00c8 questo il caso delle megattere (\"Megaptera novaeangliae\"), che in estate nuotano e si nutrono nei mari delle regioni polari, abbondanti di krill, per poi migrare verso l'equatore in inverno, dove avviene l'accoppiamento e il parto delle femmine gravide. Secondo Corkeron e Connor, i misticeti migrano, oltre che per la ricerca del cibo e per partorire in acqua calme, anche per proteggere i cuccioli dagli attacchi delle orche. Questi predatori, infatti, sono pi\u00f9 abbondanti alle alte latitudini e non seguono le balene nelle loro migrazioni poich\u00e9 si allontanerebbero troppo dalle zone in cui si trovano le loro prede principali, i pinnipedi.\nTra gli odontoceti, le specie pi\u00f9 piccole, come la Stenella coeruleoalba, compiono delle piccole migrazioni, spostandosi dalla costa al mare aperto alla ricerca del cibo, mentre le specie pi\u00f9 grandi, come i capodogli (\"Physeter macrocephalus\"), sono in grado di effettuare spostamenti di maggiore portata.\nNon si conoscono ancora bene i meccanismi attraverso cui i cetacei riescono a trovare le rotte migratorie. Si pensa che possano basarsi sul campo geomagnetico, sulla posizione del sole, sulle correnti marine o sulla localizzazione della provenienza di suoni a bassissima frequenza.\nCibo e alimentazione.\nTutti i Cetacei sono organismi predatori e si trovano al vertice della catena alimentare. Sono pochi i nemici naturali di questi animali, e il pi\u00f9 pericoloso \u00e8 sicuramente l'uomo. I misticeti si nutrono generalmente di piccoli organismi planctonici e di piccoli pesci, mentre gli odontoceti predano organismi di dimensioni maggiori, come cefalopodi, soprattutto calamari (Teuthida), e pesci. Le orche, uniche tra i Cetacei, si cibano anche di mammiferi marini, quali otarie (Otariidae) e focene (Phocoenidae). Da ci\u00f2 deriva il nome comune inglese di questi animali, \"Killer Whale\", balena assassina.\nStrategie alimentari dei Misticeti.\nNei Misticeti sono presenti tre diversi tipi di strategie alimentari. I Balenidi e i Neobalenidi (Neobalaenidae) si nutrono nuotando lentamente nelle acque superficiali tenendo la bocca aperta. In questo modo viene filtrata una grande quantit\u00e0 di acqua e ingenti quantit\u00e0 di piccoli copepodi rimangono intrappolati nei lunghi fanoni. Le balenottere (Balaenopteridae) presentano una grande apertura buccale e un gran numero di pieghe, chiamate \"solchi golari\", nella regione ventrale della bocca e della gola, che hanno la funzione di aumentare il volume di acqua che pu\u00f2 essere contenuto all'interno della bocca. La bocca della balenottera azzurra pu\u00f2 contenere circa di acqua, pari a circa il 70% del peso corporeo dell'animale. I movimenti della lingua creano una pressione negativa che risucchia l'acqua e le prede in essa contenute all'interno della bocca. Successivamente questa si richiude e la lingua spinge l'acqua e le prede, principalmente krill, verso i fanoni. L'acqua viene espulsa all'esterno, mentre le prede rimangono intrappolate e poi ingerite. Le megattere (\"Megaptera novaeangliae\") spesso formano delle associazioni per cacciare e utilizzano un particolare sistema di caccia, detto \"bubble-feeding\". Quando questi animali cacciano piccoli pesci di branco come le aringhe (\"Clupea harengus\"), un membro del gruppo forma una serie di bolle prodotte dall'aria espirata dallo sfiatatoio. Le altre balene nuotano al di sotto del branco dei pesci e li spingono verso le bolle, che formano una sorta di rete. Sembra che questa rete confonda le prede, che si compattano a formare una struttura sferica che le rende pi\u00f9 facilmente catturabili. A questo punto le balene attaccano i pesci dal basso, ingoiandone grandi quantit\u00e0. Per facilitare l'esecuzione di queste manovre e coordinarsi l'una con l'altra, le megattere comunicano tra loro emettendo una serie di richiami acustici. Le balene grigie (\"Eschrichtius robustus\") si nutrono di piccoli crostacei che vivono all'interno dei sedimenti del fondale. Queste balene nuotano con il dorso rivolto verso il basso e usano la lingua per \"dragare\" il fondo, ingerendo acqua e sedimenti, che vengono poi spinti dalla lingua verso i fanoni ed espulsi, mentre le prede restano intrappolate e quindi vengono ingerite.\nStrategie alimentari degli Odontoceti ed ecolocalizzazione.\nGli Odontoceti si nutrono di prede pi\u00f9 grandi rispetto a quelle dei Misticeti e utilizzano tutti il sistema dell'ecolocalizzazione per individuarle. Questi animali producono una serie di suoni ad alta frequenza, detti \"click\", che vengono diretti nella direzione in cui punta la testa. Quando i \"click\" raggiungono una preda, rimbalzano e tornano indietro. L'eco di ritorno viene recepita dalla mandibola, che trasmette le vibrazioni all'orecchio per mezzo di una sostanza oleosa. I \"click\" sono generati da tre sacche aeree poste nella testa dell'animale e vengono amplificati dal melone.\nI suoni vengono usati anche per stordire le prede, soprattutto pesci clupeidi (Clupeidae) come le aringhe (\"Clupea harengus\"), che hanno evoluto la capacit\u00e0 di percepire gli ultrasuoni e quindi sono in grado di sfuggire alla cattura riuscendo ad identificare i suoni dell'ecolocalizzazione. Per evitare che ci\u00f2 accada alcuni Odontoceti producono dei suoni detti \"bang\", che possono raggiungere i e che disorientano e stordiscono i pesci. I \"bang\" vengono prodotti con lo stesso meccanismo dell'ecolocalizzazione, ma alcune specie li producono anche mediante la chiusura rapida delle mascelle.\nMentre i Misticeti si nutrono prevalentemente in acque superficiali, molti Odontoceti si spingono pi\u00f9 in profondit\u00e0. I capodogli e gli zifidi si immergono a profondit\u00e0 molto elevate per cacciare e nutrirsi di calamari e i primi sono noti per essere predatori dei calamari giganti (\"Architeuthis sp.\"). Le orche sono in grado di cacciare animali pi\u00f9 grandi di loro, adottando tattiche consistenti nel circondare la preda e nella divisione dei compiti tra i vari membri del pod durante l'attacco. Le orche che vivono in Patagonia utilizzano un metodo di caccia, detto \"spiaggiamento volontario\", che consiste nel cacciare le otarie direttamente sulla spiaggia, avendo sviluppato una tecnica efficace per poter poi ritornare in mare. Questa tecnica non \u00e8 innata, ma viene insegnata dalle madri ai cuccioli. Alcuni tursiopi che vivono nella Shark Bay, in Australia, utilizzano una tecnica di caccia simile per la cattura dei pesci di cui si nutrono: circondano i pesci e li spingono verso la costa fino a farli spiaggiare, in modo che siano pi\u00f9 facilmente catturabili.\nComportamenti sociali.\nFormazione di gruppi.\nMolti Cetacei si associano e formano dei branchi costituiti da un numero variabile di individui. Le associazioni si possono formare a scopo difensivo, per attuare tecniche di caccia pi\u00f9 efficaci, ma soprattutto per motivi riproduttivi.\nI Misticeti generalmente non formano gruppi numerosi, e spesso il massimo livello di organizzazione sociale \u00e8 costituito dall'associazione temporanea di una femmina con il proprio cucciolo. Un'eccezione \u00e8 costituita dalle megattere, che possono formare delle associazioni per cacciare mediante la tecnica del \"bubble feeding\", gi\u00e0 descritta precedentemente.\nPi\u00f9 complessi e articolati sono i comportamenti sociali degli Odontoceti. Molte specie formano delle associazioni a lungo termine, pi\u00f9 o meno complesse, chiamate scuole (\"school\") o \"pod\" nel caso delle orche. Le scuole possono essere costituite anche da migliaia di individui e in alcuni casi possono essere formate da associazioni tra specie diverse. Le stenelle striate (\"Stenella coeruleoalba\"), per esempio, possono formare delle associazioni interspecifiche con altri Odontoceti quali delfini comuni (\"Delphinus delphis\") e grampi (\"Grampus griseus\").\nLe strutture sociali degli Odontoceti sono generalmente dominate da associazioni tra individui di sesso femminile, cui poi si uniscono i maschi al momento della riproduzione. Non sono infrequenti i combattimenti tra i maschi per la conquista delle femmine, come \u00e8 testimoniato dalla presenza di cicatrici lasciate sulla pelle dai denti dei conspecifici. Spesso, come avviene nei tursiopi della Shark Bay in Australia, i maschi possono formare delle piccole coalizioni, dette \"alleanze\", che combattono con altre alleanze, possono \"rubare\" le femmine di una scuola e costringerle all'accoppiamento forzato. Le stenelle dal lungo rostro (\"Stenella longirostris\") si associano in scuole formate da circa 100 individui. All'interno della scuola si formano delle sotto-associazioni di circa 12 individui, che nuotano in modo sincronizzato in una formazione a forma di V, simile a quella che si osserva nelle oche in volo.\nI \"pod\" delle orche sono associazioni matriarcali guidate dalla femmina matura pi\u00f9 anziana e costituite da almeno un maschio, dai cuccioli e da altre femmine. I maschi che nascono in un \"pod\" crescendo continuano a farne parte, ma si accoppiano solo con individui appartenenti a \"pod\" diversi. I membri del \"pod\" comunicano tra di loro per mezzo di un dialetto che varia da associazione ad associazione e che viene insegnato alle nuove generazioni.\nI capodogli formano associazioni simili ai \"pod\", chiamate \"unit\u00e0\", nelle quali i maschi non rimangono con le femmine e i cuccioli, ma all'et\u00e0 di circa 5 anni intraprendono un lungo viaggio verso latitudini maggiori, dove trovano maggiore disponibilit\u00e0 di cibo, per completare lo sviluppo. Successivamente si spostano da un'unit\u00e0 all'altra per accoppiarsi con un maggior numero di femmine.\nComunicazione.\nIl principale mezzo con cui i Cetacei comunicano \u00e8 costituito dalla produzione di suoni. Un ruolo importante nella comunicazione \u00e8 svolto anche dal linguaggio del corpo e dalle sensazioni tattili.\nComunicazioni vocali.\nGli Odontoceti, oltre ai \"click\" prodotti per l'ecolocalizzazione, producono anche dei suoni a basse frequenze, i fischi (\"whistle\") e i \"bark\", che sono simili all'abbaiare di un cane. Questi suoni svolgono un ruolo importante nella comunicazione. Alcuni delfini, come il tursiope, emettono dei fischi caratteristici, detti \"fischi firma\" (\"signature whistle\"), che identificano un singolo esemplare. A differenza degli altri delfinidi, le orche non possiedono un \"signature whistle\", ma emettono dei fischi che sono esclusivi di un singolo \"pod\". Questi cetacei comunicano all'interno del loro gruppo producendo una serie di richiami ripetitivi che costituiscono un vero e proprio \"dialetto\", che viene insegnato alle generazioni successive e che rende pi\u00f9 efficienti le comunicazioni vocali all'interno del gruppo. Spesso questi richiami vengono utilizzati dalle orche per coordinarsi durante le battute di caccia.\nI capodogli utilizzano i \"click\" usati per l'ecolocalizzazione anche per comunicare tra loro, producendo una serie di 3-30 \"click\" della durata complessiva di circa , chiamata \"coda\". Ogni individuo emette una propria coda caratteristica e quindi anche le code di \"click\" possono essere utilizzate dai cetacei per il riconoscimento individuale.\nI Misticeti sono in grado di emettere suoni a bassa frequenza che possono essere uditi anche a distanze considerevoli. Le megattere producono suoni a frequenza variabile, che formano dei veri e propri \"canti\". Ogni canto dura da 7 a 30 minuti e poi viene ripetuto. Non vi \u00e8 una pausa tra un canto e l'altro, quindi ogni megattera pu\u00f2 cantare per diverse ore. Ogni canto \u00e8 costituito da una serie di temi, frasi e sottofrasi e vi sono delle differenze tra i canti delle megattere che vivono nel nord Atlantico, quelle del nord Pacifico e quelle che vivono nell'emisfero australe. I canti delle megattere svolgono un ruolo importante nella riproduzione: \u00e8 stato dimostrato che a cantare sono solo i maschi adulti (un po' come avviene negli uccelli) che mediante i canti comunicano la loro disponibilit\u00e0 all'accoppiamento con le femmine e la propria posizione. Oltre alle megattere, altri misticeti sono in grado di \"cantare\", ma con canti molto meno complessi. La balena della Groenlandia (\"Balaena mysticetus\") esegue canti composti da pochi suoni che si ripetono pi\u00f9 volte.\nComunicazioni tattili.\nI Cetacei possiedono un grande numero di terminazioni tattili su tutto il corpo. Si pensa che le parti pi\u00f9 sensibili di questi animali siano i \"flipper\", le zone genitali e la testa, che possiedono una sensibilit\u00e0 paragonabile a quella presente nelle labbra dell'uomo. Molti cetacei si strofinano o si accarezzano gli uni con gli altri, utilizzando le pinne pettorali. Questo comportamento potrebbe servire a rafforzare i legami sociali tra gli appartenenti a una stessa scuola e quindi potrebbe avere lo stesso ruolo del \"grooming\" per i Primati.\nAnche il sesso potrebbe svolgere lo stesso ruolo di rafforzamento dei legami tra due individui. I cetacei sono tra i pochi animali ad accoppiarsi per scopi diversi dalla riproduzione. Sono stati osservati rapporti sessuali tra individui non sessualmente maturi e i cuccioli\ndopo poche settimane dalla nascita tentano di accoppiarsi con la madre.\nLinguaggio del corpo.\nSebbene non ben sviluppata come l'udito, anche la vista \u00e8 un senso molto importante per i cetacei. Molti di essi riescono a comunicare mediante una serie di movimenti del capo, sbattendo con forza le mascelle e aprendo la bocca, comportamenti che in genere indicano ostilit\u00e0 nei confronti di altri individui. Alcuni delfini producono bolle sott'acqua espirando aria dalla sfiatatoio in sincronia con l'emissione dei \"signature whistle\", probabilmente per aiutare i conspecifici a identificare chi sta \"parlando\". Anche la colorazione del corpo pu\u00f2 essere utile per l'identificazione. Le megattere presentano una colorazione che varia da individuo a individuo. Quando questi Cetacei nuotano uno a fianco all'altro, possono riconoscersi facilmente con uno sguardo; nelle stenelle la colorazione cambia con l'et\u00e0, permettendo a questi animali di stabilire l'et\u00e0 di un loro conspecifico.\nComportamenti di superficie.\nTutti i Cetacei effettuano sulla superficie dell'acqua una serie di acrobazie e salti, il cui significato non \u00e8 ancora del tutto chiaro. Alcuni di questi comportamenti potrebbero aiutare gli animali a liberarsi dai parassiti, ma non \u00e8 escluso che si tratti di giochi o che svolgano un ruolo nella socializzazione.\nTra i comportamenti principali vi sono:\nRapporti con l'uomo.\nPer i greci i delfini erano legati al culto di Apollo e l'Oracolo di Delfi deve il suo nome proprio a questo animale: dopo aver scontato una pena presso Admeto per aver ucciso Pitone, il guardiano dell'oracolo, Apollo torn\u00f2 a Delfi sotto forma di delfino. Sempre in Grecia, erano molte le citt\u00e0 che coniavano monete sulle quali erano raffigurati delfini. Tra queste vi era Taranto, fondata secondo la mitologia da Taras, che giunse nella citt\u00e0 sul dorso di un delfino. Plinio racconta di come i delfini sorvegliassero dalla riva i bagnanti per evitare che annegassero e che presso N\u00eemes, in Provenza, i delfini accorrevano alle richieste di soccorso dei pescatori affinch\u00e9 li aiutassero nella pesca. Questi due miti potrebbero avere un fondo di verit\u00e0. Anche oggi sono note storie di delfini che hanno salvato esseri umani dall'annegamento e alcuni tursiopi presso Laguna, in Brasile, cooperano con i pescatori per catturare i pesci ed entrambe le specie traggono vantaggio da questa interazione.\nI Cetacei sono stati spesso protagonisti di opere letterarie, di film e di serie televisive. Famosissimo \u00e8 il romanzo di Herman Melville \"Moby Dick\", che narra del viaggio della baleniera \"Pequod\" alla ricerca della \"balena bianca\", che in realt\u00e0 era un capodoglio. Altrettanto famoso \u00e8 \"Flipper\", un tursiope protagonista di film e serie televisive, cos\u00ec come \"Free Willy - Un amico da salvare\", un film del 1993 che narra la storia dell'amicizia di un bambino con un'orca, sottratta ai suoi genitori e addestrata per i delfinari.\nNegli ultimi anni si sta sempre pi\u00f9 diffondendo l'attivit\u00e0 del \"whale watching\", cio\u00e8 l'osservazione in natura dei Cetacei. Questa attivit\u00e0 \u00e8 importante per il turismo, per la ricerca scientifica e per la conservazione di questi animali. Si stima che dal 1991 il numero delle persone che vi partecipano \u00e8 cresciuto di circa il 12% all'anno e si pensa che questa percentuale possa continuare a crescere in futuro. Anche se il whale watching pu\u00f2 essere organizzato individualmente, esso \u00e8 principalmente un'attivit\u00e0 commerciale che coinvolge circa 87 Paesi e genera un giro di affari di circa un miliardo di dollari all'anno. In Italia le specie che sono oggetto del \"whale watching\" sono tursiopi, stenelle striate, grampi, globicefali, balenottere minori, capodogli e zifii. Nel Mediterraneo il \"whale watching\" ha contribuito alla firma di un accordo tra Francia, Italia e Monaco per l'istituzione del santuario Pelagos, un'area marina protetta nel tratto di mare compreso tra Liguria, Toscana, Corsica e Francia.\nStatus e conservazione.\nSecondo la \"red list\" dell'IUCN 14 specie di cetacei sono fortemente minacciate di estinzione. Di queste, 2 sono classificate come \"in pericolo critico\": il lipote (\"Lipotes vexillifer\") e la focena del golfo di California (\"Phocoena sinus\"). Nonostante l'IUCN consideri il lipote ancora \"in pericolo critico\", una spedizione di ricerca nel fiume Yangtze in Cina del dicembre del 2006, ha portato un gruppo di ricercatori a dichiarare il lipote formalmente estinto. Secondo questi ricercatori si tratterebbe della prima estinzione in assoluto di un cetaceo e della prima estinzione di un animale del peso superiore ai avvenuta negli ultimi 50 anni.\nIl 29 agosto del 2007, per\u00f2, un turista ha filmato un grande delfino che nuotava nelle acque dello Yangtze. Gli esperti hanno stabilito che si trattava di un lipote, dando nuove speranze sulla sopravvivenza della specie, la cui situazione resta comunque critica.\nSecondo il CITES, all'Appendice I sono assegnate tutte le specie protette dalla moratoria sulla caccia alla balena dell'IWC del 1986. Commercio e cattura di queste specie sono quindi vietati. Tutti gli altri cetacei sono assegnati all'Appendice II e quindi il commercio e la cattura sono possibili solo se compatibili con la sopravvivenza degli animali.\nLe principali minacce per i Cetacei sono:\nNel Mediterraneo e nel Mar Nero i Cetacei sono protetti dall'accordo per la Conservazione dei Cetacei del Mar Nero, del Mediterraneo e delle zone Atlantiche adiacenti (ACCOBAMS),\nrecepito in Italia dalla L. 10 febbraio 2005, n. 27, in materia di \"Ratifica ed esecuzione dell'Accordo sulla conservazione dei cetacei del Mar Nero, del Mediterraneo e dell'area atlantica contigua, con annessi ed Atto Finale, fatto a Monaco il 24 novembre 1996\"\nCaccia.\nLa caccia ai Cetacei, soprattutto a quelli di grandi dimensioni, ha origini antichissime. Gi\u00e0 nel Neolitico, circa anni fa, alcune popolazioni del nord Europa cacciavano questi animali e se ne cibavano. Un forte incremento nel numero di esemplari cacciati si ebbe nel XVI e nel XIX secolo. Tra i prodotti ricavati dalle balene, i pi\u00f9 importanti commercialmente erano: il grasso, convertito in olio per le lampade; i fanoni, utilizzati per la fabbricazione di corsetti; lo spermaceti del capodoglio, utilizzato per farne profumi. Oggi invece i Cetacei sono cacciati soprattutto per la carne, molto apprezzata in Islanda, Norvegia e Giappone.\nLa caccia ha portato negli anni a una drastica riduzione nel numero delle popolazioni. Le prime ad essere minacciate sono state le specie pi\u00f9 facilmente catturabili, come i capodogli, le megattere, le balene grigie e le balene franche (Balaenidae); successivamente, con lo sviluppo di arpioni sempre pi\u00f9 efficienti, ad essere minacciate sono state anche le balenottere azzurre, le balenottere boreali (\"Balaenoptera borealis\") e le balenottere minori (\"Balaenoptera physalus\").\nAnche i Cetacei di minori dimensioni, come i delfini sono stati e sono tuttora oggetto di caccia. In Giappone, vengono effettuate delle vere e proprie mattanze che, oltre a suscitare l'indignazione dell'opinione pubblica occidentale, hanno portato al rapido declino delle popolazioni di stenelle striate (\"Stenella coeruleoalba\"), spostando l'attenzione dei pescatori locali verso le orche, i tursiopi e i grampi (\"Grampus griseus\").\nOggi la caccia ai Cetacei di grandi dimensioni \u00e8 regolata dalla Commissione internazionale per la caccia alle balene (IWC), che nel 1986 ha approvato una moratoria sulla caccia che \u00e8 ancora valida. Ogni anno, comunque, i paesi membri della commissione si riuniscono per decidere se e quali specie debbano essere tolte dalla moratoria.\nCatture accidentali.\nUn grande numero di Cetacei, soprattutto delfinidi, muore per annegamento dopo essere rimasti intrappolati accidentalmente nelle reti da pesca. Questo problema \u00e8 stato riconosciuto come tale solo negli ultimi 30-40 anni. Si pensa che la cattura accidentale nelle reti sia una delle principali minacce per la sopravvivenza della focena del golfo di California. In Italia e in Spagna, le catture accidentali sono dovute principalmente alle reti da pesca per i pescispada (\"Xiphias gladius\"). Le catture accidentali sono un problema anche per i pescatori, che devono perdere tempo a liberare le carcasse dei Mammiferi dalle reti, che spesso si danneggiano e diventano inutilizzabili, non ottenendo alcun vantaggio economico dai Cetacei catturati.\nI delfini, oltre che nelle reti, spesso rimangono uccisi anche durante le mattanze dei tonni (\"Thunnus sp.\"): poich\u00e9 infatti frequentemente nuotano insieme a questi pesci, capita che vengano circondati dalle barche dei pescatori insieme ad essi. Molti muoiono per il loro comportamento imprevedibile o a causa di errori umani.\nCompetizione con i pescatori.\nAlcuni pescatori credono che i Cetacei competano con loro per la cattura dei pesci, e quindi li uccidono deliberatamente. Negli ultimi anni questo problema \u00e8 stato particolarmente sentito nel mar Mediterraneo, dove si cerca di tenere lontani i delfini dalle aree di pesca utilizzando strumenti che emettono suoni a loro sgraditi. Si tratta per\u00f2 di un sistema che potrebbe danneggiare l'udito degli animali.\nIl problema della competizione con i pescatori viene utilizzato dai paesi favorevoli alla ripresa della caccia alle balene, come Giappone e Norvegia, per sostenere che la caccia sia necessaria per evitare danni all'approvvigionamento ittico degli uomini, anche in considerazione del fatto che secondo la FAO circa un miliardo di persone nel mondo si nutrono principalmente di pesce. Altri sostengono che i maggiori competitori dei pescatori sono certamente i pesci predatori e non vi sono sufficienti dati scientifici che permettano di quantificare il contributo dei cetacei.\nCollisioni con le navi.\nDiversi Cetacei di grandi dimensioni spesso vengono uccisi dalle collisioni con le grandi navi, soprattutto quando si riposano sulla superficie dell'acqua e non hanno il tempo di fuggire. Questo problema \u00e8 aumentato considerevolmente con l'aumento del traffico marittimo. Nel Mediterraneo, i Cetacei che pi\u00f9 frequentemente si scontrano con le navi sono i capodogli e balenottere minori. La presenza di cicatrici sulla pelle di alcuni animali testimonia che in alcuni casi riescono a sopravvivere all'urto.\nInquinamento chimico.\n\u00c8 stato dimostrato che nei tessuto di molti Odontoceti vi sono alte concentrazioni di PBC e di metalli pesanti. Concentrazioni di queste sostanze superiori ai interferiscono con il sistema endocrino e quello immunitario degli animali, rendendoli pi\u00f9 sensibili alle malattie e causando anomalie nella riproduzione. Sembra che i Misticeti siano meno sensibili degli Odontoceti agli effetti di queste sostanze. Un altro pericolo deriva dai riversamenti in mare del petrolio, che pu\u00f2 causare dei danni se viene ingerito e pu\u00f2 rendere inutilizzabili i fanoni dei Misticeti.\nInquinamento acustico.\nI rumori sottomarini prodotti dall'uomo possono interferire con le attivit\u00e0 dei Cetacei, che basano gran parte dei loro comportamenti riproduttivi e alimentari sui segnali acustici. I principali rumori in mare sono causati da \"test\" sismici, dragaggi dei fondali, perforazioni sottomarine e traffico marittimo. Spesso questi rumori viaggiano per chilometri sott'acqua e possono causare la perdita temporanea o permanente dell'udito dei Cetacei. Un problema di particolare importanza riguarda le operazioni militari svolte negli oceani dalla marina. L'uso di esperimenti svolti con i \"sonar\" o i \"test\" di nuovi esplosivi causano enormi danni ai Cetacei. Spiaggiamenti di massa di un gruppo di ziifidi che non presentavano nessun sintomo apparente, se non il sistema uditivo danneggiato, sono stati fortemente correlati con le operazioni militari che si stavano svolgendo nella zona in cui vivevano gli animali.\nMalattie.\nI Cetacei sono molto sensibili alle malattie causate da \"Morbillivirus\" e alle neurotossine prodotte da alcuni dinoflagellati responsabili delle maree rosse. Negli anni novanta, un'epidemia di \"Morbillivirus\" ha decimato le popolazioni mediterranee di stenelle striate. Poich\u00e9 i valori di PCB riscontrati all'interno dei tessuti di questi animali erano molto alti, si pensa che l'infezione sia stata favorita dall'indebolimento del loro sistema immunitario.\nCatture per i delfinari.\nI delfinidi vengono catturati per rifornire parchi zoologici o per essere addestrati ad esibirsi nei delfinari. Gli effetti di tali catture, sottraendo una certa quantit\u00e0 di animali all'ambiente naturale (inclusi quelli che rimangono uccisi accidentalmente durante l'operazione) si sommano a quelli della caccia deliberata. I delfini che vengono maggiormente catturati sono i tursiopi, l'orcella asiatica (\"Orcaella brevirostris\") e la susa indopacifica (\"Sousa chinensis\").\nIn Italia, il mantenimento dei delfini nei delfinari \u00e8 regolamentato dal D.L. 6 dicembre 2001, n. 469, in materia di \"Regolamento recante disposizioni in materia di mantenimento in cattivit\u00e0 di esemplari di delfini appartenenti alla specie Tursiops truncatus, in applicazione dell'articolo 17, comma 6 della legge 23 marzo 2001, n. 93\".\nSpiaggiamenti.\nAlcuni Odontoceti, soprattutto globicefali, capodogli e zifidi, sono soggetti agli spiaggiamenti, cio\u00e8 si spingono fino alle terre emerse non riuscendo pi\u00f9 a ritornare in mare. Molto spesso gli spiaggiamenti provocano la morte dell'animale per disidratazione o per soffocamento dovuto al collasso dei polmoni sotto il peso del proprio corpo. Lo spiaggiamento pu\u00f2 essere singolo, quando coinvolge un solo esemplare, o di massa, quando a spiaggiarsi \u00e8 l'intero branco. Gli spiaggiamenti sono stati oggetto di un lungo dibattito tra i ricercatori per decenni, allo scopo di ricercarne le cause, che ancora oggi non sono ben chiare. Si pensa che a provocarli non sia una sola causa, ma una concomitanza di eventi naturali, biologici e comportamentali. I primi comprendono cambiamenti nelle correnti marine e nelle maree e l'insorgenza di tempeste, mentre i fattori biologici comprendono la predazione, le malattie e i disturbi nell'ecolocalizzazione. Per quanto riguarda i fattori comportamentali, nelle specie altamente sociali \u00e8 possibile che un animale in difficolt\u00e0 per cause individuali venga seguito fino a terra dagli altri membri del branco, che si spiaggiano insieme a lui.\nNel 2004 ricercatori tedeschi hanno associato i frequenti spiaggiamenti dei capodogli delle acque del mare del Nord all'attivit\u00e0 solare. Analizzando gli spiaggiamenti di questi Cetacei avvenuti dal 1712 al 2003 i ricercatori si accorsero che il 97% di essi si verificavano nei periodi di minimo dell'attivit\u00e0 solare.\nUn'altra possibile causa degli spiaggiamenti sono le esercitazioni della marina militare effettuate mediante l'utilizzo di \"sonar\" a media frequenza utilizzati per la ricerca dei sottomarini. Nel 1996 12 zifii (\"Ziphius cavirostris\") si sono spiaggiati lungo le coste della Grecia e le analisi autoptiche hanno mostrato la presenza in ciascuno di una patologia caratterizzata dalla comparsa di emboli gassosi all'interno degli organi degli animali. Questi emboli, una volta che i Cetacei si spiaggiano, ne provocano la morte in seguito ai gravi danni causati all'apparato circolatorio. Gli spiaggiamenti sono stati correlati alle esercitazioni militari che si sono svolte due giorni prima che essi si verificassero. Nel 2002 altri 14 zifidi che presentavano gli stessi sintomi sono spiaggiati alle Isole Canarie e gli spiaggiamenti cominciarono dopo sole 4 ore dall'inizio delle operazioni militari, confermando la stretta relazione esistente tra l'uso dei \"sonar\" e gli spiaggiamenti e le morti di questi animali.\nStoria della cetologia.\nLa cetologia \u00e8 la branca della biologia marina che si occupa dello studio dei cetacei.\nI cetacei furono studiati gi\u00e0 da Aristotele, che usando per loro il termine \u03ba\u1fc6\u03c4\u03bf\u03c2 (che precedentemente era usato per \"mostro marino\") dette origine al termine attuale. Aristotele distinse chiaramente i cetacei dai pesci, in quanto animali vivipari che respirano con i polmoni e allattano i cuccioli. Tra le molte nozioni trasmesse da Aristotele vi \u00e8 la distinzione tra i cetacei dotati di fanoni e quelli dotati di denti e la descrizione della copula, che avviene ventre contro ventre. Plinio il Vecchio, che si occup\u00f2 di questi animali nella Naturalis historia, sapeva ancora che essi respirano aria per mezzo dei polmoni, ma attribu\u00ec loro dimensioni corporee che superavano di molto quelle reali e dedic\u00f2 pi\u00f9 spazio ad aneddoti e dicerie che alla descrizione della fisiologia.\nDurante il Medioevo solo pochi studiosi scandinavi ed islandesi si occuparono dei cetacei. Nell'opera islandese \"Speculum regalae\" del 1240 vengono descritti ancora una volta come mostri uccisori di uomini e distruttori di navi.\nNel Rinascimento lo studio si bas\u00f2 sulla dissezione di animali spiaggiati, ma ancora non si erano recuperate le conoscenze di Aristotele: non era chiaro, in particolare, se i cetacei dovessero essere classificati tra i pesci o tra i mammiferi. Pierre Belon, nel suo \"Histoire naturelle des \u00e9stranges poissons marins\" li considerava pesci, mentre Guillaume Rondelet li definiva \"quadrupedi acquatici\".\nLinneo, nella decima edizione del suo \"Systema Naturae\" del 1758, classific\u00f2 i cetacei tra i mammiferi.\nNel libro \"Recherches sur les fossils\" (Ricerche sui reperti fossili) del 1823, il medico e paleontologo Georges Cuvier analizz\u00f2 e descrisse lo scheletro dei cetacei, definendoli \"mammiferi privi di arti posteriori\".\nTra il XIX ed il XX secolo, la maggior parte delle informazioni sulle rotte migrazioni e sulla morfologia proveniva dai balenieri, che conoscevano molto bene gli animali che dovevano cacciare. Nel 1924 una spedizione scientifica denominata \"discovery\" e durata circa 25 anni, ebbe il compito di studiare l'ecologia delle regioni artiche e il comportamento riproduttivo dei cetacei.\nLa difficolt\u00e0 della ricerca scientifica \u00e8 accresciuta dal fatto che gli animali spendono solo una minima parte del loro tempo sulla superficie. Inoltre mentre nuotano o sono in immersione non lasciano nessuna traccia, rendendo difficoltoso anche seguirne gli spostamenti. Questo problema viene risolto mediante la marcatura con radiotrasmettitori satellitari. I ricercatori che si occupano di questi animali sono in genere equipaggiati di idrofoni per ascoltarne le vocalizzazioni, binocoli per scrutare l'orizzonte e macchine fotografiche per la fotoidentificazione.\nMolte delle nostre conoscenze derivano anche dallo studio delle carcasse degli animali spiaggiati."}
{"id": "896", "revid": "599013", "url": "https://it.wikipedia.org/wiki?curid=896", "title": "Correlazione (statistica)", "text": "In statistica, una correlazione \u00e8 una relazione tra due variabili tale che a ciascun valore della prima corrisponda un valore della seconda, seguendo una certa regolarit\u00e0. La correlazione non dipende da un rapporto di causa-effetto quanto dalla tendenza di una variabile a cambiare in funzione di un'altra. \nStoria.\nIl termine apparve per la prima volta in un'opera di Francis Galton, \"Hereditary Genius\" (1869). Non fu definita in modo pi\u00f9 approfondito (la moralit\u00e0 di un individuo e la sua instabilit\u00e0 morale sono non correlate).\nOtto anni dopo, nel 1877, lo stesso Galton scopr\u00ec che i coefficienti di regressione lineare tra X e Y sono gli stessi se a entrambe le variabili viene applicata la deviazione standard \u03c3x e \u03c3y: Galton utilizz\u00f2 in realt\u00e0 lo scarto interquartile, definendo il parametro \"coefficiente di co-relazione\" e abbreviando \"regressione\" in \"r\".\nDescrizione.\nIn base alle caratteristiche presentate, la correlazione pu\u00f2 definirsi:\nInoltre, le correlazioni possono essere:\nIl grado di correlazione tra due variabili viene espresso tramite l'indice di correlazione. Il valore che esso assume \u00e8 compreso tra \u22121 (correlazione inversa) e 1 (correlazione diretta e assoluta), con un indice pari a 0 che comporta l'assenza di correlazione; il valore nullo dell'indice non implica, tuttavia, che le variabili siano indipendenti.\nI coefficienti di correlazione sono derivati dagli indici, tenendo presenti le grandezze degli scostamenti dalla media. In particolare, l'indice di correlazione di Pearson \u00e8 calcolato come rapporto tra la covarianza delle due variabili e il prodotto delle loro deviazioni standard:\nVa comunque notato che gli indici e i coefficienti di correlazione siano da ritenersi sempre approssimativi, a causa dell'arbitrariet\u00e0 con cui sono scelti gli elementi: ci\u00f2 \u00e8 vero, in particolare, nei casi di correlazioni multiple.\nContrariamente a quanto si potrebbe intuire, la correlazione non dipende da un rapporto di causa-effetto quanto dalla tendenza di una variabile a cambiare in funzione di un'altra. Le variabili possono essere tra loro dipendenti (per esempio la relazione tra stature dei padri e dei figli) oppure comuni (relazione tra altezza e peso di una persona). \nNel cercare una correlazione statistica tra due grandezze, per determinare un possibile rapporto di causa-effetto, essa non deve risultare una correlazione spuria.\nErrore standard.\nSe formula_2 e formula_3 sono variabili aleatorie, l'errore standard associato al coefficiente di correlazione \u00e8:\ndove formula_5 \u00e8 il coefficiente di correlazione e formula_6 \u00e8 la numerosit\u00e0 campionaria."}
{"id": "897", "revid": "4499", "url": "https://it.wikipedia.org/wiki?curid=897", "title": "Carta De Logu", "text": ""}
{"id": "898", "revid": "123772930", "url": "https://it.wikipedia.org/wiki?curid=898", "title": "Campidano", "text": "Il Campidano (pron. \"Campid\u00e0no\", \"Campid\u00e0nu\" in sardo) \u00e8 la pi\u00f9 vasta pianura della Sardegna, situata nella porzione sud-occidentale dell'Isola, circa compresa tra i 40\u00b0 e i 39\u00b0 di latitudine nord e gli 8\u00b030' e i 9\u00b0 di longitudine est.\nDescrizione.\nDal punto di vista geologico, \u00e8 una fossa tettonica composta da un sistema di faglie distensive che hanno provocato lo sprofondamento di una parte di crosta terrestre. Tale movimento tettonico viene fatto risalire all'intervallo di tempo geologico medio Pliocene \u2013 inizio Pleistocene, circa da 4 a 2 milioni di anni fa e fu associato a importanti eventi effusivi. In seguito la fossa fu interessata da fenomeni di sedimentazione alluvionale che portarono uno spessore di circa 600 metri di sedimenti continentali e deltizi.\nLa pianura attraversa la provincia di Cagliari, la provincia del Sud Sardegna e la provincia di Oristano. Gli ultimi comuni del campidano oristanese sono San Vero Milis e Milis, infatti gi\u00e0 il comune di Narbolia molto vicino ad entrambi questi ultimi paesi \u00e8 considerato facente parte del Montiferru, pur essendo campidanesofono. L'ultimo paese costruito con la tecnica tradizionale tipica detta del \"l\u00e0diri\" (mattone di terra cruda, in lingua sarda) \u00e8 per\u00f2 San Vero Milis. Tradizionalmente \u00e8 suddiviso nelle subregioni del Campidano di Cagliari, Campidano di Sanluri e Campidano di Oristano.\nFertilissima, gi\u00e0 dai tempi dei Fenici e dei Romani era coltivata in modo intensivo a grano e vitigni. I colonizzatori vi importarono con le loro navi la zanzara di tipo anofele che diffonder\u00e0 nella piana la malaria, malattia che rester\u00e0 una piaga per ben due millenni e limiter\u00e0 fortemente la vita degli abitanti. Le bonifiche avviate nel Novecento hanno riportato il Campidano a una piena salubrit\u00e0 e abitabilit\u00e0, ed oggi i suoi stagni sono centri di conservazione di biodiversit\u00e0, dove sostano i fenicotteri rosa.\nNella porzione settentrionale, attorno alla citt\u00e0 di Oristano, vi sono anche importanti risaie.\nInoltre in questa zona sfocia il fiume Tirso, il pi\u00f9 lungo di tutta la Sardegna.\nAll'estremo meridionale \u00e8 collocata la citt\u00e0 e il centro urbano di Cagliari. \nGli abitanti sono \"campidanesi\", e la lingua \u00e8 il sardo nella sua variet\u00e0 chiamata sardo campidanese.\nIl \"campidano\" \u00e8 anche un vino rosso di produzione locale."}
{"id": "901", "revid": "78273", "url": "https://it.wikipedia.org/wiki?curid=901", "title": "Citrus Bergamia", "text": ""}
{"id": "903", "revid": "39692", "url": "https://it.wikipedia.org/wiki?curid=903", "title": "Conifere", "text": ""}
{"id": "904", "revid": "39692", "url": "https://it.wikipedia.org/wiki?curid=904", "title": "Coniferae", "text": ""}
{"id": "905", "revid": "16953", "url": "https://it.wikipedia.org/wiki?curid=905", "title": "Coniferopside", "text": ""}
{"id": "906", "revid": "1305772", "url": "https://it.wikipedia.org/wiki?curid=906", "title": "Cygnus", "text": ""}
{"id": "908", "revid": "119607753", "url": "https://it.wikipedia.org/wiki?curid=908", "title": "Classe (tassonomia)", "text": "Nelle scienze naturali, ai fini della tassonomia, la classe \u00e8 uno dei livelli di classificazione scientifica degli organismi viventi (tanto della zoologia, quanto della botanica) e dei minerali.\nDiverse classi possono (ma non \u00e8 necessario) essere ulteriormente suddivise in sottoclassi.\nNel sistema di classificazione usato in zoologia \u00e8 immediatamente inferiore al tipo e superiore all'ordine. Ovvero: nello stesso tipo ci sono uno o pi\u00f9 classi, e ciascuna classe viene suddivisa in una o pi\u00f9 ordini.\nAd esempio, gli uccelli sono una classe, chiamata \"Aves\", la quale viene ulteriormente suddivisa in sottoclassi, di cui interessa soprattutto quella chiamata neorniti (\"Neornithes\").\nNel sistema di classificazione usato in botanica \u00e8 immediatamente inferiore alla divisione e superiore all'ordine. Ovvero: nella stessa divisione ci sono uno o pi\u00f9 classi, e ciascuna classe viene suddivisa in una o pi\u00f9 ordini."}
{"id": "909", "revid": "641838", "url": "https://it.wikipedia.org/wiki?curid=909", "title": "Calcio", "text": ""}
{"id": "913", "revid": "418118", "url": "https://it.wikipedia.org/wiki?curid=913", "title": "Campo di sterminio", "text": "Un campo di sterminio \u00e8 un sottotipo di campo di concentramento il cui scopo non \u00e8 quello di ospitare temporaneamente prigionieri di guerra (destinati poi a essere scambiati o rilasciati alla fine del conflitto) bens\u00ec quello di uccidere i prigionieri che vi giungono. \nQuesto tipo di centri sono stati ampiamente utilizzati nel XIX secolo nella guerra di secessione americana da ambedue le parti in conflitto, e nel XX secolo, soprattutto da parte degli inglesi. durante la seconda guerra boera, nella Germania nazista e nell'Unione Sovietica negli anni intorno alla seconda guerra mondiale.\nEsempi di campi di sterminio.\ncampi di sterminio nazisti.\nI campi di Sterminio Nazisti furono creati dal terzo reich durante la seconda guerra mondiale per attivare la cosiddetta soluzione finale del problema ebraico, che consisteva nell'uccisione di tutti gli ebrei d'Europa compresi nella sfera d'influenza politico-militare del Terzo Reich.\nCreati sulla base di un complesso ed efficiente programma organizzativo, i campi di sterminio nazisti causarono la morte di circa tre milioni di ebrei e costituiscono l'unico caso nella storia di struttura detentiva studiata appositamente, secondo tecniche scientifiche e pianificazione di tipo industriale, per distruggere un'intera popolazione sulla base di concezioni ideologico-razziali. L'attivit\u00e0 di annientamento dei campi di sterminio rappresent\u00f2 la fase culminante e pi\u00f9 tragica della Shoah.\nDefinizione.\nRaul Hilberg, storico dell'Olocausto di nazionalit\u00e0 statunitense e di origine ebreo-austriaca, ha definito \"centri di sterminio\" sei campi costruiti e attivati nella massima segretezza dalla Germania nazista durante la seconda guerra mondiale: Che\u0142mno, Be\u0142\u017cec, Sobib\u00f3r, Treblinka, Majdanek, e Auschwitz-Birkenau. Con la loro creazione, raggiunse il culmine organizzativo e tecnico il processo di distruzione degli ebrei d'Europa, perseguito sistematicamente dalle gerarchie e dall'apparato militare, poliziesco e burocratico-amministrativo del Terzo Reich. In circa tre anni, a partire dal dicembre 1941, in questi sei campi di sterminio vennero deportati e uccisi circa tre milioni di ebrei con un complesso procedimento tecnico-organizzativo accuratamente predisposto da un numeroso gruppo di \"specialisti della morte\". Secondo Hilberg, il meccanismo della distruzione, dalla notevole complessit\u00e0 organizzativa e tecnica, funzion\u00f2 con efficienza e rapidit\u00e0, raggiungendo i suoi macabri obiettivi con procedure simili a quelle di una moderna fabbrica. In questo senso, Hilberg definisce i centri di sterminio nazisti un fenomeno senza precedenti, l'unico in cui vennero studiate e attivate procedure per la \"morte a catena\" di milioni di uomini, donne, vecchi e bambini.\nCostruzione ed attivazione dei centri di sterminio.\nProcesso decisionale.\nRudolf H\u00f6ss testimoni\u00f2 durante il processo di Norimberga che nell'estate 1941 Heinrich Himmler, dopo averlo convocato a Berlino, gli parl\u00f2 per la prima volta della decisione presa da Adolf Hitler di procedere all'annientamento totale degli ebrei d'Europa e gli rivel\u00f2 che il campo di concentramento per prigionieri di guerra di Auschwitz, di cui H\u00f6ss era il comandante, avrebbe avuto un ruolo centrale nella soluzione finale del problema ebraico. Sempre nell'estate 1941 Himmler si consult\u00f2 con il medico capo responsabile delle SS, il \"Reichsarzt-SS-und Polizei\" dottor Grawitz sulle modalit\u00e0 pi\u00f9 opportune per procedere allo sterminio di massa e Grawitz propose l'adozione delle camere a gas. Queste tecniche erano gi\u00e0 state studiate ed adottate nel corso del programma di eutanasia (Aktion T4), dipendente dall'ufficio di Philipp Bouhler alla Cancelleria del Reich e diretto concretamente da Viktor Brack e dal responsabile operativo Christian Wirth, \"kriminalkommissar\" proveniente dalla polizia criminale di Stoccarda.\nNell'ottobre 1941 Reinhard Heydrich durante una riunione con i dirigenti dell'RSHA, rifer\u00ec di una decisione di Hitler di \"liberare\" il Terzo Reich di tutti gli ebrei in ogni modo entro la fine dell'anno, e prospett\u00f2 la loro deportazione all'est in campi del \"Ostland\", ipotizzando possibili localizzazioni a Riga e Minsk. Nello stesso periodo anche Erhard Wetzel, esperto razziale del ministero dei territori dell'est di Alfred Rosenberg, scrisse del probabile utilizzo delle tecniche studiate da Brack per la \"aktion T4\" (il cosiddetto \"strumento di Brack\", \"Brackschen Hilfsmittel\"), nei territori dell'est per \"finirla con questi ebrei\". In realt\u00e0 era gi\u00e0 stato deciso che il programma per l'annientamento degli ebrei non sarebbe stato attivato all'est, in ragione delle difficolt\u00e0 tecnico-organizzative di trasporto in regioni glaciali dei territori occupati e dell'opposizione dei commissari del Reich del \"Ostland\" Hinrich Lohse e Wilhelm Kube, ma direttamente nel Governatorato Generale.\nIn questo territorio erano gi\u00e0 in azione le procedure di annientamento degli ebrei del cosiddetto programma \"sterminio mediante il lavoro\", portate avanti con crudele energia dai capi delle SS e Polizia di Lublino, Odilo Globo\u010dnik, e della Galizia, Friedrich Katzmann; nei campi della DG IV (\"strada di transito IV\") morirono per le terribili condizioni di lavoro oltre 70.000 ebrei. Inoltre Globocnik il 1\u00ba ottobre 1941 sollecit\u00f2 misure ancora pi\u00f9 dure contro gli ebrei del Governatorato: l'eliminazione degli inabili al lavoro e l'immediata \"evacuazione\" degli ebrei per liberare spazio nel suo distretto al reinsediamento di tedeschi etnici. In luglio 1941 il capo della SS di Pozna\u0144, Heinz H\u00f6ppner, aveva gi\u00e0 scritto ad Eichmann che, a causa dell'impossibilit\u00e0 di nutrire tutti gli ebrei del Governatorato, la \"soluzione pi\u00f9 umana\" sarebbe stata quella di \"liquidare\" gli inabili con \"qualche mezzo rapido ed efficace\".\nAlla fine dell'anno 1941 tuttavia non sembra che fosse stata ancora presa una decisione definitiva da parte delle autorit\u00e0 supreme a favore di uno sterminio sistematico degli ebrei; anche due settimane dopo la conferenza di Wannsee, il 4 febbraio 1942 Heydrich torn\u00f2 nuovamente a parlare di possibili deportazioni in massa nelle regioni artiche. In realt\u00e0 i piani e i progetti concreti gi\u00e0 iniziati nell'autunno del 1941 divennero operativi dal marzo 1942 con la decisione di sterminare gli ebrei del Warthegau per fare posto ai reinsediamenti e con l'inizio del processo di annientamento nei distretti di Lublino e Leopoli sotto la pressione dell'estremismo di Globocnik e Katzmann. Il 13 e 14 marzo Himmler incontr\u00f2 Globocnik e Friedrich Wilhelm Kr\u00fcger, capo di SS e Polizia del Governatorato; in questa occasione vennero verosimilmente discussi i problemi tecnici della deportazione, dello sterminio nei nuovi centri di distruzione in fase di completamento, e di sostituzione dei lavoratori ebrei. Himmler comp\u00ec un secondo viaggio di ispezione nel luglio 1942; dopo aver visitato Auschwitz, si rec\u00f2 anche nel distretto di Lublino e il 19 luglio, pienamente soddisfatto dei risultati raggiunti, ordin\u00f2 a Kr\u00fcger di completare entro il 31 dicembre 1942 il \"trasferimento di tutta la popolazione ebraica\" del Governatorato. In estate iniziarono i rastrellamenti dei ghetti in Polonia ed Eichmann pot\u00e9 dare inizio ai suoi programmi di deportazione \"all'est\" degli ebrei di tutta Europa.\nChe\u0142mno.\nIl primo campo di sterminio ad essere attivato fu quello di Che\u0142mno (\"Kulmhof\", nella documentazione tedesca), fin dal dicembre 1941. Il programma di annientamento di massa era condotto mediante autocarri appositamente modificati (\"Gaswagen\"), al cui interno erano convogliati i gas di scarico. Il sistema, gi\u00e0 sperimentato dai nazisti in Unione Sovietica e in Serbia, era stato sviluppato dal referat tecnico del RSHA e venne attivato su sollecitazione del Gauleiter del Warthegau, Arthur Greiser che ottenne l'autorizzazione di Himmler a sterminare 100.000 ebrei presenti nel suo territorio o trasferiti dalla Prussia occidentale nel ghetto di \u0141\u00f3d\u017a. L'attivazione del campo, costruito in una villa con parco al centro del modesto villaggio di Che\u0142mno abitato da solo 250 persone, fu opera del \"Sonderkommando Lange\", diretto dal \"hauptsturmf\u00fchrer\" Herbert Lange a cui successe Hans Bothmann. Il personale del \"Sonderkommando\" incaricato delle gasazioni, dieci-quindici uomini, venne fornito dal capo delle SS e della polizia del Warthegau, Wilhelm Koppe, mentre le guardie, circa ottanta uomini, provenivano dalla ORPO locale, diretta da Oskar Knofe. Agli inizi di novembre arriv\u00f2 a Kulmhof il primo autocarro a gas, equipaggiato con monossido di carbonio in bombole e, dopo che era stata sistemata una palizzata intorno al campo per mascherare le operazioni, l'8 dicembre 1941 ebbero inizio le gasazioni; a gennaio 1942 arrivarono altri due autocarri dotati di impianti di convogliamento dei gas di scarico all'interno dell'abitacolo sigillato, i cosiddetti Gaswagen.\nAdolf Eichmann visit\u00f2 il campo nel gennaio 1942 e assistette ad un carico di ebrei su uno degli autocarri che utilizzavano i gas di scarico; il capo dell'ufficio IVB4 ne trasse un'impressione poco favorevole; la tecnica dello sterminio prevedeva che l'autocarro, che poteva ospitare fino a 150 vittime, si dirigesse con il suo carico di condannati fuori dal villaggio a circa quattro chilometri fino al cosiddetto \"campo del bosco\" (\"Waldlager\") dove un \"Sonderkommando\" di ebrei si occupava del macabro compito di scaricare e pulire il mezzo, e seppellire in grande fosse i cadaveri. Anche Christian Wirth critic\u00f2 il meccanismo di annientamento sviluppato a Che\u0142mno, irregolarit\u00e0 nel rilascio del gas poteva ridurne la letalit\u00e0 e prolungare l'agonia delle vittime; inoltre il sistema non poteva \"trattare\" pi\u00f9 di 1.000 persone al giorno.\nBe\u0142\u017cec.\nDopo l'esperienza di Che\u0142mno, l'apertura dei tre campi gemelli di Be\u0142\u017cec, Sobib\u00f3r e Treblinka segn\u00f2 un salto qualitativo nelle operazioni di sterminio della popolazione ebraica nella Polonia occupata, con la costruzione delle prime camere a gas fisse, alimentate a monossido di carbonio.\n La pianificazione di un campo a Be\u0142\u017cec era gi\u00e0 cominciata nel 1941 sotto la direzione del \"Amt Haushalt und Bauten\", l'ufficio del bilancio e delle costruzioni\" di Oswald Pohl che nel marzo 1942 sarebbe confluito, insieme all'ispettorato dei campi di concentramento, nel WVHA, \"Wirtschafts und Verwaltungshauptamt\". Il 13 ottobre 1941 Himmler aveva autorizzato il \"SS-Brigadef\u00fchrer\" Odilo Globocnik, capo della Polizia e delle SS del distretto di Lublino, a procedere alla costruzione del campo, e lo stesso Globocnik costitu\u00ec un \"gruppo di lavoro\", pi\u00f9 tardi noto con il nome in codice \"Reinhard\", diretto dal suo sostituto, Hermann H\u00f6fle, per la direzione del programma di annientamento degli ebrei nelle nuove strutture di sterminio. Anche Adolf Eichmann, capo della sezione IVB4 del RSHA, partecip\u00f2 attivamente allo sviluppo del programma, visit\u00f2 Be\u0142\u017cec nell'inverno 1941-42 e ispezion\u00f2 Lublino e Minsk, facendo pressioni per attivare le deportazioni degli ebrei del Reich, del Protettorato e del Warthegau.\nLa costruzione del campo di sterminio di Be\u0142\u017cec, nel distretto di Lublino, and\u00f2 avanti piuttosto lentamente dal novembre 1941 ad opera di operai polacchi sotto la direzione di un \"kommando\" di costruzione delle SS, a dicembre vennero posati i binari a scartamento ridotto. Dopo Natale, dopo l'allontanamento degli operai polacchi e la loro sostituzione con manodopera coatta ebraica, arriv\u00f2 il dottor Helmut Kallmeyer, chimico di Berlino, per l'installazione degli impianti del gas (\"Vergasungsanlagen\"). A febbraio vennero costruite le torrette di guardia, vennero quindi eliminati nelle camere a gas gli operai ebrei ed il 16 marzo 1942 venne attivato il campo, sotto la direzione di Christian Wirth, inviato in precedenza insieme ad un centinaio di esperti del programma \"Aktion T4\", a Lublino da Viktor Brack per collaborare con Odilo Globocnik. Quest'ultimo, personalit\u00e0 fortemente ideologizzata, veterano del nazismo austriaco, assunse un ruolo centrale nella direzione del programma di annientamento nel Governatorato Generale e pot\u00e9 agire, godendo della piena fiducia di Himmler, in autonomia rispetto al suo superiore diretto, il capo delle SS e della Polizia in Polonia Friedrich Wilhelm Kr\u00fcger. Dopo qualche contrasto iniziale di autorit\u00e0 tra Wirth e Globocnik, in una riunione a Berlino vennero stabilita la preminenza direttiva del capo della SS e della Polizia di Lublino, mentre Josef Oberhauser, gi\u00e0 presente a Be\u0142\u017cec in ottobre, assunse il ruolo di collegamento tra Wirth e la direzione SS a Lublino.\nSobib\u00f3r e Treblinka.\nNel marzo 1942 inizi\u00f2 la costruzione di un secondo campo nel distretto di Lublino, sempre nel quadro del programma di sterminio diretto da Odilo Globocnik, denominato \"Aktion Reinhard\"; i lavori a Sobib\u00f3r furono molto pi\u00f9 veloci che a Be\u0142\u017cec e proseguirono sotto la direzione del \"Hauptsturmf\u00fcher\" Richard Thomalla che si avvalse della manodopera ebraica presente nel territorio e della supervisione di un esperto tecnico, Baurat Moser. Un terzo campo di annientamento, localizzato nel distretto di Varsavia, sorse a Treblinka, la costruzione venne diretta dal dottor Irmfried Eberl che impieg\u00f2 due ditte di Liegnitz e di Varsavia, mentre la manodopera e i materiali erano forniti dagli stessi ebrei del ghetto della capitale. Il campo di sterminio di Sobib\u00f3r venne attivato nell'aprile 1942 sotto la direzione di Thomalla, a cui seguirono Franz Stangl e Franz Reichleitner, mentre Treblinka, sorto in origine nell'agosto 1941 come campo di lavoro forzato, entr\u00f2 in funzione come centro di sterminio a luglio 1942, al comando di Eberl e poi in successione di Schemmerl, Stangl e Kurt Franz. Il 1\u00ba agosto 1942 Christian Wirth, che aveva avuto contrasti con Globocnik ed anche con Rudol H\u00f6ss che aveva criticato l'efficienza dei suoi metodi, cedette il comando di Be\u0142\u017cec al \"Haupsturmf\u00fchrer\" Gottlieb Hering e divenne l'ispettore generale dei tre campi della \"Aktion Reinhard\" (Be\u0142\u017cec, Sobib\u00f3r, Treblinka)..\nIl personale presente nei campi di sterminio del Governatorato era costituito da un piccolo nucleo di specialisti tedeschi delle SS, in genere provenienti dalla \"Aktion T4\", addetti agli aspetti tecnici del meccanismo, e dalle guardie del campo; queste ultime erano volontari ucraini, vestiti di nero, ed equipaggiati con fucili, carabine e fruste di cuoio, addestrati nel vicino campo di formazione di Trawniki. Ogni campo disponeva di una compagnia di guardie ucraine, mentre Kulmhof aveva una compagnia di polizia tedesca della ORPO. La struttura dei tre campi della \"Aktion Reinhard\" (Be\u0142\u017cec, Sobib\u00f3r e Treblinka) era simile: si trattava di complessi di piccole dimensioni, isolati in territori boscosi, costituiti da alcuni edifici per le guardie, da una baracca dove venivano radunati gli ebrei, una dove si spogliavano e da uno stretto percorso, largo due o tre metri (lo \"schlauch\", il manicotto) con protezione laterale di filo spinato che le vittime dovevano percorrere per raggiungere le camere a gas. Queste erano stanze di medie dimensioni dove gli ebrei venivano ammassati per la gasazione: mentre a Be\u0142\u017cec si utilizz\u00f2 all'inizio monossido di carbonio in contenitori (\"Flaschengas\"), Sobib\u00f3r e Treblinka disponevano di grandi motori Diesel che emettevano monossido e diossido di carbonio. Inizialmente i centri disponevano solo di tre camere a gas ciascuno e, non essendo dotati di forni crematori, i cadaveri dovevano venire bruciati in fosse improvvisate con risultati non soddisfacenti.\nPer superare le carenze tecnico-organizzative evidenziatesi ed il rischio di \"sovraccarico\" delle installazioni, di fronte alla massa crescente dei deportati destinati allo sterminio, tra luglio e settembre 1942 si procedette ad un vasto ampliamento dei tre centri del Governatorato; vennero quindi edificate grandi e solide costruzioni in pietra o in mattoni al posto delle baracche ed ogni campo fu dotato di sei camere a gas allineate sui lati di un corridoio centrale, mentre la stanza con il motore Diesel era situata in fondo al corridoio.\nNel periodo di massima attivit\u00e0 il processo di annientamento si sviluppava con rapidit\u00e0 ed efficienza; i tre campi controllati dall'ispettorato di Christian Wirth riuscirono a sterminare pi\u00f9 di 25.000 vittime al giorno.\nMajdanek.\nNel marzo 1942 l'Obergruppenf\u00fchrer Oswald Pohl divenne il responsabile del nuovo \"Ufficio centrale economico-amministrativo delle SS\" (\"SS- Wirtschafts-Verwaltungshaptamt\", WVHA) che inglobava i precedenti \"Ufficio del bilancio e delle costruzioni\" e \"Ufficio amministrazione ed economia\"; diviso negli \"Amtsgruppe\" A, B, C, D e W, accumulava e gestiva un enorme potere amministrativo, burocratico ed economico dell'apparato delle SS. In particolare il WVHA, oltre a gestire i settori: amministrazione delle truppe (\"Amt A\", Brigadef\u00fchrer Fanslau), economia (\"Amt B\", Gruppenf\u00fchrer Georg L\u00f6rner), costruzioni (\"Amt C\", Gruppenf\u00fchrer Kammler) e imprese economiche (\"Amt W\", Obergruppenf\u00fchrer Hans L\u00f6rner), accorpava anche il vecchio Ispettorato dei campi di concentramento che divenne lo \"Amt D\" sempre sotto la direzione di Richard Gl\u00fccks.\nAl massimo della sua espansione (1944) il sistema dei campi dello \"Amt D\" del WVHA di Pohl comprendeva, senza considerare i campi autonomi creati localmente dai capi delle SS e della polizia di distretto, venti campi di concentramento principali e 165 campi satelliti; i tre campi di sterminio della \"Aktion Reinhard\" (Be\u0142\u017cec, Sobib\u00f3r e Treblinka) organizzati da Odilo Globocnik e Christian Wirth in realt\u00e0 non rientravano amministrativamente e gerarchicamente nelle competenze della sezione di Richard Gl\u00fccks che invece dal settembre 1942 attiv\u00f2 come centro di annientamento degli ebrei anche il campo di Majdanek, denominato nella documentazione tedesca \"campo di concentramento di Lublino\", attivo fino a quel momento come campo per prigionieri di guerra sotto il controllo delle SS. Furono attivate tre camere a gas all'interno di un edificio a forma di U, dotate di dispositivi con monossido di carbonio in contenitori e di acido cianidrico; la prima di queste installazioni venne denominata con macabra ironia \"Rosengarten\" (\"giardino di rose\"). Per un anno, dal settembre 1942, vi furono uccisi 500-600 uomini, donne e bambini la settimana, deportati principalmente dal distretto di Lublino e da Varsavia, ma in parte anche dal Reich, dal Protettorato e dalla Francia. \nNonostante l'elevatissimo numero di vittime, Majdanek rimase comunque sempre nei progetti nazisti in primo luogo un campo di concentramento, \"solo occasionalmente usato come campo di sterminio, al fine di eliminare coloro che non potevano venire uccisi nei campi di sterminio dell\u2019Operazione Reinhard: Be\u0142\u017cec, Sobib\u00f3r e Treblinka\". Proprio per questa molteplicit\u00e0 di funzioni, Il campo di Majdanek era una struttura molto pi\u00f9 complessa dei centri di sterminio della \"Aktion Reinhard\", con una organizzazione gerarchica guidata dal comandante del campo, prima lo Standartenf\u00fchrer Karl Otto Koch, quindi Max K\u00f6gel, Hermann Florstedt, Martin Weiss e infine Arthur Liebehenschel; vi era poi uno \"Schutzhaftlagerf\u00fchrer\", responsabile del controllo dei detenuti, a questo incarico si succedettero Hermann Hackmann, Wimmer e Thumann; infine un capo amministrativo, prima Heinrich Worster e poi Michel. Le guardie del campo di Majdanek erano comandate dallo Sturmbannf\u00fchrer Walter Langleist e poi dallo Hauptsturmf\u00fchrer Martin Melzer ed erano costituite da reparti provenienti dai \"Totenkopfstandarten\" (le \"unit\u00e0 Testa di morto\", che designavano i reparti di guardie dei campi) e da un battaglione di \"Schutzmannschaft\" (\"Schuma\", reparti di ausiliari reclutati nelle regioni occupate) lituano.\nAuschwitz.\nAccanto alle metodiche di annientamento degli autocarri a gas di Che\u0142mno e delle camere a gas con monossido di carbonio della \"Aktion Reinhard\" (Be\u0142\u017cec, Sobib\u00f3r e Treblinka), l'apparato della distruzione delle SS organizz\u00f2 un terzo sistema pi\u00f9 efficiente e complesso. In una regione boscosa e paludosa dell'Alta Slesia, tra i fiumi Vistola e So\u0142a, in un ambiente umido e nebbioso, sarebbe sorto il pi\u00f9 grande, importante e micidiale centro di sterminio. Auschwitz era una cittadina di circa 12.000 abitanti, nelle cui vicinanze erano ancora presenti baracche in rovina di un'unit\u00e0 di cavalleria austriaca; l'esercito tedesco vi stabil\u00ec inizialmente un reparto di truppe logistiche, ma l'Ispettorato dei campi di concentramento individu\u00f2 questo posto isolato e il 21 febbraio 1940 Richard Gl\u00fccks scrisse ad Himmler in termini favorevoli delle caratteristiche del luogo. A primavera arrivarono le SS, guidate dal comandante designato del nuovo campo, \"Obersturmf\u00fchrer\" Rudolf H\u00f6ss; inizialmente i detenuti erano prigionieri politici polacchi impiegati nel lavoro forzato per le SS, le quali estesero la loro giurisdizione in una vasta area circostante designata \"zona di interesse\" (\"Interessengebiet\") in vista di ampliamenti delle strutture.\nAll'inizio del 1941 si verific\u00f2 un fatto nuovo di grande importanza: dopo alcune discussioni, il 6 febbraio i dirigenti economici del Reich ed i responsabili della IG Farben, Fritz ter Meer, capo del comitato tecnico-produttivo, e Otto Ambros, vice direttore della industria di Ludwigshafen che dirigeva il programma Buna, decisero che la quarta fabbrica per la produzione della gomma sintetica (Buna IV) sarebbe stata costruita ad Auschwitz. Carl Krauch, plenipotenziario dell'industria chimica e massimo dirigente della IG Farben, e Hermann G\u00f6ring chiesero la collaborazione di Himmler per la costruzione degli impianti e per la manodopera, ed il \"Reichsf\u00fchrer\" decise di evacuare la popolazione della cittadina e trasferirvi gli operai; inoltre tutti i prigionieri presenti nel campo sarebbero stati a disposizione della Buna IV per il lavoro coatto in condizioni estreme; il capo del \"Amt C\" (costruzioni) del WVHA di Pohl, \"Gruppenf\u00fchrer\" Hans Kammler, decise l'edificazione di baracche per 18.000 prigionieri. Sorse cos\u00ec dalla primavera del 1941 la IG Auschwitz, diretta dal dottor Walter D\u00fcrrfeld, con due impianti industriali: il Buna IV ed una fabbrica di acido acetico; la IG Farben e le SS collaborarono strettamente per l'efficienza e l'organizzazione delle fabbriche e del campo dei lavoratori forzati annesso (Monowitz), le SS stesero le recinzioni, costruirono le baracche, organizzarono i corpi di guardia insieme con la \"polizia di fabbrica\" (\"Werkschutz\").\nUna nuova iniziativa di Himmler e delle SS port\u00f2 ad un terzo ampliamento del campo di Auschwitz; dopo l'inizio dell'operazione Barbarossa le SS richiesero la disponibilit\u00e0 di una parte del gran numero di prigionieri di guerra sovietici e, dopo accordi con la Wehrmacht, venne quindi deciso di costruire un grande campo per prigionieri a Birkenau, un'area vuota in parte paludosa a circa due chilometri dal campo principale, dove vennero raccolti inizialmente circa 10.000 soldati sovietici catturati; H\u00f6ss seppe che Hitler aveva dato incarico di preparsi ad accoglierne oltre 100.000. In realt\u00e0 dall'estate 1941 era stata presa una decisione per la soluzione del \"problema ebraico\" che avrebbe coinvolto in modo decisivo il complesso concentrazionario in continua espansione di Auschwitz. Dopo il colloquio tra Himmler e H\u00f6ss in cui il capo delle SS motiv\u00f2 il ruolo centrale assegnato ad Auschwitz anche con la sua vicinanza ad importanti reti ferroviarie, Eichmann visit\u00f2 il sito e studi\u00f2 insieme a H\u00f6ss i problemi dei trasporti. Nel frattempo il vice di H\u00f6ss, Karl Fritzsch, speriment\u00f2 ad Auschwitz, in una cella del bunker, l'impiego di acido cianidrico, disponibile nel campo per la disinfestazione da parassiti, su alcuni prigionieri russi; poco dopo H\u00f6ss assistette ad un secondo esperimento organizzato nell'obitorio del campo principale; il comandante di Auschwitz si convinse dell'efficienza del metodo e cos\u00ec da febbraio 1942 l'obitorio divenne la prima camera a gas con due forni nel crematorio. In autunno era arrivato ad Auschwitz l'ingegnere Kurt Pr\u00fcfer, esperto delle SS di crematori, dipendente della societ\u00e0 J.A. Topf und S\u00f6hne di Erfurt che si incaric\u00f2 della progettazione e costruzione degli impianti di gasazione.\nBen presto, di fronte alle crescenti richieste, H\u00f6ss ed Eichmann individuarono due piccole fattorie a Birkeneau che vennero, dopo importanti modifiche strutturali, attivate per le gasazioni a marzo e a giugno 1942; le due nuove costruzioni furono denominate Bunker I (sul luogo della fattoria nota come la \"casa rossa\") con due camere a gas e Bunker II con quattro camere a gas. Himmler assistette alla procedura di annientamento con il gas nel Bunker II nel corso della sua visita al campo il 17 e 18 luglio 1942; pienamente soddisfatto annunci\u00f2 a H\u00f6ss che Eichmann avrebbe potenziato i trasporti e che Auschwitz doveva prepararsi a deportazioni in massa di ebrei da utilizzare come manodopera coatta per l'industria tedesca, gli inabili al lavoro sarebbero stati eliminati nelle camere a gas (\"gesondert untergebracht\", sottoposti al trattamento speciale).\nLa \"SS-Zentralbauleitung\" di Auschwitz (sezione centrale delle costruzioni), diretta dallo \"Sturmbannf\u00fchrer\" Karl Bischoff, si incaric\u00f2, in stretta cooperazione con numerose imprese private, dei grandi lavori di ampliamento del centro di sterminio; dopo l'installazioni dei cavi elettrici e delle condutture, furono costruite numerose baracche primitive a Birkenau, fu edificato un imponente sistema di torrette di guardia, venne steso ed elettrificato il filo spinato; soprattutto a Birkenau vennero progettate e costruite quattro grandi strutture (\"Bauwerke\", progetti di edificio, numerati 30, 30a, 30b, 30c) per le nuove e pi\u00f9 moderne camere a gas. La costruzione di questi grandi complessi procedette dal luglio 1942 al aprile 1943; i quattro \"Bauwerke\" divennero i crematori II e III, entrambi con due camere a gas sotterranee e cinque fornaci, entrati in attivit\u00e0 nel marzo e giugno 1943; il crematorio IV, con una camera a gas in superficie, doppia fornace e otto crogiuli, attivato per primo nel marzo 1943, e il crematorio V, con una camera a gas di superficie, doppia fornace e otto crogiuli, attivo dall'aprile 1943. Queste strutture di annientamento permettevano di bruciare subito i cadaveri, che invece nei Bunker I e II dovevano essere sotterrati in fosse comuni con risultati deplorevoli. Nei crematori II e III l'acido cianidrico in cristalli (Zyklon B) veniva gettato nei sotterranei attraverso gli sfiatatoi, mentre nelle camere di superficie dei crematori IV e V i cristalli venivano immessi attraverso le mura laterali nelle stanze, dove passavano allo stato gassoso.\nNella primavera del 1942 venne presa in considerazione l'esigenza di costruire una stazione ferroviaria a Birkenau; venne progettata una linea ferrovia che attraversasse l'edificio delle guardie all'entrata, connessa con la linea che giungeva alla stazione preesistente di Auschwitz. Questo scalo dipendeva dalla \"Reichsbahndirektion Oppeln\" dell'Alta Slesia, diretta prima da Wilhelm Pirath e poi da Hans Geitmann, subordinata a sua volta alla \"Generalbetriebsleitung Ost\" guidata da Ernst Emrich. I lavori per la nuova tratta ferroviaria proseguirono con molte difficolt\u00e0 tecniche ed organizzative e furono completati solo nella primavera del 1944 quando la linea venne utilizzata per il trasporto degli ebrei ungheresi a Birkenau.\nRudolf H\u00f6ss diresse l'ampliamento del centro di sterminio e condusse il programma di annientamento degli ebrei fino al novembre 1943, quando pass\u00f2 alla guida dello \"Amt D-I\" (l'ufficio centrale della sezione della WVHA responsabile dei campi) e venne sostituito da Arthur Liebehenschel a cui successe nel luglio 1944, dopo un breve ritorno di H\u00f6ss, Richard Baer. Il complesso quindi venne diviso in tre parti: il vecchio campo di Auschwitz (Auschwitz I, lo \"Stammlager\", il campo originario), diretto prima dallo stesso Liebehenschel e poi da Baer; il centro di sterminio di Birkenau (Auschwitz II), guidato dallo \"Sturmbannf\u00fchrer\" Fritz Hartjenstein e poi dallo \"Hauptsturmf\u00fchrer\" Josef Kramer; il campo della IG Farben (Auschwitz III o Monowitz), sotto la direzione dello \"Hauptsturmf\u00fchrer\" Heinrich Schwarz. L'apparato delle guardie dei tre campi era guidato dallo \"Sturmbannf\u00fchrer\" Hartjenstein che disponeva di cinque compagnie \"Totenkopfsturmbann\" ad Auschwitz I, di quattro compagnie pi\u00f9 una compagnia di guardie con cani (\"Hundelstaffel\") a Birkenau, e di una compagnia rinforzata dalla polizia di fabbrica a Monowitz; in totale le guardie SS, reclutate anche tra tedeschi etnici e tra personale di seconda scelta, raggiunsero il numero massimo di 3.500 uomini nel dicembre 1943 a fronte di una popolazione media di detenuti di circa 70.000 persone.\nAd Auschwitz la macchina dell'annientamento raggiunse la sua massima efficienza. Rudolf H\u00f6ss, non molto convinto dei metodi adottati da Christian Wirth con il monossido di carbonio nei campi della \"Aktion Reinhard\" (Be\u0142\u017cec, Sobib\u00f3r e Treblinka), adott\u00f2 invece lo Zyklon B che si rivel\u00f2 molto pi\u00f9 efficiente, manifestando il suo effetto letale in un tempo pi\u00f9 breve (3-15 minuti); inoltre le camere a gas di Birkenau potevano contenere fino a 2.000 vittime per volta contro solo 200 a Treblinka; nell'ultimo periodo il centro di sterminio divenne in grado di sterminare fino a 6.000 persone al giorno.\nLo Zyklon era un prodotto chimico utilizzato per la \"lotta contro i parassiti\" per disinfestazioni industriali, disinfezione di abiti e disinfestazioni da pidocchi, prodotto dalla Degesch (\"Deutsche Gesellschaft f\u00fcr Sch\u00e4dlingsbek\u00e4mpfung mbH\", \"Societ\u00e0 tedesca di lotta contro i parassiti\"), un'azienda di propriet\u00e0 della IG Farben (42,5% del pacchetto azionario), della Degussa (42,5%) e della Goldschmidt (15%). In realt\u00e0 la Degesch si limitava alla distribuzione dello Zyklon che era invece prodotto concretamente dalla Dessauer Werke a Dessau e dalla Kaliwerke a Kol\u00edn (vicino a Praga), mentre lo stabilizzatore del composto chimico proveniva dalla IG Farben di Uerdingen. A loro volta due altre societ\u00e0 si occupavano della vendita al dettaglio dello Zyklon: la Heli e la Tesch und Stabenow (Testa); era la Testa che assicurava le forniture alle strutture governative. La ripartizione dei quantitativi dello Zyklon era decisa da una sezione del ministero degli armamenti e della produzione di guerra di Albert Speer, la cosiddetta \"Commissione di lavoro disinfezione e lotta contro le epidemie\" che stabiliva l'assegnazione del prodotto chimico tra esportazioni, ditte private e forze armate; le forniture alla SS dipendevano dal \"Deposito centrale d'Igiene delle SS\", diretto dal capo dell'Igiene delle SS, Joachim Mrugowski.\nLo Zyklon era prodotto e venduto a varie concentrazioni in relazione al suo utilizzo, distinte da lettere dell'alfabeto; la formulazione \"B\", adoperata normalmente per la disinfezione dei vestiti, era quella impiegata ad Auschwitz. Le richieste dei quantitativi dello Zyklon B da parte del centro di sterminio partivano dal responsabile della disinfestazione, \"Obersturmf\u00fchrer\" Kurt Gerstein, e arrivavano all'ufficio di Mrugowski; l'ordinazione poi arrivava alla Testa, alla Degesch e alla Dessauer, da Dessau il prodotto veniva quindi inviato direttamente alla \"Divisione di disinfestazione e disinfezione\" di Auschwitz; le consegne venivano effettuate ogni sei settimane a causa dei problemi di deterioramento del prodotto e delle notevoli esigenze quantitative per le procedure di annientamento nelle camere a gas.\nMeccanismo dell'annientamento nei campi di sterminio.\nDeportazioni nei centri di annientamento.\nIl 18 settembre 1941 Hitler prese la decisione di autorizzare l'inizio dell'evacuazione all'est degli ebrei tedeschi del Reich e del Protettorato; le deportazioni dei primi contingenti di circa 70.000 persone iniziarono il 14 ottobre ed in un primo momento gli ebrei furono trasferiti nel ghetto di Lodz e nei ghetti di Riga e Minsk. Mentre questi ultimi vennero immediatamente uccisi sul posto, in particolare nell'eccidio del Forte IX di Kaunas e nel massacro del bosco di Rumbula a Riga, i deportati nel ghetto di L\u00f3d\u017a vennero a loro volta \"evacuati\" nel campo di sterminio di Che\u0142mno dove vennero sterminati negli autocarri a gas a partire dal dicembre 1941, insieme ad oltre 100.000 ebrei provenienti dal Warthegau di cui venne attivata la deportazione nel marzo 1942.\nLa deportazione degli ebrei del Governatorato nei centri di annientamento della \"Aktion Reinhard\" di Globocnik procedette sistematicamente dalla primavera 1942; dopo i primi trasferimenti dal ghetto di L\u00f3d\u017a, da aprile iniziarono le \"evacuazioni\" dal distretto di Lublino, compresi ebrei tedeschi provenienti dal Reich, verso il campo di sterminio di Be\u0142\u017cec e, a maggio, verso il campo di sterminio di Sobib\u00f3r.; anche gli ebrei del distretto di Leopoli e del distretto di Cracovia furono deportati ed annientati a Be\u0142\u017cec nello stesso periodo Il 23 luglio 1942 ebbe inizio l'evacuazione del ghetto di Varsavia e la deportazione degli ebrei che vi erano stati ammassati in gran numero; il capo del Consiglio ebraico del ghetto, Adam Czerniak\u00f3w, prefer\u00ec suicidarsi alla notizia delle decisioni delle autorit\u00e0 tedesche, i convogli dei deportati vennero diretti per lo sterminio in gran parte nel nuovo centro di annientamento di Treblinka, mentre un piccolo numero venne ucciso a Majdanek da settembre 1942. Treblinka divenne nell'estate 1942 il campo principale del massacro degli ebrei del Governatorato provenienti, oltre che da Varsavia, dai distretti di Radom, di Bia\u0142ystok e in parte di Lublino, mentre i restanti ebrei dei territori incorporati del Warthegau, della Prussia orientale, dell'Alta Slesia e dei ghetti minori vennero trasportati ad Auschwitz che inizi\u00f2 la sua attivit\u00e0.\nIl 26 marzo 1942 iniziarono le deportazioni degli ebrei della Slovacchia che in gran parte vennero sterminati a Sobib\u00f3r, mentre una parte venne trasferita ad Auschwitz e Majdanek; nello stesso periodo venne attivato il programma di \"soluzione finale\" anche nei paesi dell'Europa occidentale e settentrionale che avrebbe condotta alla deportazione sincronizzata nell'estate 1942 degli ebrei dalla Francia, Paesi Bassi, Belgio e Norvegia. Elemento propulsivo ed organizzativo decisivo in queste complesse operazioni di \"evacuazione all'est\" fu Adolf Eichmann ed il suo gruppo di collaboratori della Sezione IVB4 del RSHA. Eichmann, Rolf G\u00fcnther, Theodor Dannecker, Alois Brunner, Dieter Wisliceny, Friedrich Bosshammer, diedero prova di fanatica determinazione per raggiungere l'obiettivo di individuare, rastrellare e deportare nei campi di sterminio tutti gli ebrei presenti nella sfera di dominio del Terzo Reich. Lo stesso Eichmann in precedenza aveva visionato i centri di sterminio in costruzione per verificarne le capacit\u00e0 tecniche di annientamento.\nSotto la pressione degli \"esperti\" di Eichmann, le deportazioni dalla Francia iniziarono il 4 giugno 1942 in direzione dei campi di Sobib\u00f3r, Majdanek e Auschwitz; gli ebrei del Belgio, concentrati preventivamente nel campo di Malines, partirono per Auschwitz in agosto, mentre gi\u00e0 in luglio avevano avuto inizio i trasporti degli ebrei olandesi dal campo di concentramento di Westerbork in direzione dei centri di sterminio di Auschwitz e Sobib\u00f3r; il 25 ottobre iniziarono le deportazioni ad Auschwitz degli ebrei dalla Norvegia. Nei primi mesi del 1943 le operazioni di annientamento delle popolazioni ebraiche dei territori orientali vennero quasi totalmente completate nei campi della \"Aktion Reinhard\" (Be\u0142\u017cec, Sobib\u00f3r e Treblinka) che quindi cessarono progressivamente la loro attivit\u00e0, mentre assunse un ruolo centrale il campo, grandemente potenziato e perfezionato tecnicamente, di Auschwitz-Birkenau dove vennero diretti per lo sterminio le comunit\u00e0 superstiti.\nA partire dal 15 marzo 1943 vennero quindi deportati ad Auschwitz gli ebrei di Salonicco, cui seguirono le deportazioni nel campo dell'Alta Slesia dalla Macedonia, dalla Tracia, dalla Croazia; il 16 ottobre 1943, dopo il crollo dell'Italia, l'occupazione tedesca e la costituzione della RSI, iniziarono le deportazioni dalla penisola verso Auschwitz, mentre Bulgaria e Romania riuscirono a bloccare i programmi di \"evacuazione all'est\" dei loro ebrei. \nNella primavera 1944 invece, dopo l'occupazione tedesca dell'Ungheria, Eichmann e i suoi uomini, Wisliceny, Novak e Hunsche, riuscirono ad organizzare con grande rapidit\u00e0 e fanatica efficienza la concentrazione e la deportazione della numerosa comunit\u00e0 ebraica; da aprile a luglio oltre 430.000 ebrei ungheresi vennero \"evacuati\" ad Auschwitz-Birkenau ed immediatamente sterminati. Il campo di sterminio di Birkenau fu sottoposto a grande pressione per il suo compito di annientamento, fino a 10.000 vittime furono gasate al giorno; nonostante la capacit\u00e0 teorica dei forni crematori di bruciare 44.000 cadaveri quotidianamente, le squadre di \"Sonderkommando\" dovettero essere potenziate e i corpi vennero anche in parte bruciati in enormi fosse comuni all'aperto.\nElemento fondamentale del programma di deportazione verso i centri di annientamento era il meccanismo del trasporto ferroviario affidato alla \"Reichsbahn\", la grande ed efficiente struttura delle ferrovie tedesche diretta da Albert Ganzenm\u00fcller; gli ebrei venivano trasportati su carri bestiame considerati \"treni viaggiatori speciali\" (\"Sonderz\u00fcge\"), e la richiesta dei mezzi per la deportazione partiva dall'ufficio di Eichmann IVB4 a cura del capo della sezione Trasporti, Franz Novak. La Divisione operativa della \"Reichsbahn\", dopo aver ricevuto la richiesta dal IVB4, organizzava il trasporto ed inviava le direttive al \"Generalbetriebsleitung Ost\" (la direzione generale ferroviaria dell'est, diretta da Ernst Emrich) che tramite un \"Sonderzuggruppe\", pianificava l'assegnazione dei vagoni, gli orari, gli ordini di percorso e le date di partenza e arrivo. Questo piano di base veniva poi comunicato alle \"Reichsbahndirektion\" territoriali che si occupavano delle decisioni di dettaglio dei convogli.\nNell'Europa nazista la \"Reichsbahn\" controllava direttamente, con direzioni distaccate, le linee ferroviarie nel Governatorato, nei territori occupati dell'est, in Francia, Belgio, Paesi Bassi, mentre esistevano plenipotenziari della \"Reichsbahn\" nelle reti ferroviarie autonome dei paesi satelliti (Ungheria, Romania, Bulgaria, Slovacchia) e del Protettorato. Invece in Norvegia, Croazia, Serbia, Grecia e in Italia i trasporti ferroviari dipendevano dalle direzioni dei trasporti militari della Wehrmacht. Di grande importanza era la funzione della \"Generaldirektion der Ostbahn\" (Gedob), diretta da Adolf Gerteis, che controllava, gerarchicamente dipendente dalla \"Generalbetriebsleitung Ost\", la rete ferroviaria del Governatorato; era la Gedob che organizzava i trasporti verso i campi di sterminio dell\"Aktion Reinhard\"; la \"Reichsbahndirektion Oppeln\" dell'Alta Slesia era invece responsabile di tutti i treni per Auschwitz.\nOrganizzazione del campo di sterminio.\nNei campi di sterminio erano presenti detenuti impiegati per le costruzioni e per la manutenzione del campo o utilizzati come manodopera forzata nelle fabbriche; inoltre una parte dei deportati poteva essere temporaneamente risparmiata per problemi tecnici o di sovraccarico nel meccanismo di distruzione; in quest'ultimo caso la morte era solo rinviata in attesa della disponibilit\u00e0 delle camere a gas. Nei campi della \"Aktion Reinhard\" (Be\u0142\u017cec, Sobib\u00f3r e Treblinka), attivi esclusivamente nello sterminio, i detenuti impiegati in gruppi di lavoro e per la manutenzione non furono mai numerosi, mentre molto pi\u00f9 cospicua era la popolazione dei deportati presenti nei due campi del WVHA di Majdanek e Auschwitz-Birkenau. La popolazione detenuta di questi centri variava numericamente di continuo, in relazione all'arrivo di nuovi convogli di deportati, alla periodiche azioni delle SS di \"riduzione\" del numero dei detenuti con l'invio dei \"superflui\" e degli inabili nelle camere a gas, e alle miserabili condizioni di vita all'interno del campo, dove denutrizione e malattie provocavano ulteriori decessi.\nLe condizioni di vita dei detenuti all'interno dei campi di sterminio erano deplorevoli: gli alloggi consistevano in baracche primitive, prive di ogni struttura igienica con latrine costituite da recipienti da svuotare, costruite con materiali scadenti, estremamente sovraffollate; i detenuti dormivano ammucchiati in gran numero su tavole di legno (\"Pritschen\") senza coperte o cuscini. Fino all'inizio del 1943 ai prigionieri venne distribuita una divisa a strisce, ma dopo quella data le forniture cessarono e le vittime, tranne quando impiegati nei campi di lavoro, rimasero con abiti normali in condizioni miserevoli, identificati con la stella di Davide, mentre un numero di registrazione venne tatuato sull'avambraccio. La mancanza di cibo adeguato e le conseguenti malattie provocarono un ulteriore peggioramento delle condizioni di vita dei prigionieri e moltiplicarono i decessi; i medici SS inviavano direttamente alle camere a gas i detenuti in cattive condizioni di salute.\nL'apparato delle SS organizz\u00f2 un complesso sistema per mantenere il controllo dei detenuti ed impedire la formazioni di movimenti collettivi di resistenza interna ai campi; oltre all'impiego di spie e delatori reclutati tra i detenuti, le strutture amministrative e repressive organizzarono una gerarchia all'interno per disgregare la coesione; esisteva una gerarchia razziale che privilegiava i prigionieri tedeschi rispetto agli slavi e soprattutto agli ebrei, ed esisteva una gerarchia burocratica. Nelle baracche i detenuti responsabili nei confronti delle autorit\u00e0 SS erano suddivisi in \"Lagerl\u00e4ltester\" (anziano del campo), \"Block\u00e4ltester\" (anziano del blocco) e \"Stubendienst\" (responsabile della baracca), mentre nei gruppi di lavoro esisteva un'altra suddivisione gerarchica: \"Oberkapo\", \"Kapo\" e \"Vorarbeiter\"; nei campi del WVHA i livelli pi\u00f9 elevati della gerarchia dei prigionieri erano assegnati ai detenuti tedeschi. Questa gerarchizzazione, accompagnata dai relativi privilegi, favoriva la disgregazione interna e la conflittualit\u00e0 tra i detenuti. Inoltre l'apparato repressivo disponeva lunghi ed estenuanti appelli quotidiani per verificare tutte le presenze e attuava spietate rappresaglie in caso di infrazioni con impiccagioni pubbliche.\nDal febbraio 1943 Himmler, temendo anche bombardamenti aerei alleati sui campi che avrebbero potuto favorire evasioni in massa, potenzi\u00f2 le strutture di controllo: ordin\u00f2 la suddivisione dei campi in blocchi autonomi separati da recinzioni, la costruzione di alte mura esterne con filo spinato dai due lati e cani da guardia nel percorso interno; inoltre il percorso esterno venne minato, cani feroci (\"Zereissen\") stazionavano intorno al campo, riflettori vennero montati sui pali delle recinzioni e il filo venne elettrificato. Alla met\u00e0 del 1944 il capo della WVHA, Oswald Pohl, preoccupato per la massa dei detenuti destinati allo sterminio rispetto all'esiguit\u00e0 numerica delle guardie dei \"Totenkopfsturmbann\" e degli ausiliari ucraini o baltici, predispose un piano di emergenza in caso di tentativo di rivolta ed evasione da Auschwitz: oltre alle 3.000 guardie disponibili, i piani prevedevano l'intervento di una compagnia di emergenza della Ordnungspolizei dipendente dal capo di SS e Polizia del distretto, \"Obergruppenf\u00fchrer\" Ernst Heinrich Schmauser, la collaborazione della Wehrmacht con una linea di difesa esterna e del personale a terra della Luftwaffe che avrebbe reso disponibili 1.000 uomini. Inoltre la sezione della Kriminalpolizei di Katowice avrebbe eventualmente organizzato un vasto rastrellamento (\"Grossfahndung\") per catturare i fuggiaschi.\nLe strutture preposte al meccanismo di distruzione degli ebrei nei campi di sterminio prescrivevano procedure e regole dettagliate e precise per il comportamento e la condotta del personale dei centri; la somministrazione della violenza ritenuta necessaria per adempiere i compiti di annientamento richiesti doveva essere controllata, seguire modalit\u00e0 prestabilite, rimanere impersonale, freddamente tecnica e limitare le iniziative individuali per non compromettere l'efficienza del meccanismo. Nonostante l'attenzione posta dalle istanze superiori a questi aspetti dell'organizzazione dei centri, si manifestarono inevitabilmente eccessi sotto forma di sadismo da parte delle guardie, torture, aberrazioni sessuali, abusi incontrollati. Un altro elemento di disturbo e di disorganizzazione per l'amministrazione dei centri era la corruzione della gerarchia, di cui si occup\u00f2 dal 1941 la sezione RSHA-V (Kriminalpolizei) diretta da Arthur Nebe e un tribunale delle SS e della Polizia. Himmler era molto rigoroso sul problema della corruzione e quindi non poteva tollerare \"errori\" come appropriazione illegale di beni, l'arricchimento, il disordine sessuale. Dopo un'inchiesta del tribunale XXII delle SS e Polizia di Kassel (trasformato in \"tribunale speciale\") venne incriminato e destituito il 20 agosto 1942 il comandante del campo di Lublino Karl-Otto Koch; dopo un clamoroso scandalo sarebbe stato giudicato, condannato a morte e giustiziato. Anche Rudolf H\u00f6ss ed il campo di Auschwitz furono oggetto di una investigazione della commissione speciale di Kassel ma alla fine, grazie anche alla protezione del capo della WVHA, Oswald Pohl, il comandante usc\u00ec indenne dall'inchiesta.\nLa macchina della morte.\nLe operazioni di annientamento delle vittime, uomini, vecchi, donne e bambini, erano l'elemento costitutivo dei centri di sterminio ed erano accuratamente pianificate ed organizzate dall'amministrazione e dal personale, secondo procedure dettagliate dirette a velocizzare il meccanismo massimizzandone l'efficienza omicida, a schiacciare con la violenza ogni opposizione, a mantenere il pi\u00f9 possibile la calma e la disciplina tra i deportati con il rigore dell'autorit\u00e0 e con artifizi e inganni rassicuranti. Il meccanismo, nonostante errori e incidenti, venne perfezionato e per la sua capacit\u00e0 di distruzione e impersonalit\u00e0 industriale divenne noto tra le SS come \"am laufenden band\", \"il nastro trasportatore\".\nAll'arrivo del convoglio dei deportati destinati allo sterminio il personale del campo era gi\u00e0 in attesa e preparato ad eseguire con precisione e rapidit\u00e0 le procedure stabilite, viceversa i deportati erano sconvolti e disorientati; molti non comprendevano il significato degli eventi o rifiutavano di credere ai segnali di pericolo, altri erano rassegnati alla morte. Il personale tedesco sfruttava questi vantaggi per procedere con rapidit\u00e0 nell'esecuzione del meccanismo, cercando di mantenere le vittime nell'illusione. I vagoni dei treni entravano direttamente all'interno delle recinzioni e venivano scaricati a gruppi; a Che\u0142mno i deportati arrivavano nel campo di sterminio su autocarri dopo essere stati scaricati nella stazione di Ko\u0142o, mentre ad Auschwitz inizialmente i deportati scendevano a Birkenau e dovevano percorrere un lungo tragitto a piedi, mentre pi\u00f9 tardi venne costruito un binario morto a poca distanza dalle camere a gas. Per trarre in inganno gli ebrei provenienti dai paesi occidentali i tedeschi avevano studiato una serie di artifizi: a Be\u0142\u017cec i deportati erano accolti dalla musica di una orchestra di prigionieri ebrei del campo, a Treblinka venne creata una stazione ferroviaria fittizia con un orologio con lancette dipinte; a Sobib\u00f3r altri detenuti ebrei aiutavano i nuovi arrivati nel trasporto dei bagagli e consegnavano scontrini per il ritiro, venivano distribuite cartoline per scrivere ai familiari lontani. Queste procedure non erano applicate nel caso di ebrei provenienti dai miserabili ghetti dell'est che invece erano immediatamente trattati con brutalit\u00e0 e violenza per paralizzare, secondo le precise direttive di Christian Wirth, ogni tipo di reazione.\nDirettamente sulle banchine gli uomini delle SS procedevano a una prima spietata selezione; nei campi della \"Aktion Reinhard\" (Be\u0142\u017cec, Sobib\u00f3r e Treblinka) solo un piccolo numero di deportati veniva scelto per il lavoro (i cosiddetti \"rinati\"), mentre i pi\u00f9 vecchi, gli invalidi, gli infermi e i bambini venivano separati dagli altri e trasferiti subito in altro luogo per l'eliminazione immediata. A Be\u0142\u017cec venivano fucilati vicino a una fossa comune; a Treblinka erano trasferiti vicino all'infermeria (\"Lazarett\") e il sergente SS August Miete, l'\"angelo della morte\", guidava le esecuzioni effettuate con un colpo di pistola alla nuca; i cadaveri cadevano in una fossa dove venivano bruciati. Ad Auschwitz-Birkenau invece vecchi e malati venivano subito trasportati in autocarro alle camere a gas, mentre i medici SS, Josef Mengele, Heinz Thilo, Fritz Klein e Hans Wilhelm K\u00f6nig, effettuavano sulla banchina una sommaria valutazione delle condizioni fisiche e quindi delle capacit\u00e0 lavorative di tutti i deportati e decidevano sul momento il loro destino con una semplice indicazione: a destra quelli destinati al lavoro coatto e quindi provvisoriamente risparmiati, a sinistra quelli inviati subito allo sterminio. Nel campo di Auschwitz le selezioni continuavano ogni giorno tra i prigionieri adibiti al lavoro coatto: durante lo snervante appello mattutino, all'ospedale, o anche dopo ispezioni ai singoli blocchi, gli uomini delle SS procedevano a scegliere per la gasazione i detenuti in cattive condizioni di salute, deboli, non pi\u00f9 idonei al lavoro o riottosi che venivano brutalmente caricati su autocarri e inviati alla camere di distruzione.\nLa fase successiva della \"catena\" era il discorso di benvenuto congegnato per prolungare le illusioni e tranquillizzare le vittime; a Be\u0142\u017cec, nei primi tempi, lo stesso Wirth pronunciava il discorso, mentre successivamente il ruolo venne assunto da uomini delle SS preparati a pronunciare parole rassicuranti; a Sobib\u00f3r in genere parlava il sergente Hermann Michel, che, vestito di bianco per sembrare un medico, era soprannominato il Predicatore per la sua abilit\u00e0 di inganno. Ad Auschwitz, dopo la fase iniziale caratterizzata da violenza e disordine, dal 1943 i discorsi ingannevoli furono tenuti dagli ufficiali SS Hans Aumeier, Maximilian Grabner o Franz H\u00f6ssler.\nA questo punto gli uomini e le donne venivano separati e condotti in baracche per svestirsi prima delle \"docce\"; si cercava ancora di mantenere l'inganno esortando le vittime a disporre ordinatamente gli abiti e a raccogliere in appositi contenitori effetti personali, denaro, gioielli, orologi, anelli. Nei campi della \"Aktion Reinhard\" le deportate e i ragazzi venivano rasati completamente con il pretesto di prevenire infestazioni di parassiti, mentre sembra che ad Auschwitz i capelli non venissero tagliati ma fossero prelevati sui cadaveri dopo le gasazioni. La procedura veniva quindi velocizzata al massimo nell'ultima fase per paralizzare le vittime che potevano prendere finalmente coscienza della situazione; gli ebrei, completamente nudi, venivano incanalati con violenza nel \"cunicolo\", lo stretto percorso che conduceva alle camere a gas, in file di cinque con gli uomini davanti, preceduti da una SS e le donne dietro, seguite da guardie ucraine con fruste, bastoni e baionette. Le vittime erano costrette a percorrere di corsa con le mani in alto la cosiddetta \"strada per il Paradiso\" fino all'edificio della camera a gas, identificato con il cartello \"locale doccia e inalazioni\" dove, ormai in preda al terrore, alla disperazione o a rassegnato fatalismo, dovevano attendere il loro turno di entrata nella sala di annientamento.\nGli ebrei venivano ammassati brutalmente all'interno della camera a gas, stipati al massimo, quindi le porte venivano ermeticamente chiuse; le vittime si accorgevano delle finte docce, alcuni urlavano o piangevano, altri pregavano. Dopo lo spegnimento di tutte le luci, nei campi della \"Aktion Reinhard\" l'addetto all'accensione del motore dava il via, su preciso ordine, alla gasazione; a Treblinka il compito spettava a una guardia ucraina, mentre a Be\u0142\u017cec al sergente Lorenz Hackenholt. L'operazione di sterminio poteva essere piuttosto lenta e durare anche trenta o quaranta minuti, mentre ad Auschwitz la procedura era pi\u00f9 efficiente. Dopo lo spegnimento delle luci all'interno della camera a gas, arrivava un autocarro con le insegne della Croce Rossa che trasportava lo Zyklon B; SS equipaggiati con maschere antigas (i \"disinfestatori\") aprivano i contenitori del gas e, dopo l'ordine dell'addetto, sergente maggiore Otto Moll, versavano i cristalli. Lo Zyklon B veniva immesso, nel quantitativo letale di un milligrammo per ogni chilo di peso, attraverso botole nascoste in strutture di cemento a fungo presenti nella terrazza erbosa che copriva il soffitto dell'edificio; i cristalli scendevano all'interno di pilastri perforati lateralmente che arrivavano fino alle pareti delle stanze. A contatto con l'aria i cristalli si trasformavano in gas che fuoriusciva dai fori dei pilastri e invadeva la stanza; la gasazione durava tra i cinque e i quindici minuti ed era accuratamente controllata dallo \"Untersturmf\u00fchrer\" Grabner, mentre all'interno tra urla, terrore e impossibili tentativi di sfuggire al gas, si consumava l'annientamento delle vittime.\nDopo aver verificato il completamento della gasazione, veniva immessa aria nei locali; dopo circa trenta minuti veniva aperta la porta e i \"Sonderkommando\" ebraici, le squadre reclutate tra i prigionieri ebrei addette alle procedure pi\u00f9 macabre e terribili dell'annientamento, entravano nella camera a gas muniti di maschere e iniziavano a trascinare fuori i cadaveri ammassati davanti alla porta. I corpi delle vittime erano accatastati al centro della stanza o ammucchiati contro la porta, mentre rimaneva uno spazio vuoto in corrispondenza dei punti di uscita del gas da dove le persone si erano allontanate nel disperato tentativo di evitare la morte. I \"Sonderkommando\" usavano getti d'acqua per eliminare i residui di gas e per ripulire i corpi, quindi separavano i cadaveri ammassati, li trasportavano fuori e ispezionavano gli orifizi alla ricerca di eventuali oggetti preziosi nascosti; venivano strappati i denti d'oro, mentre ad Auschwitz i capelli delle donne venivano tagliati in questa fase.\nL'ultima parte del processo di annientamento nei campi di sterminio era quella dell'eliminazione dei cadaveri, che seguiva tecniche diverse nei vari centri. Nei campi della \"Aktion Reinhard\" i \"Sonderkommando\" trasportavano a mano i cadaveri fino a grandi fosse dove venivano sommariamente sepolti; la procedura era insoddisfacente. A Treblinka, a causa della quantit\u00e0 elevatissima di vittime, i cadaveri erano ammassati sommariamente in ogni posto disponibile; a Sobib\u00f3r e Be\u0142\u017cec i corpi sepolti, rigonfiati dal caldo e dal processo di putrefazione, aprivano il terreno, odori nauseabondi si diffondevano nell'aria, con rischio di epidemie per contaminazione delle acque; anche ad Auschwitz inizialmente si adott\u00f2 la sepoltura dei cadaveri, che caus\u00f2 gli stessi problemi. A partire dall'estate 1942 le procedure cambiarono: Himmler, preoccupato di eliminare le tracce dello sterminio in atto, incaric\u00f2 Paul Blobel, in precedenza comandante di un \"Einsatzkommando\" all'est, di studiare e mettere in pratica nuovi metodi di distruzione dei cadaveri ed eliminare le ingombranti fosse comuni. Blobel, alla testa del cosiddetto \"Sonderkommando 1005\", inizi\u00f2 con il campo di sterminio di Che\u0142mno, disseppellendo i cadaveri e adottando, dopo vari esperimenti tecnici, il metodo della cremazione dei corpi in grandi pire all'aperto, mentre le ossa venivano macinate con una speciale macchina tritaossa (\"Knochenm\u00fchle\"). Nei campi della \"Aktion Reinhard\" quindi si procedette alle riesumazioni in massa ed all'incenerimento dei corpi: a Be\u0142\u017cec la procedura, in grado di bruciare 2.000 cadaveri al giorno, rimase in funzione fino a marzo 1943; a Treblinka e Sobib\u00f3r si utilizzarano escavatori per estrarre i corpi, i \"Sonderkommando\" procedevano quindi a trasportarli fino a grandi griglie fabbricate con vecchie rotaie dove potevano essere impilati fino a 3.000 corpi per volta. A Treblinka si bruciarono anche 7.000 cadaveri al giorno e l'odore della carne bruciata si diffondeva a chilometri di distanza.\nAd Auschwitz, con la costruzione dei nuovi impianti dotati di forni crematori di grande capacit\u00e0, la procedura raggiunse la sua massima efficienza tecnica; subito dopo la gasazione e l'ispezione dei cadaveri, i \"Sonderkommando\" ebrei caricavano i corpi su montacarichi che salivano al piano superiore dell'edificio: qui erano i forni sempre accesi, alimentati a carbone e ossigeno, dotati di ventilatori elettrici per migliorare la combustione. I detenuti ebrei caricavano tre cadaveri per volta su barelle predisposte che poi spingevano all'interno del forno; in venti minuti i corpi erano bruciati completamente e le ceneri venivano poi scaricate nelle acque della Vistola o del So\u0142a. Nonostante la capacit\u00e0 tecnica di queste procedure, nel periodo delle gasazioni in massa degli ebrei ungheresi nell'estate 1944 il campo di Auschwitz dovette organizzare grandi fosse all'aperto di 40 metri di lunghezza in cui bruciare velocemente una parte dei cadaveri.\nEsperimenti medici e confische.\nI medici tedeschi, dopo aver ottenuto l'autorizzazione dai capi del Reich, diedero anche il via a una sperimentazione di massa su cavie umane, con l'intento di eseguire ricerche mediche. I risultati vennero recuperati alla fine della guerra con l'Operazione Paperclip dagli americani. Ad esempio, l'odierna conoscenza delle reazioni del corpo umano al congelamento si basa quasi esclusivamente su tali esperimenti. Essi venivano infatti condotti per capire a che temperatura, nell'acqua gelata, il corpo potesse resistere e tutte le tecniche di rianimazione associate all'ipotermia. Questi ultimi furono condotti per capire come salvare i piloti militari abbattuti nei mari freddi.\nLe procedure di annientamento nei campi di sterminio prevedevano la sottrazione di tutti i beni e gli effetti personali dei deportati; il meccanismo prevedeva una complessa procedura amministrativo-burocratica differenziata nei vari campi. A Che\u0142mno il \"Gauleiter\" del Wartheland, Arthur Greiser affid\u00f2 l'organizzazione alla \"Gettoverwaltung\" di L\u00f3d\u017a (direzione del ghetto) il cui dirigente, Hans Biebow costitu\u00ec un deposito dei beni a Pabianice. Ad Auschwitz le fasi di raccolta, smistamento, inventario e deposito dipendevano dal capo amministrativo del campo, prima Wilhelm Max Burger, poi Karl M\u00f6ckel, mentre i campi del Governatorato, Majdanek, Be\u0142\u017cec, Sobib\u00f3r e Treblinka dipendevano direttamente da Globocnik che organizz\u00f2 una \"Zentralkartei\" (registro centrale) ed un deposito centrale a Lublino dove furono raccolte tutte le confische della \"Aktion Reinhard\".\nLa procedura era accuratamente organizzata in tutte le fasi; gruppi di ebrei raccoglievano i bagagli delle vittime sulla banchina ferroviaria, altre squadre recuperavano gli abiti e gli oggetti di valore lasciati nelle baracche prima della gasazione, i \"Sonderkommando\" tagliavano i capelli e toglievano i denti d'oro ai cadaveri. L'inventario dei beni sottratti ai deportati era molto rigoroso ed Himmler richiedeva grande precisione anche per evitare furti e corruzione tra il personale SS. Le confische dei beni delle vittime prevedevano modalit\u00e0 dettagliate per la loro distribuzione; in teoria tutto il bottino era di \"propriet\u00e0 del Reich\" e veniva distribuito sotto la direzione del WVHA di Pohl ed in particolare del \"Amt A\" (amministrazione) diretto da August Frank. La ripartizione prevedeva che il denaro, i titoli mobiliari, metalli rari, oggetti preziosi, gioielli, perle, oro, denti, fossero inviati alla \"Reichsbank\"; i tessuti, vestiario, oggetti vari, biancheria, andavano assegnati al VOMI (\"Volksdeutsche Mittelstelle\", l'organizzazione di aiuto dei tedeschi etnici), i capelli servivano per confezionare calzature di feltro per gli equipaggi degli U-Boot e per i dipendenti delle ferrovie tedesche. I prodotti pi\u00f9 scadenti venivano assegnati ai detenuti dei campi di concentramento. La \"Reichsbank\" organizz\u00f2 vasti depositi per raccogliere i beni preziosi raccolti nei centri di sterminio; i proventi dalla vendita di questi beni erano depositati in un conto speciale fittizio intestato a \"Max Heiliger\", mentre una parte servirono a creare i \"fondi Reinhardt\" utilizzati dalle SS per finanziare le loro attivit\u00e0 industriali.\nOccultamento e chiusura dei centri di sterminio.\nL'apparato nazista della distruzione mise grande attenzione a mantenere il massimo segreto sulle micidiali strutture predisposte per lo sterminio degli ebrei d'Europa, in primo luogo le costruzioni e le procedure furono velocizzate al massimo per accelerare i tempi del massacro, inoltre venne studiato un linguaggio in codice per celare nella documentazione i cruenti fatti in corso. A questo scopo le deportazioni venivano indicate come \"evacuazioni all'est\" verso campi di lavoro; i centri di annientamento erano designati \"Arbeitslager\" o \"Konzentrationslager\"; Birkenau ufficialmente divenne prima il \"Kriegsgefangenenlager\" (campo di prigionieri di guerra) e poi il KZ Au II (campo di concentramento Auschwitz II). Nella terminologia degli esecutori le camere a gas sotterranee divennero \"Sonderkeller\" (cantine speciali), le camere a gas di superficie \"Badeanstalten f\u00fcr Sonderaktionen\", bagni per azioni speciali; furono proibite fotografie dei campi, le uccisioni vennero sempre definite \"trattamento speciale\" (\"Sonderbehandlung\") e le operazioni di sterminio divennero le \"sistemazioni speciali\" (\"gesondert untergebracht\").\nEra inoltre richiesto il massimo riserbo al personale dei centri di sterminio che doveva giurare di mantenere il segreto; fughe di notizie erano comunque inevitabili e voci si diffusero ampiamente riguardo all'esistenza e all'attivit\u00e0 di questi centri misteriosi; lo stesso \"Obersturmf\u00fchrer\" Gerstein inform\u00f2 chiaramente un diplomatico svedese che a sua volta pass\u00f2 le notizie a Stoccolma che per\u00f2 non le divulg\u00f2. I visitatori dei centri di sterminio, anche se di alto rango, erano tenuti lontani con pretesti dalle installazioni di annientamento ed anche Hans Frank non riusc\u00ec ad ottenere informazioni precise. I segni dello sterminio in corso erano per\u00f2 difficilmente occultabili completamente; tra gli abitanti nei villaggi vicini correvano notizie, i fumi delle ciminiere dei crematori di Auschwitz sempre accesi erano visibili a diciannove chilometri di distanza, odori nauseabondi si diffondevano nell'aria; circolavano racconti sul grasso dei cadaveri utilizzato dai tedeschi per la produzione di sapone, poi rivelatisi completamente falsi.\nAlla met\u00e0 del 1943 l'opera di distruzione della \"Aktion Reinhard\" aveva gi\u00e0 raggiunto la maggior parte dei risultati previsti; quindi si procedette alla chiusura ed all'occultamento dei centri di annientamento; a marzo il \"Sonderkommando\" Bothmann abbandon\u00f2 Che\u0142mno e venne trasferito in Croazia e il campo venne temporaneamente chiuso. Dopo una breve riattivazione nel giugno-luglio 1944 per completare lo sterminio degli ebrei del ghetto di L\u00f3d\u017a, venne definitivamente disattivato nel gennaio 1945; i \"Sonderkommando\" ebrei vennero eliminati e le strutture incendiate. Due rivolte dei prigionieri a Treblinka e Sobib\u00f3r accelerarono la chiusura di questi centri; il 2 agosto 1943 circa 150-200 detenuti riuscirono, dopo essersi impossessati di armi ed esplosivi, a scatenare una rivolta ed a fuggire da Treblinka, ma vennero poi ripresi e uccisi quasi tutti. Una seconda rivolta scoppi\u00f2 il 14 ottobre a Sobib\u00f3r: negli scontri furono uccise nove SS, tra cui il vicecomandante Niemann, ma i fuggiaschi vennero eliminati dagli uomini della \"Schupo\" e dai rinforzi della SD; solo circa 40 o 50 sopravvissero.\nNell'autunno 1943 il \"Kommando Wirth\" ricevette l'incarico di chiudere e distruggere senza lasciare traccia i tre campi della \"Aktion Reinhard\". Entro ottobre terminarono le gasazioni: Be\u0142\u017cec venne rasa al suolo e sul terreno furono piantati alberi di pino, a Treblinka, dopo la demolizione completa del centro, venne costruita una fattoria agricola ucraina, e anche Sobib\u00f3r venne distrutto. Wirth e i suoi uomini furono trasferiti in missione di guerra in Istria contro i partigiani e l'ex responsabile dei campi di distruzione del Governatorato rimase ucciso in combattimento nella primavera del 1944.\nAlla met\u00e0 del 1944 erano ancora attivi solo i due grandi centri dipendenti dal WVHA di Oswald Pohl. La grande offensiva sovietica dell'estate mise in pericolo Majdanek (Lublino); la rapidit\u00e0 dell'avanzata dell'Armata Rossa imped\u00ec di evacuare e distruggere in tempo il campo, che quindi cadde il 23 luglio 1944 ancora intatto in mano dei soldati russi della 2\u00aa Armata corazzata della Guardia del generale Sem\u00ebn Bogdanov, dipendente dal 1\u00b0 Fronte bielorusso del maresciallo Konstantin Rokossovskij: ci\u00f2 permise loro di trovare le spaventose tracce del processo di annientamento. I sovietici si impadronirono anche dei magazzini della \"Aktion Reinhard\" che erano stati trasferiti a Lublino; la scoperta ebbe risonanza mondiale ed esacerb\u00f2 la propaganda anti-nazista, provocando inoltre aspre dispute di responsabilit\u00e0 tra alcuni dirigenti tedeschi.\nNel frattempo ad Auschwitz era in corso il processo di annientamento degli ebrei ungheresi: oltre 600.000 deportati vennero trasferiti nel centro tra maggio e ottobre 1944 ed in maggioranza sterminati; nel novembre 1944 Himmler prese la decisione, essendo la \"questione ebraica\" sostanzialmente \"risolta\", di chiudere anche quest'ultimo centro di distruzione. A Monowitz, bombardato ripetutamente dalle forze aeree alleate, la IG Farben predispose i piani di evacuazione del campo industriale. Il 7 ottobre 1944 scoppi\u00f2 una rivolta nel campo di sterminio, dove era sorta una struttura di resistenza tra i prigionieri costituita principalmente da polacchi collegati con il governo in esilio a Londra e da comunisti; un \"Sonderkommando\" ebraico si ribell\u00f2 e riusc\u00ec a incendiare il crematorio III, ma la reazione tedesca fu spietata: la rivolta venne sedata e 450 detenuti furono uccisi.\nIl 12 gennaio 1945 l'Armata Rossa sferr\u00f2 la grande offensiva sulla Vistola che, provocando il crollo del fronte tedesco in Polonia, mise in immediato pericolo il campo di Auschwitz; il 17 gennaio venne quindi decisa l'evacuazione dei detenuti ancora presenti, 31.800 nel campo principale (compreso Birkenau) e 35.100 a Monowitz. In dieci giorni, nella crescente confusione, questi prigionieri furono quindi trasferiti con le sfibranti \"marce della morte\" a piedi in pieno inverno, verso altri campi all'ovest, mentre le SS dell\"Obergruppenf\u00fchrer\" Schmauser fucilarono numerosi detenuti rimasti, tra cui 200 donne, e incendiarono i crematori I e II. Il primo mattino del 27 gennaio i tedeschi fecero saltare anche l'ultimo crematorio, il IV, che era rimasto in funzione fino all'ultimo per bruciare i cadaveri. Il pomeriggio del 27 gennaio 1945 i reparti sovietici della 60\u00aa Armata del 1\u00b0 Fronte ucraino del maresciallo Ivan Konev, 100\u00aa e 107\u00aa Divisione fucilieri, entrarono nel complesso dei campi di Auschwitz, liberando 7.000 superstiti e recuperando grandi quantit\u00e0 di materiali appartenuti alle vittime, tra cui 368.820 abiti da uomo, 836.255 cappotti e vestiti da donna, 5.525 paia di scarpe da donna, 13.964 tappeti, molti abiti da bambino, sette tonnellate di capelli.\nBilancio.\nL'11 gennaio 1943 Hermann H\u00f6fle, collaboratore principale di Globocnik a Lublino, present\u00f2 un rapporto riassuntivo in codice, indirizzato al vice-comandante della polizia di sicurezza del Governatorato (il colonnello SS Franz Heim), dei risultati raggiunti fino a quel momento dalla \"Aktion Reinhard\": l'ufficiale SS elenc\u00f2 il numero dei cosiddetti \"arrivi registrati al 31 gennaio 1942\"; in realt\u00e0 si trattava di un consuntivo degli ebrei uccisi nei centri di distruzione con statistiche separate per i vari campi. Secondo questo documento in quattro campi di sterminio (Be\u0142\u017cec, Treblinka, Sobib\u00f3r e Majdanek) erano stati uccisi non meno di 1,2 milioni di ebrei attraverso delle camere a gas che utilizzavano il monossido di carbonio. Dalla comunicazione di H\u00f6fle risultava che la maggior parte degli ebrei polacchi era stato ucciso a Be\u0142\u017cec (434.508) e a Treblinka(713.555), seguiti da Sobib\u00f3r (101.370) e Majdanek (24.733).\nIl processo di distruzione nei centri di annientamento, che aveva quindi gi\u00e0 sterminato buona parte degli ebrei del Governatorato, sarebbe continuato ancora fino al novembre 1944 quando venne disattivato Auschwitz-Birkenau; secondo Raul Hilberg, al termine circa 3 milioni di ebrei furono sterminati nei sei centri. A Che\u0142mno, attiva dal dicembre 1941 al settembre 1942 e nuovamente per un breve periodo nel giugno-luglio 1944, furono uccisi 150.000 ebrei; a Be\u0142\u017cec da marzo a giugno 1942 e da ottobre 1942 a ottobre 1943, 550.000, a Sobib\u00f3r nello stesso periodo furono sterminati 200.000 ebrei, a Treblinka da luglio 1942 a ottobre 1943 le vittime furono 750.000. Nel campo di lavoro e sterminio di Lublino (Majdanek) furono uccisi, nel periodo settembre 1942-settembre 1943 50.000 ebrei, mentre la macchina della distruzione raggiunse il culmine della sua efferata efficienza ad Auschwitz-Birkenau dove furono uccisi circa 1 milione di ebrei dal febbraio 1942 al novembre 1944.\nElenco.\nAlcuni famosi campi di sterminio, concentramento e lavoro del Terzo Reich.\nSubito dopo la fine della guerra\u00a0\u2013 a causa dell'altissima mortalit\u00e0 riscontrata anche in altri \"campi di concentramento\" tedeschi\u00a0\u2013 a tutti i campi di concentramento venne estesa la nomea \"di sterminio\", ma col tempo il numero \u00e8 stato ristretto solo a quei lager nei quali erano presenti delle installazioni specificamente ideate per l'eliminazione fisica degli internati.\n\"Per una panoramica completa si veda Lista dei campi di concentramento nazisti\"\nCondanna delle SS.\nIl 30 settembre 1946, i giudici del tribunale del Processo di Norimberga condannarono le SS, dichiarandole un'organizzazione criminale. I giudici sottolinearono questa sentenza dichiarando che: \"le SS vennero usate per scopi che erano criminali, che comprendevano: la persecuzione e lo sterminio degli ebrei, brutalit\u00e0 ed esecuzioni nei campi di concentramento, eccessi nell'amministrazione dei territori occupati, l'amministrazione del programma di lavoro schiavistico e il maltrattamento e assassinio di prigionieri di guerra\". La sentenza continuava dichiarando che il sospetto di crimini di guerra avrebbe coinvolto tutte le persone \"che erano state ufficialmente accettate come membri delle SS... che divennero o rimasero membri dell'organizzazione sapendo che veniva usata per commettere atti dichiarati criminali dall'articolo 6 dello statuto di Londra sui crimini di guerra\".\nCampi della morte cambogiani.\n\"Killing Fields\" (it. Campi di uccisione o campi di annientamento) \u00e8 il nome con cui sono conosciuti i campi cambogiani del regime di Pol Pot, a causa dell'elevata mortalit\u00e0, delle durissime condizioni di vita e delle finalit\u00e0 con cui fu condotto il genocidio, che non consisteva solo nell'eliminazione di ogni nemico politico ma anche nella riduzione della popolazione cambogiana tramite omicidi di massa. Nella famigerata S-21, luogo di internamento per i prigionieri politici, ora sede del museo del genocidio di Tuol Sleng, su 17.000 prigionieri sopravvissero solo 7 persone.\nCampi sovietici.\nSebbene strutture simili esistessero in Russia gi\u00e0 dal 1600, i campi sovietici veri e propri iniziarono a formasi nel 1930 ed esistettero fino alla dissoluzione dell'unione Sovietica. \nNonostante non fossero campi scrupolosamente pianificati ed organizzati specificatamente per lo sterminio in massa dei detenuti (come fatto notare da Primo Levi e da studiosi come Domenico Losurdo, in polemica contro Hannah Arendt e Avraham Shifrin, e contro le interpretazioni di Furet e Nolte) e sebbene non era ufficiale da parte del regime sovietico l'uso dei campi come mezzo di annientamento i gulag non erano dei tradizionali campi di concentramento che prevedevano una temporanea permanenza dei prigionieri bens\u00ec uno sfruttamento degli stessi privati di diritti umani e assistenza sanitaria e alimentare tale da garantirne la sopravvivenza.\nNei gulag passarono complessivamente pi\u00f9 di 18 milioni di persone e durante la seconda guerra mondiale il tasso di morte sal\u00ec fino al 24.9%"}
{"id": "914", "revid": "3732", "url": "https://it.wikipedia.org/wiki?curid=914", "title": "Conferenza di Jalta", "text": "La conferenza di Jalta fu un vertice tenutosi dal 4 all'11 febbraio 1945 presso Livadija (3\u00a0km a ovest di Jalta), in Crimea, durante la Seconda guerra mondiale, nel quale i capi politici dei tre principali paesi Alleati presero alcune decisioni importanti sul proseguimento del conflitto, sull'assetto futuro della Polonia, e sull'istituzione dell'Organizzazione delle Nazioni Unite. La conferenza era identificata nei documenti segreti con il nome in codice \"Argonaut\".\nI tre protagonisti furono Franklin Delano Roosevelt, Winston Churchill e Iosif Stalin, capi rispettivamente dei governi degli Stati Uniti d'America, del Regno Unito e dell'Unione Sovietica.\nLa conferenza ebbe luogo in un momento in cui la situazione politico-strategica era fortemente favorevole all'Unione Sovietica, con l'Armata Rossa giunta a 80 chilometri da Berlino, dopo i successi dell'operazione Vistola-Oder, mentre gli Alleati occidentali, appena superata la crisi della battaglia delle Ardenne, si trovavano con le armate ancora ferme sul confine occidentale della Germania a oltre 700 chilometri dalla capitale tedesca; in Italia il fronte era bloccato da mesi sulla linea Gotica. \nLo svolgimento della famosa conferenza e le decisioni politico-diplomatiche che furono raggiunte hanno dato luogo ad accese controversie in sede di analisi storiografica e di polemica politica internazionale. Per alcuni considerata l'origine della Guerra fredda e della divisione dell'Europa in blocchi contrapposti a causa soprattutto dell'aggressivo espansionismo sovietico, la conferenza di Jalta, secondo altri analisti, politici e storici rappresent\u00f2 invece l'ultimo momento di leale collaborazione tra le tre grandi potenze vincitrici della seconda guerra mondiale, i cui risultati sarebbero stati vanificati soprattutto a causa di una serie di decisioni prese da parte occidentale, e di situazioni verificatesi nei mesi seguenti del 1945.\nStoria.\nL'incontro si tenne in Crimea, nel Palazzo di Livadija, vecchia residenza estiva di Nicola II a Jalta, fra il 4 e l'11 febbraio 1945, pochi mesi prima della sconfitta della Germania nazista nel conflitto mondiale. Esso fu il secondo ed il pi\u00f9 importante di una serie di tre incontri fra i massimi rappresentanti delle grandi potenze alleate, iniziati con la Conferenza di Teheran (28 novembre \u2013 1\u00ba dicembre 1943) e conclusisi con la Conferenza di Potsdam (17 luglio-2 agosto 1945).\nDescrizione.\nNel dettaglio, gli accordi ufficialmente raggiunti a Jalta inclusero:\nInoltre in Romania e Bulgaria furono insediate delle Commissioni Alleate per governare tali Paesi, appena sconfitti. Nella relazione finale venne inserito l'impegno a garantire che tutti i popoli potessero scegliere i propri governanti, impegno palesemente disatteso nei decenni successivi.\nLa conferenza nella storiografia.\nGran parte delle decisioni prese a Jalta ebbero profonde ripercussioni sulla storia mondiale fino alla caduta dell'Unione Sovietica nel 1991. Per quanto, nei mesi immediatamente successivi, sovietici ed anglo-americani avessero proseguito con successo la loro lotta comune contro la Germania nazista e l'Impero giapponese, molti storici hanno considerato la conferenza di Jalta il preludio della Guerra fredda.\nAncora oggi, nei manuali di storia la conferenza di Jalta viene descritta come l'evento epocale in cui i tre leader mondiali si spartirono l'Europa in sfere d'influenza, bench\u00e9 fosse gi\u00e0 chiaro, sulla base dell'andamento militare del conflitto, che l'Unione Sovietica sarebbe stata potenza dominante nell'Europa Orientale e Centrale. Tale stato di cose era stato deciso prima dalle vittorie sovietiche sui campi di battaglia del Fronte orientale nel 1942-1944, poi dall'incapacit\u00e0 o non volont\u00e0 degli Alleati di aprire un reale secondo fronte fino allo sbarco in Normandia del giugno 1944. Altri studiosi invece ritengono che si debba far riferimento agli accordi raggiunti alla Conferenza di Teheran nel novembre 1943, cui seguirono quelli presi a Mosca nell'ottobre del 1944, come vero inizio della divisione del mondo in blocchi contrapposti\nPer Sergio Romano furono tre le ragioni che hanno creato il \"mito di Jalta\":\nLe valutazioni storiografiche sulla conferenza in Crimea sono state fin dall'epoca dei fatti ampiamente discordanti.\nInterpretazioni contrarie.\nIl giornalista e storico italiano Indro Montanelli ha pesantemente criticato le conclusioni della conferenza di Jalta, accusando Roosevelt di aver lasciato che l'URSS estendesse la sua influenza all'Europa Orientale senza provare ad opporsi: Proseguiva: Montanelli concludeva con la seguente constatazione: \nQuesta tesi storiografica \u00e8 tuttora condivisa e articolata da altri storici, come il giornalista britannico Paul Johnson, e intellettuali di area conservatrice anglosassone, ad esempio Ann Coulter.\nJoachim Fest ha ugualmente criticato Roosevelt, \nInterpretazioni favorevoli.\nA queste interpretazioni fortemente critiche dell'andamento e delle conclusioni della conferenza si contrappongono le valutazioni di altre correnti storiografiche. Lo storico belga Jacques Pauwels evidenzia in primo lungo che alla vigilia della conferenza la situazione strategica in Europa appariva estremamente favorevole all'Unione Sovietica. Con l'Armata Rossa a 80 chilometri da Berlino e gli anglo-americani ancora fermi sul confine tedesco occidentale, sembrava probabile che i sovietici avrebbero occupato in breve tempo non solo Berlino e il territorio tedesco orientale, ma addirittura l'intera Germania. Lo stesso generale Douglas MacArthur aveva previsto che l'Unione Sovietica avrebbe dominato l'intera Europa al termine della guerra. Secondo questa interpretazione quindi, i capi anglo-americani si recarono a Jalta non per mettere in discussione l'influenza sovietica in Europa orientale, ma soprattutto per scongiurare l'eventualit\u00e0 di dover cedere anche tutta la Germania; avendo ottenuto da Stalin assicurazioni sulla divisione della Germania in zone di occupazione e sull'assegnazione della parte pi\u00f9 ricca del territorio tedesco agli occidentali, essi si ritennero molto soddisfatti e favorevolmente colpiti dalla ragionevolezza del dittatore sovietico. Stalin infatti non solo conferm\u00f2 il suo consenso alla divisione della Germania in zone di occupazione ma approv\u00f2 anche il piano di zone separate dentro Berlino. Secondo lo storico belga, il dittatore sovietico fece queste concessioni perch\u00e9 consapevole della debolezza di fondo del suo paese stremato dalla lunga guerra e assolutamente non in grado di affrontare con le armi le potenze anglosassoni che peraltro avrebbero dato una nuova dimostrazione della loro potenza pochi giorni dopo con il bombardamento di Dresda. Stalin quindi verosimilmente arrest\u00f2 i suoi carri armati a 80 chilometri da Berlino per non irritare gli occidentali e favorire una compensazione che garantisse all'Unione Sovietica l'obiettivo realistico di una sua sfera di influenza e sicurezza in Europa centro-orientale, rinunciando alla parte pi\u00f9 ricca della Germania. \nHenry Kissinger, in: \"L'arte della diplomazia\", evidenzia come al momento dei fatti nei circoli politici e nell'opinione pubblica occidentale non ci fosse affatto preoccupazione per l'espansionismo sovietico; al contrario dopo la conferenza predomin\u00f2 un grande ottimismo, il presidente Roosevelt apparve pienamente soddisfatto ed espresse al Congresso la sua convinzione che fossero state poste le basi di un'era di \"pace permanente\" che avrebbe superato definitivamente i concetti diplomatici classici dell'equilibrio delle forze e delle sfere d'influenza. Paradossalmente la preoccupazione principale dei dirigenti statunitensi in questo periodo era che una malattia o un evento imprevisto accadesse a Stalin e privasse l'Unione Sovietica della sua guida. I dirigenti statunitensi erano sicuri di aver trovato in Stalin un \"capo moderato\", in grado di \"comportarsi ragionevolmente\" e che \"non avrebbe creato complicazioni\". Si temevano al contrario i cosiddetti \"duri\" del Cremlino che avrebbero potuto sostituire in futuro Stalin e dimostrarsi molto meno \"ragionevoli\".\nAndrea Graziosi afferma che il comportamento di Roosevelt \u00e8 forse criticabile per la sua passiva accettazione delle richieste sovietiche riguardo all'Europa orientale e alla Polonia in particolare, ma lo storico evidenzia come la realt\u00e0 concreta sul terreno, con l'Armata Rossa che occupava militarmente quei territori, rendesse problematico porre intralci all'azione di Stalin. La situazione in Europa era stata determinata dall'andamento della guerra e dal ruolo decisivo dell'Armata Rossa che dal 1941 al 1945 aveva svolto il ruolo preponderante nella lotta contro la Germania nazista.\nMihail Geller e Aleksandr Nekri\u010d ribadiscono che solo con la forza e un nuovo conflitto militare le potenze occidentali avrebbero potuto contendere i territori dell'Europa orientale che l'Armata Rossa aveva ormai saldamente occupato nel febbraio 1945. In questa situazione essi ritengono che Roosevelt realisticamente consider\u00f2 preferibile consolidare la collaborazione con Stalin e l'Unione Sovietica per due scopi principali: garantire una pace permanente nel mondo del dopoguerra e ottenere l'aiuto sovietico nella guerra contro il Giappone. Il presidente statunitense sarebbe stato molto meno interessato alla sorte dei popoli orientali, per i quali egli peraltro, secondo lo storico statunitense John L. Harper, provava poca comprensione, essendo stati essi alleati della Germania nazista durante il conflitto. Roosevelt inoltre era anche poco propenso ad aiutare la Polonia, il cui comportamento egoistico prima del 1939 egli aveva criticato fortemente.\nGiuseppe Boffa, nella sua \"Storia dell'Unione Sovietica\", valuta in modo sostanzialmente positivo le conclusioni della conferenza di Jalta; egli afferma che le discussioni raggiunsero risultati concreti e consolidarono la \"Grande Alleanza\", permettendo di concludere vittoriosamente la guerra e distruggere definitivamente il Nazismo. Egli afferma inoltre che tutte e tre le grandi potenze, compresa l'Unione Sovietica, fecero importanti concessioni. In ultima analisi anche Boffa afferma che i risultati della conferenza rifletterono \"i mutamenti reali e profondi che la guerra aveva provocato nei rapporti di forza mondiali\".\nGiorgio Vitali, nella sua biografia di Roosevelt, cerca di chiarire il comportamento del presidente a Jalta; l'autore sottolinea come il principale interesse di Roosevelt risiedesse nella definizione dei caratteri della nuova Organizzazione delle Nazioni Unite in cui egli vedeva il pilastro su cui fondare e mantenere l'assoluta supremazia globale statunitense. Su questo argomento egli di fatto ottenne il consenso di Stalin che gi\u00e0 in precedenza aveva approvato in linea di principio le decisioni di politica economica di Bretton Woods (Conferenza di Bretton Woods del 1\u00b0-22 luglio 1944) che sancivano concretamente il predominio planetario degli Stati Uniti attraverso il sistema monetario. Il secondo punto decisivo per Roosevelt era il concorso dell'Unione Sovietica alla guerra con il Giappone; privo di certezza sull'efficacia della bomba atomica, il presidente doveva affidarsi al parere dei suoi esperti militari, come il generale Douglas MacArthur, che ritenevano essenziale per limitare le perdite e affrettare la vittoria nel Pacifico, l'intervento in Manciuria di un grande esercito sovietico. In conclusione, secondo Vitali, Roosevelt si sarebbe comportato a Jalta in modo freddamente realistico: egli avrebbe mirato ad un mondo \"equamente spartito fra due sole potenze egemoni, Stati Uniti e Unione Sovietica\", in cui l'organizzazione delle Nazioni Unite e la schiacciante superiorit\u00e0 economica avrebbe garantito una \"pax americana\"; a questo scopo diveniva inutile accentuare i contrasti con i sovietici sull'Europa, liberata dai suoi \"piccoli, barbari, dittatori\", o assecondare il conservatorismo britannico, la cui politica colonialista Roosevelt aveva sempre aspramente criticato.\nLe scelte politiche e le azioni di Stalin nella conferenza sono state analizzate da molti autori; Gianni Rocca ritiene che il dittatore sovietico mirasse con assoluta priorit\u00e0 a garantire per un lungo periodo di tempo la sicurezza dell'Unione Sovietica, garantendosi un ampio territorio di influenza diretta sostenuto dai suoi eserciti; egli rinunciava in questo modo sia a intraprendere una lotta rivoluzionaria mondiale sia a rafforzare e perpetuare una solida alleanza con le potenze occidentali. Rocca afferma peraltro che Stalin non si sottrasse al clima amichevole tra i tre grandi e manifest\u00f2 esplicitamente la speranza di un mantenimento della Grande Alleanza anche dopo la fine della guerra.\nL'autorevole storica statunitense Diane Shever Clemens, autrice di uno degli studi pi\u00f9 completi ed equilibrati dedicati alla conferenza, afferma, in contrasto con le interpretazioni degli storici conservatori, che in realt\u00e0 il cosiddetto \"spirito di Jalta\", messo rapidamente da parte dai politici anglosassoni, avrebbe potuto assicurare un periodo di pace e collaborazione amichevole tra le grandi potenze vincitrici della seconda guerra mondiale. La Clemens afferma nelle sue conclusioni che il mondo della Guerra fredda non fu una conseguenza di Jalta ma al contrario sorse in contrasto con le scelte politiche delineate nella conferenza in Crimea.\nL'autrice assegna la responsabilit\u00e0 di aver messo da parte lo \"spirito di Jalta\", soprattutto ai dirigenti politici anglo-americani; mentre nella conferenza Roosevelt, Churchill e i loro collaboratori ricercarono e in gran parte trovarono soluzioni di compromesso che salvaguardavano il prestigio e gli interessi dell'Unione Sovietica, assegnandogli il giusto riconoscimento per l'enorme contributo alla vittoria, successivamente i politici statunitensi rimisero in discussione le principali intese raggiunte. La Clemens afferma che furono gli statunitensi che nei mesi dopo Jalta cercarono di modificare le clausole sulle zone di occupazione in Germania, cambiarono il loro punto di vista sugli accordi raggiunti sulla Polonia, intralciarono e bloccarono gli accordi sulle riparazioni. Furono queste azioni politiche che, secondo la Clemens, indussero Stalin a sua volta a reagire con misure unilaterali. La Clemens conclude che Roosevelt e Churchill furono in grado a Jalta di mettere da parte atteggiamenti moralistici antisovietici e complessi di superiorit\u00e0 e quindi riuscirono per un breve momento a sviluppare una proficua cooperazione; abbandonando gli accordi di Jalta, i dirigenti statunitensi, temendo che i sovietici cercassero di avvantaggiarsi \"a spese degli Stati Uniti\", \"formularono una previsione che fecero di tutto per realizzare\"."}
