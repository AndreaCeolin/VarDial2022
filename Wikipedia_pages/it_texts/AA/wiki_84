{"id": "32037", "revid": "1318658", "url": "https://it.wikipedia.org/wiki?curid=32037", "title": "Nucleo operativo centrale di sicurezza", "text": "Il Nucleo operativo centrale di sicurezza (in acronimo N.O.C.S.) \u00e8 un reparto speciale della Polizia di Stato italiana, per operazioni ad alto rischio, dipendente dalla Direzione centrale della polizia di prevenzione.\nNato nel 1978 per contrastare il terrorismo in Italia, si \u00e8 specializzato in azioni quali liberazione di ostaggi, cattura di pericolosi criminali, servizi di sicurezza e scorta per alte cariche dello Stato.\nI NOCS intervengono come unit\u00e0 d'assalto e sono denominate giornalisticamente teste di cuoio, analogamente al Gruppo Intervento Speciale dell'Arma dei Carabinieri, che per\u00f2 dal 2004 \u00e8 validata forza speciale.\nStoria.\nPer iniziativa del prefetto Emilio Santillo, nacque nel 1974, l'Ispettorato generale per l'azione contro il terrorismo (IGAT). Dopo il successo di alcune operazioni del GSG-9, le teste di cuoio tedesche, l'allora ministro dell'interno Francesco Cossiga il 24 ottobre 1978 eman\u00f2 un decreto, con cui ordin\u00f2 la creazione di UN.I.S., Unit\u00e0 Interventi Speciali, per affiancare le investigazioni antiterrorismo, con azioni di \"commando\", da parte:\nI NOCS assursero alla ribalta della cronaca mondiale con l'operazione con la quale a Padova il 28 gennaio 1982 liberarono il generale James Lee Dozier sequestrato dalle Brigate Rosse. L'operazione fu condotta dal giovane capitano Edoardo Perna, allora vicecomandante del NOCS, che in soli cinquanta secondi e senza sparare un colpo liber\u00f2 l'alto ufficiale statunitense gi\u00e0 condannato a morte dai brigatisti. Il presidente americano Ronald Reagan volle congratularsi personalmente con Perna e gli confer\u00ec un'alta onorificenza. Seguirono negli anni altri interventi per la liberazione di sequestrati in mano alla criminalit\u00e0 comune. Si ricordano gli interventi nel corso dei sequestri di Dante Belardinelli nel 1989 (conflitto a fuoco con i rapitori) e Augusto De Megni nel 1991 (liberato l'ostaggio dai NOCS).\nL'intervento nel sequestro di Giuseppe Soffiantini port\u00f2 a un conflitto a fuoco il 17 ottobre 1997 tra i NOCS e i sequestratori nel corso del quale rimase ucciso l'ispettore Samuele Donatoni. Soffiantini fu poi rilasciato dai rapitori nel febbraio 1998.\nNel 2011 alcuni operatori dei NOCS sono stati posti sotto indagine , dopo la denuncia di abusi e sevizie, in un'inchiesta per omicidio colposo e falsa testimonianza sui membri del NOCS tendente anche a fare nuova luce sulla morte dell'ispettore del NOCS durante la liberazione di Soffiantini. Tale procedimento fu poi prescritto.\nNel 2001 aderisce all'Organizzazione Atlas dell'UE.\nDal 2015 il NOCS si occupa anche dell'addestramento delle Unit\u00e0 operative di primo intervento.\nNel 2017 viene rivelato che, per la prima volta, una donna \u00e8 riuscita a superare le selezioni ed entrare nella sezione operativa, proveniente dalle \"Fiamme Oro\", settore lotta libera.\nNella loro storia i NOCS hanno arrestato 237 ricercati e liberato 325 ostaggi.\nOrganizzazione.\nIl corpo dipende dalla Divisione Operazioni Speciali della Direzione centrale della polizia di prevenzione e ha sede a Spinaceto, vicino a Roma. Il comandante dipende direttamente dal direttore della DCPP e ha la qualifica di Primo Dirigente. Il comandante attuale \u00e8 il Primo Dirigente Antonio Giralda Basile.\nIl NOCS, composto da circa 140 elementi, \u00e8 cos\u00ec articolato:\nReclutamento e formazione.\nI requisiti per essere ammesso nell'unit\u00e0 dei NOCS sono i seguenti:\nUna volta certificati i requisiti, si procede con le prove fisiche. Esse prevedono:\nChi supera le prove fisiche, pu\u00f2 frequentare il corso di operatore NOCS, che dura sei mesi.\nL\u2019ultimo step del corso base \u00e8 l\u2019addestramento nella base di Abbasanta, in Sardegna dove gli allievi effettuano addestramenti in mezzo alla campagna e sono osservati per l\u2019equilibrio e le potenzialit\u00e0 su cui potranno specializzarsi. Superato questo step, si passa alle specializzazioni, le quali sono in totale 5:\nTutto il personale operativo effettua l'addestramento al lancio con paracadute TCL, protezione personale, operazioni all'estero e scenari CBRN, mentre non tutti si addestrano per la disattivazione di ordigni esplosivi EOD.\nI NOCS effettuano addestramenti congiunti con altri corpi speciali di polizia, tra cui l'Hostage Rescue Team del FBI, gli Yamam israeliani, i tedeschi del GSG-9 e del SEK, gli spagnoli del GEO, i francesi del RAID, i giapponesi del SAT e gli svizzeri del DEE10.\nLa base.\nLa base del NOCS \u00e8 a Spinaceto, poco fuori Roma. I NOCS la condividono con il centro polifunzionale per i concorsi e le visite mediche, situato al piano di sotto, e con dei gruppi sportivi delle Fiamme Oro che si addestrano nel centro sportivo.\nIl complesso misura un ettaro di superficie, con un\u2019area addestrativa dedicata dove vengono provate varie situazioni, dalle arrampicate alle irruzioni per salvare gli ostaggi. La parte centrale \u00e8 adibita agli uffici, all\u2019armeria e alle unit\u00e0 cinofile e, oltre la mensa, c\u2019\u00e8 un complesso con piscina, palestra e campo sportivo.\nEquipaggiamento.\nL'equipaggiamento \u00e8 sempre mantenuto all'avanguardia tecnologica: l'arma corta individuale \u00e8 la Beretta PX4, in dotazione con la pistola mitragliatrice MP5 - che equipaggia la maggior parte delle forze speciali del mondo - o dalla MP7. L'arma bianca individuale \u00e8 il coltello \"Silente\" della ditta italiana Extrema Ratio. I NOCS inoltre sono dotati di Benelli M4, fucili d'assalto HK416 e HK417, mentre i tiratori scelti hanno in dotazione il H-S Precision 2000 HTR, il Victrix Scorpio, il Sako TRG-22 e il Victrix Pugio.\nGli agenti sono equipaggiati anche con ordigni a effetto abbagliante-stordente (flashbang) e fumogeno (come i lanciatori (Milkor MGL), oltrech\u00e9 con esplosivi al plastico per l'irruzione.\nLe telecomunicazioni sono assicurate da apparati leggeri e potenti, dotati di auricolare per non intralciare l'attivit\u00e0 dell'agente.\nIl NOCS dispone inoltre di una eccellente dotazione di reparto che consiste in diversi materiali dalla tecnologia all'avanguardia, come visori notturni e termo-camere per mantenere la capacit\u00e0 operativa ai massimi livelli.\nVeicoli.\nIl NOCS dispone di un parco macchine composto da veicoli in borghese, tra cui Jeep, Land Rover, Pick-up di vario tipo, BMW X5 e altri veicoli blindati.\nL'uniforme.\nLa loro divisa \u00e8 una tuta operativa blu con una mezzaluna colorata a bandiera italiana sulla manica destra e il distintivo del reparto sovrastato dalla scritta \"POLIZIA\", con riportato il motto \"Sicut Nox Silentes\" (silenziosi come la notte).\nLa tuta si completa con una \"combat vest\" formata da un \"gilet\" con tasconi e un cinturone che ospita la fondina della pistola (in genere cosciale).\nEsiste una variante a questa divisa: la tuta mimetica, anch'essa in un unico pezzo e anch'essa completata da una \"combat vest\" ma in colorazione \"vegetata\".\nIn entrambe le configurazioni \u00e8 previsto un passamontagna ignifugo per ovviare a bruciature e per mantenere l'anonimato dell'agente.\nI sistemi di protezione individuale sono costituiti da giubbotti antiproiettile e maschere o schermi facciali di diverso grado di protezione.\nInoltre le nuove tenute si completano con delle combat vest avanzate di tipo \"carrier\" e di un elmetto antiproiettile di tipo \"Mich 2001\". La tuta mimetica invece in colorazione \"multicam\""}
{"id": "32038", "revid": "228587", "url": "https://it.wikipedia.org/wiki?curid=32038", "title": "Moricone", "text": "Moricone (\"Murric\u00f2\" in dialetto locale) \u00e8 un comune italiano di abitanti della citt\u00e0 metropolitana di Roma Capitale nel Lazio.\nGeografia fisica.\nTerritorio.\nMoricone si trova nella Valle del Tevere, a circa 42\u00a0km da Roma. \u00c8 posto a 296 metri di altezza, sulle propaggini occidentali dei monti Lucretili, nelle vicinanze del Monte Gennaro (1272 m) e del Monte Pellecchia (1368 m), nel cuore del Parco regionale naturale dei Monti Lucretili. Nei limiti amministrativi del comune rientra il bastione montuoso di Monte Matano.\nStoria.\nLa sua origine storica risulta controversa. Il toponimo proviene dal Monte Morrecone, in cima al quale si costitu\u00ec il nucleo originario del Castello. Secondo alcune fonti questo sorse nell'area dell'antica Orvinium. Questa ipotesi \u00e8 stata rifiutata con decisione dal Nibby e da altri che lo ritengono costruito su Regillum, che era, insieme a Cures ed Eretum, una delle antiche citt\u00e0 Sabine del Lazio arcaico. Regillum era l'antica patria della gens Claudia, i resti della quale sono stati individuati da studi recenti nella localit\u00e0 di Colle Arioni. Una terza ipotesi, avanzata da Silvestrelli, si basa su una vecchia cronaca di Farfa riguardo alla costruzione di una citt\u00e0 ad opera dell'Abate Berardo III (morto nel 1119). Infine, secondo l'Universit\u00e0 Agraria di Moricone, esiste la possibilit\u00e0, basata sui libri di Tito Livio, che il paese sorse in corrispondenza dell'antica Antemnae, una delle trenta colonie fondate dagli antichi Latini nel territorio Sabino.\nRisale al XIII secolo la prima citazione storica che fa riferimento al paese. In un atto del 1272, conservato nell'Archivio di Santo Spirito in Sassia, si parla di un castello edificato sul Monte Morrecone dalla famiglia dei conti di Palombara, i \u201cDe Palumba\u201d. In seguito viene acquistato dai Savelli che lo aggiungono ai loro feudi.\nNel 1611 la propriet\u00e0 passer\u00e0 al principe Marcantonio Borghese per la cifra di 100.000 scudi pi\u00f9 la met\u00e0 del castello di Pietraforte. Il principe Borghese, entrato in possesso dell'abitato, realizz\u00f2 molte importanti opere che trasformarono il volto di Moricone. Port\u00f2 l'acqua dalle sorgenti di Casoli, costru\u00ec due mole a grano e due a olio, innalz\u00f2 un altro Castello e comp\u00ec bonifiche e altri lavori, come l'apertura di una nuova porta (Porta Nova) nel vecchio muro di cinta. Dal 1871 i Torlonia subentrarono ai Borghese grazie ad un vincolo matrimoniale. Infine pochi decenni fa i possedimenti passarono agli Sforza Cesarini per essere poi venduti e lottizzati fra gli abitanti del luogo.\nMonumenti e luoghi d'interesse.\nAntico acquedotto.\nCostruito dal principe Marcantonio Borghese dopo il 1611, questo permise di portare l'acqua dalle sorgenti di Casoli alle mole presenti nel borgo di Moricone. Ad oggi \u00e8 possibile osservarne alcuni tratti, ancora presenti e ben mantenuti, lungo la strada che collega il comune di Moricone a quello di Monteflavio (SP29A).\nUno dei tratti pi\u00f9 suggestivi di questo acquedotto \u00e8 l\u2018imponente Ponte del Diavolo, costruito nell\u2019omonima valle, sul fosso di Casoli.\nSociet\u00e0.\nPopolazione.\nStando ai dati Istat risalenti al 1\u00ba gennaio 2018 Moricone conta 2.559 abitanti tra cui 1.070 famiglie.\nLa comunit\u00e0 straniera pi\u00f9 numerosa \u00e8 quella proveniente dalla Romania con il 43,5% di tutti gli stranieri presenti sul territorio, seguita dall'Albania (21,3%) e dalla Macedonia del Nord (13,8%).\nEconomia.\nAgricoltura.\n\u00c8 uno dei comuni della citt\u00e0 metropolitana di Roma Capitale il cui territorio \u00e8 compreso nell'area di produzione dell'Olio di Oliva Sabina (DOP).\nMoricone \u00e8 un paese a prevalente carattere agricolo. Si ha una notevole produzione di frutta, tra cui spiccano le ciliegie e le pesche, una buona produzione di vino e soprattutto l'importante produzione di Olio extravergine d'oliva. L'olio extravergine della Sabina \u00e8 stato il primo olio in Italia che ha avuto la Denominazione di Origine Controllata (D.M. 29/05/1995) e il riconoscimento di Denominazione di origine protetta (Reg. CEE n. 1263 del 01/07/1996).\nCarbonaie.\nQuella della carbonaia era una tecnica molto usata in passato in gran parte del territorio dei Monti Lucretili, per trasformare la legna in carbone.\nNel territorio comunale sono tuttora presenti le antiche carbonaie (\"carbonere\" in dialetto locale) dismesse ed in alcune di esse \u00e8 possibile trovare dei piccoli pezzi di legna carbonizzata.\nProduzione di calce.\nLungo i sentieri del Parco nel territorio moriconese non \u00e8 insolito incontrare antiche \"calcare\", ovvero cave di pietra, e le connesse fornaci (caldare in dialetto). Quelle nelle quali la pietra calcarea, dopo essere stata frantumata, veniva cotta per ricavare la calce.\nSport.\nCalcio.\nLa principale squadra di calcio della citt\u00e0 \u00e8 la \"Polisportiva Dilettantistica Moricone 1967\" che milita attualmente nel girone C laziale della Seconda Categoria. \u00c8 nata nel 1967.\nPallavolo.\nNel comune \u00e8 molto attiva la pallavolo femminile e misto, con la ASD Moricone Volley militante nella prima divisione FIPAV CSI."}
{"id": "32039", "revid": "547992", "url": "https://it.wikipedia.org/wiki?curid=32039", "title": "Morlupo", "text": "Morlupo (\"Morlopu\" nel dialetto locale) \u00e8 un comune italiano di abitanti della citt\u00e0 metropolitana di Roma Capitale nel Lazio.\nGeografia fisica.\nTerritorio.\nIl paese si trova lungo la Strada statale 3 Via Flaminia, tra il 30\u00ba e 31\u00ba chilometro. Un particolare curioso \u00e8 che Morlupo si trova all'esatto Nord geografico di Roma in quanto le loro Longitudini coincidono esattamente (12\u00b0 30\u2032 0\u2032\u2032 Est), venendosi quindi Morlupo a trovare a +15' di grado di Latitudine a Nord rispetto a Roma. La parte pi\u00f9 antica del paese (rione Mazzocca) si \u00e8 sviluppata su un'altura dominante il Tevere, sul luogo ove era situata in epoca romana la \"statio Ad Vigesimum\", cio\u00e8 la mansio del XX miglio dell'antica via Flaminia, ed \u00e8 costituita da un terrazzo roccioso di tufo a forma di ferro di cavallo, cinto da rupi a strapiombo sulla valle.\nGeologia.\nL'aspetto geolitologico e morfologico che caratterizza l'intera regione a nord-ovest di Roma, \u00e8 rappresentato dall'attivit\u00e0 vulcanica dell'apparato Sabatino (detto distretto vulcanico Sabatino). Nel corso del Pleistocene si sono succedute a pi\u00f9 riprese intense manifestazioni vulcaniche esplosive ed effusive da parte di diverse bocche crateriche, le quali hanno dato origine a diversi prodotti piroclastici e lavici. Lungo la valle del Tevere ed in corrispondenza delle incisioni dei corsi d'acqua minori affiorano invece terreni sedimentari, sia di ambiente marino che continentale. In generale i termini affioranti del territorio di Morlupo si possono ricondurre a tre unita geolitologiche:\nLa prima unit\u00e0, pi\u00f9 recente, si riscontra lungo le zone di fondovalle alluvionale e pertanto in corrispondenza dei maggiori corsi d'acqua. I depositi alluvionali sono in prevalenza limo-sabbiosi e limo-argillosi ad elevato contenuto organico.\nL'unita vulcanica Sabatina comprende termini sia tufaceo-ignimbritici che lavici, alquanto differenziati per composizione, chimica, addensamento, cementazione e fatturazione. Le singole formazioni che hanno interessato la zona di Morlupo sono:\nLa terza unita \u00e8 costituita da sedimenti di ambiente continentale, deposti in facies salmastre e fluvio-lacustri nel Pleistocene inferiore (Siciliano-Calabriano). \u00c8 una formazione argillosa a cui fanno seguito in continuit\u00e0 stratigrafica, le argille marnose plioceniche di ambiente marino. Quest'ultima formazione rappresenta il riferimento basale di tutta la regione per la circolazione delle acque sotterranee in virt\u00f9 ella propria impermeabilit\u00e0, dello spessore e della notevole estensione areale.\nIdrografia.\nPer quanto concerne l'idrografia di superficie bisogna considerare che l'intero territorio comunale \u00e8 caratterizzato da un andamento morfologico collinare in cui si riscontrano numerosi corsi d'acqua dotati di ben sviluppato sistema affluentizio.\nFra questi, nella zona nord della \"collina di San Sebastiano\", si citano il \"Fosso della Fontanella\", che si sviluppa da due sub affluenti di cui detta collina funge da spartiacque, che si immette nel \"Fosso di San Martino\", che \u00e8 affluente a sua volta del \"Fosso di Vallelunga\". Tali corsi d'acqua fanno parte del sistema idrologico del bacino imbrifero del \"Fosso di Leprignano\", affluente di destra del Fiume Tevere.\nSismicit\u00e0.\nSulla base della classificazione delle aree sismiche (D.M.) del 03/03/1975 e successivi aggiornamenti) risulta che il territorio del comune di Morlupo non sia a rischio sismico. Nell'ambito della porzione settentrionale della provincia romana non si sono mai verificati, in tempi storici, eventi sismici di notevole entit\u00e0, n\u00e9, tantomeno, si sono avuti risentimenti considerevoli dei sismi avvenuti nelle aree circostanti; da citare in tal senso il sisma di Rignano Flaminio del 20/01/1968 (III grado scala Mercalli) e di Roma del 02/08/1964 (V grado scala Mercalli). Dall'esame della Carta Sismica redatta dal CNR risulta infatti che tutto il territorio di Morlupo pu\u00f2 essere considerati asismico in quanto interessato da fenomeni di intensit\u00e0 sismica inferiore al VI grado della scala Mercalli.\nClima.\nDati registrati dalla stazione meteorologica di Morlupo (250\u00a0m s.l.m.) attiva dall'anno 2006:\nOrigini del nome.\nUna delle ipotesi pi\u00f9 accreditate sull'origine del nome di Morlupo \u00e8 riportata dallo storico dell'Agro romano Nicolai che in un suo libro riprende quanto gi\u00e0 indicato da Eschinardi in \"Descrizione di Roma e dell'Agro Romano\" e cio\u00e8 che:\nPeraltro il motto \"Martis rapaces lupi\", cio\u00e8 - i lupi rapaci (del dio) Marte -, \u00e8 contenuto nella blasonatura dello stemma del comune.\nQueste ipotesi sono successivamente riprese dal Nibby che le reputa plausibili e da Gaetano Moroni nel suo \"Dizionario di Erudizione\"\nStoria.\nLe origini.\nLe origini di Morlupo sono collegate alla storia dei Capenati, fiorente popolazione italica che prosperava nel Lazio (Latium) prima dell'avvento di Roma. I Capenati avevano una propria lingua, simile al latino, affine all'etrusco e con influenze sabine.\nIl territorio dei Capenati (\"Ager Capenas\") si estendeva lungo la riva destra del Tevere, confinava a nord con quello dei Falisci, a est con il Tevere e i Sabini, e a sud ovest con il territorio etrusco di Veio. Comprendeva gli attuali comuni di: Capena, Civitella San Paolo, Fiano Romano, Nazzano, Ponzano Romano, Filacciano, Torrita Tiberina, Rignano Flaminio, Sant'Oreste, Castelnuovo di Porto, Morlupo e Riano\nI ritrovamenti avvenuti nel \"Forum Morolupum\" di alcune catacombe cristiane risalenti al IV-V secolo dimostrano che la zona era gi\u00e0 in quei tempi abitata o comunque vi erano presenti almeno dei nuclei rurali e piccole fattorie agricole, di fede cristiana, che sorgevano nel territorio di Monte la Guardia (attuale Morlupo Stazione), di Fontana Vecchia, Sterpareti e Fornelli.\nUna presenza pi\u00f9 consistente, che si pu\u00f2 in effetti considerare come la vera origine dell'abitato, si pu\u00f2 far risalire alla met\u00e0 del IX secolo ad opera di profughi e coloni scampati alle distruzioni ed ai saccheggi di Monte la Guardia e delle fattorie della zona, avvenuti in Italia centrale tra l'850 e il 900 d.C. a seguito delle incursioni di Saraceni e Ungari. Questi profughi, dopo aver ceduto le loro terre alla Chiesa in cambio di protezione e assistenza, si rifugiarono in un borgo abbandonato e quasi inaccessibile che corrisponde all'attuale borgo medioevale morlupese della Mazzocca, che essendo situato su uno sperone roccioso circondato da tre lati da alti dirupi risultava pi\u00f9 facilmente difendibile.\nIl periodo medioevale.\nLa Chiesa, diventata cos\u00ec proprietaria delle terre costituenti il \"vicus della mazzocca\" e le terre \"ad vicesimum\" della Flaminia (zona del Monte la Guardia) le assegnava (Papa Giovanni VIII) al conte Giovanni di Leone. Questi fece costruire la chiesa di S. Giovanni Battista ove fu sepolto il 16 luglio 898. In seguito il territorio fu assegnato ai monaci benedettini di S. Paolo fuori le mura di Roma, che lo tennero fino al pontificato di Papa Niccol\u00f2 III (al secolo Giovanni Gaetano Orsini) appartenente all'Ordine di San Benedetto, che fu papa dal 1277 al 1280.\nSotto il pontificato di Nicol\u00f2 III il castello di Morlupo fu ceduto al Conte Gentile di Bertoldo Orsini il cui figlio Romano lo assegnava nel 1293 in dote alla moglie Anastasia di Guido di Monfort. In quel tempo la popolazione castellana era di circa 650 anime come si deduce dai registri delle tasse dell'epoca.\nNel 1423, sotto il Papa Martino V, durante le lotte fra i Capitani di Ventura Braccio da Montone e Muzio Attendolo detto Sforza, il paese fu posto sotto assedio in quanto diventato rifugio del ribelle Nicola Orsini di Bertoldo. Dopo averlo occupato con le truppe a lui fedeli Martino V fece distruggere il castello nel 1425.\nRiabilitata la popolazione, il castello di Morlupo \"inhabitatum\" pass\u00f2 nel 1426 alla famiglia Colonna per 10\u00a0000 fiorini d'oro. Nel 1432 Gentile Orsini, fratello del ribelle Nicola recuperava Morlupo e Monte La Guardia. Negli anni successivi vi furono varie lotte fra i Colonna e gli Orsini in cui fu teatro la zona di Morlupo detta \"bastione di Monte La Guardia\", ma il territorio resto comunque agli Orsini.\nNel 1463, Papa Pio II concedeva al Popolo di Morlupo, la grazia sul debito del sale arretrato e la riduzione delle imposte. Il Conte di Pitigliano Nicol\u00f2 III Orsini nel 1468 promulg\u00f2 un nuovo Statuto di Morlupo e peror\u00f2 nel 1494 la fondazione del convento francescano di S. Maria Seconda, incorporando l'antico romitorio dei frati Clareni.\nDal Rinascimento ai tempi attuali.\nIl feudo di Morlupo rest\u00f2 agli Orsini fino al 1613 quando pass\u00f2 alla famiglia Borghese in quanto l'allora proprietario Antimo Orsini, barone romano dei conti di Pitigliano, dopo aver ricostruito la facciata della chiesa di S. Giovanni Battista nel 1593 e la porta del Castello nel 1598, si vede costretto a vendere Morlupo per 96\u00a0000 scudi al cardinale Scipione Borghese, in data 2 aprile 1613. Questi a sua volta lo cedette al cugino Marcantonio II Borghese,1\u00ba principe di Sulmona. Il dominio della Famiglia Borghese si protrarr\u00e0 fino agli inizi del XX secolo. Negli anni successivi sotto la signoria Borghese si ebbero benefici e privilegi, ma vi furono anche momenti di forte tensione economica e sociale.\nAlla carestia del 1763-64 fece seguito in Morlupo la carenza di grano, in questa situazione in cui, al rialzo dei prezzi delle derrate alimentari, non corrispondeva un aumento dei salari, l'equilibrio economico e sociale divenne instabile. Parte del raccolto agrario 1778-79 di Morlupo fu venduto dai maggiori produttori locali all'Annona di Roma a prezzi elevati, facendo nascere in paese una dura reazione. La Comunit\u00e0 quindi chiese ed ottenne un prestito di 1500 scudi per procurarsi del grano da distribuire ai poveri, ma non si riuscivano a trovare dei venditori. Per superare la situazione la Comunit\u00e0 di Morlupo inoltr\u00f2 all'allora Papa Pio VI un esposto per ottenere l'acquisto di parte della produzione locale gi\u00e0 vendita all'Annona, pagando o rimborsando l'Annona di eventuali spese. Alla mancanza di pane si aggiunse un'epidemia di malaria, che colp\u00ec pi\u00f9 di cento persone. In questa situazione vi fu quindi nel settembre 1793 una sollevazione popolare contro il Governo pontificio, che fu soffocata dalla Forza pubblica, inviata dalla segreteria di Stato.\nNel 1798 a seguito della caduta dello Stato Pontificio e la costituzione della Repubblica Romana, Morlupo divenne Sede de un Cantone della Repubblica da cui dipendevano 16 comuni limitrofi.\nMonumenti e luoghi d'interesse.\nAree naturali.\nLa zona di Morlupo e dintorni \u00e8 una delle pi\u00f9 belle della campagna a Nord di Roma. Il paesaggio collinare e sempre vario in tutte le stagioni concede alla vista di spaziare \"all'infinito\" ammirando paesaggi e colori della natura. Nelle immediate vicinanze del paese vi sono riserve e parchi naturali. Fra i pi\u00f9 significativi si cita\nSociet\u00e0.\nEvoluzione demografica.\nLa popolazione \u00e8 all'ultimo censimento di 8214 abitanti con un tasso di crescita abbastanza lento rispetto ai paesi limitrofi.\nCultura.\nMedia.\nTelevisione.\nAlcune scene esterne del telefilm \"Liberate mio figlio\" (sceneggiato ispirato alla vicenda del sequestro di Cesare Casella), sono state girate nella Piazza Giovanni XXIII.\nCinema.\nParte del film \"I morti non pagano tasse\" di Sergio Grieco, prodotto e interpretato da Tino Scotti (1952) \u00e8 stato girato in Piazza Giovanni XXIII, all'epoca piazza principale del Paese.\nParte del film \"Grande, grosso e Verdone\", diretto da Carlo Verdone, fu girato nel cimitero cittadino.\nLetteratura e personaggi storici.\nIl borgo ha dato i natali alla venerabile Caterina Paluzzi (1573-1645), fondatrice del monastero delle domenicane ora abbandonato, al poeta dantofilo Domenico A. Venturini(1808-1876) e al romanziere e storico Antonio Garibaldo Quattrini (1877-1936).\nGeografia antropica.\nSuddivisioni amministrative.\nCon riferimento alla mappa indicata in figura, che rappresenta il territorio comunale, si indicano le zone che lo compongono:\nEconomia.\nMorlupo \u00e8 stato fino ai primi anni sessanta un centro prevalentemente agricolo basato principalmente sulla produzione vinicola e olicola. Da allora ad oggi si \u00e8 passati progressivamente ad un'economia di tipo artigianale ed anche industriale. Vi sono pertanto caseifici, salumifici, tipografie, laboratori per la lavorazione del ferro e del legno, ed esistono anche alcune industrie. Inoltre a partire dalla fine degli anno 70 la vicinanza con la capitale ha portato molti romani a stabilirsi in paese per sfuggire al caos della citt\u00e0, come ben testimoniato dall'incremento dei residenti mostrato nel grafico riportato.\nLa gastronomia tradizionale di Morlupo ha nella lavorazione della carne suina, ed in particolare delle salsicce, il suo punto di forza. Rinomata la \"salsiccia Baciona\" in onore della quale si tiene ormai da molti anni la omonima Sagra nell'ultima domenica di ottobre.\nInfrastrutture e trasporti.\nLa stazione di Morlupo \u00e8 posta lungo la ferrovia Roma-Civitacastellana-Viterbo in localit\u00e0 Morlupo Scalo ed \u00e8 servita da treni regionali ATAC. Tale impianto \u00e8 altres\u00ec servito dalle autocorse COTRAL.\nFra il 1906 e il 1932 in luogo di tale impianto sorgeva una fermata della tranvia Roma-Civita Castellana, gestita dalla Societ\u00e0 Romana per le Ferrovie del Nord (SRFN)."}
{"id": "32043", "revid": "104265", "url": "https://it.wikipedia.org/wiki?curid=32043", "title": "Nazzano", "text": "Nazzano \u00e8 un comune italiano di abitanti della Citt\u00e0 metropolitana di Roma Capitale nel Lazio.\nGeografia fisica.\nTerritorio.\nIl territorio del comune di Nazzano si trova nella Valle del Tevere, \u00e8 alternato da terrazzi fluviali dove \u00e8 stato edificato il centro storico.\nIl fiume Tevere, disegna un'ampia ansa nel territorio comunale fino alla confluenza del torrente Farfa. Nel 1956 nel territorio del comune di Nazzano \u00e8 stato costruito uno sbarramento idroelettrico sul Tevere, a seguito del quale si \u00e8 formato il Lago di Nazzano, successivamente \u00e8 stata istituita la Riserva Naturale Nazzano Tevere farfa.\nStoria.\nIl territorio di Nazzano \u00e8 stato abitato sin dalla preistoria come \u00e8 attestato dai reperti rinvenuti. Sorse in origine come oppidum nel periodo arcaico, nell'agro capenate in epoca romana.\nMonumenti e luoghi d'interesse.\nAree archeologiche.\nPittore di Nazzano\nIl Pittore di Nazzano trae il nome dalla tomba detta del pittore di Nazzano scoperta nella necropoli di Colle Carafa, artista dell'area della Valle del Tevere affine alla cultura falisco capenate del IV sec. A.c. che d\u00e0 il nome ai crateri a figure rosse provenienti dalle necropoli di Nazzano, di Nepi e della valle del Tevere, ora nei Musei Archeologici di Villa Giulia, Louvre , British Museum . Trafugati tra gli ultimi anni dell'800 e i primi del 900, alcuni reperti si trovano nella collezione privata del Drago a Roma. In uno in particolare \u00e8 rappresentata Arianna dormiente, IV sec. a. C.\nCratere a figure rosse del Pittore di Nazzano, divinit\u00e0 assistita da una Nike, Museo nazionale etrusco di Villa Giulia Roma, \nCratere a figure rosse del Pittore di Nazzano, scena di Athena and Poseidone 360 A.c. Louvre \nCratere a calice a figure rosse del pittore di Nazzano (inv. 8360), proveniente dalla tomba III della necropoli di San Paolo di Nepi Museo Archeologico dell'Agro Falisco - Forte Sangallo a Civita Castellana.\nAmbiente e territorio.\nIl comune di Nazzano \u00e8 zona di produzione della denominazione di origine protetta DOP Soratte Olio extravergine di oliva Soratte \nItinerari.\nIl comune di Nazzano \u00e8 parte dell'Itinerario delle forre etrusche e della valle del Tevere, all'interno del progetto del Sistema delle Aree Protette della Regione Lazio, Le Strade dei Parchi, percorre i paesaggi fluviali e i caratteristici borghi del Lazio a nord di Roma che si affacciano sulla valle del Tevere. \u00c8 composto da 4 tappe: \nInfrastrutture e trasporti.\nStrade.\nIl territorio comunale \u00e8 attraversato dall'Autostrada A1, nel 1963 con il sacrificio operaio \u00e8 stato costruito Viadotto di San Giuliano, dalla \"SP 15/a Tiberina\" che collega Nazzano a Fiano Romano e Torrita Tiberina, e dalla \"SP 19/a\" che collega Nazzano a Fiano Romano.\nAmministrazione.\nDal 1816 al 1870 fece parte della Comarca di Roma, una suddivisione amministrativa dello Stato Pontificio.\nAltre informazioni amministrative.\nFa parte dell'unione di comuni Unione Valle del Tevere - Soratte.\nSport.\nCalcio.\nLa principale squadra di calcio della citt\u00e0 \u00e8 la \"Polisportiva Comunale Nazzano\" che milita nel girone E laziale di 2\u00aa Categoria."}
{"id": "32045", "revid": "1516566", "url": "https://it.wikipedia.org/wiki?curid=32045", "title": "Nerola", "text": "N\u00e8rola \u00e8 un comune italiano di abitanti della citt\u00e0 metropolitana di Roma Capitale nel Lazio.\nGeografia fisica.\nTerritorio.\nNerola sorge a 453 metri di altezza sul livello del mare, sulle propaggini settentrionali dei monti Lucretili.\nNel settore nord del comune \u00e8 presente il rilievo del Monte degli Elci con la cima a 711\u00a0m s.l.m., a separare il paese da questo monte vi \u00e8 una vallata dove scorre il fosso Corese nel punto pi\u00f9 basso a 200\u2013240\u00a0m s.l.m., a sud vi \u00e8 il rilievo di monte Lago con la cima a 601\u00a0m s.l.m., ad est una vallata che termina nel paese confinante di Scandriglia, a sud-est vi sono i Monti Lucretili con la cima pi\u00f9 alta (visibile dal paese) del Monte Pellecchia 1368\u00a0m s.l.m., mentre ad ovest una piana che si affaccia sulla valle del Tevere. La frazione di Acquaviva \u00e8 posta tra i 250 ed i 290\u00a0m s.l.m.\nClima.\nLa temperatura media massima nel periodo pi\u00f9 caldo \u00e8 di circa 28/29\u00a0\u00b0C, ma pu\u00f2 raggiungere nelle ondate di calore pi\u00f9 intense anche i 35\u00a0\u00b0C; d'inverno le temperature minime spesso scendono al disotto dei 0\u00a0\u00b0C soprattutto nelle vallate e nei settori esposti a nord, generalmente Nerola mostra temperature pi\u00f9 basse di 3/5\u00a0\u00b0C in meno rispetto a Roma, le precipitazioni sono presenti tutto l'anno, maggiormente nel periodo autunnale e primaverile, ma anche nel periodo estivo, complici i temporali pomeridiane, le precipitazioni non mancano anche se si riscontrano periodi siccitosi prolungati come nel 2003 e nel 2011, mediamente l'accumulo pluviometrico \u00e8 di circa 1000\u20131050\u00a0mm/anno; la neve compare periodicamente ogni anno sia pure in modeste quantit\u00e0 ed \u00e8 pi\u00f9 probabile nei mesi di dicembre e febbraio.\nOrigini del nome.\nIl toponimo deriva probabilmente dal sabino \"nero\" o \"nerio\", con il significato di \"forte\" e \"valoroso\". L'iscrizione sulla fontana della piazza del Municipio (\"A Nerone tuum Nerola nomen habet\") fa risalire l'origine del nome all'imperatore romano Nerone, che apparteneva alla \"gens Claudia\" di lontane origini sabine.\nStoria.\nSul sito sembra siano state viste tracce di una villa di epoca romana, che la leggenda attribuiva appunto a Nerone.\nNella seconda met\u00e0 del X secolo il castello del \"Castrum Nerulae\" venne fondato dal \"rettore della Sabina\" Benedetto Crescenzi e fu in possesso dei Crescenzi fino al 1235, quando pass\u00f2 sotto il diretto dominio dei papi. All'inizio dell'XI secolo il feudo venne concesso agli Orsini, che vi costruirono l'attuale Castello Orsini. Alla fine del XV secolo fu ulteriormente rinforzato con possenti torrioni e altre opere difensive e fu fortificato il borgo che lo circondava. Presso il castello venne costruita nel 1483 la \"Chiesa vecchia\".\nGli Orsini del ramo di Bracciano nel 1644 cedettero il castello e il territorio di Nerola ai Barberini, insieme a Montelibretti e dal 1728 entrarono in possesso dei Colonna di Sciarra, quindi ancora ai Lante Della Rovere.\nVi ebbe sede l'istituzione benefica dell'Ospedale dei Pellegrini che assisteva quanti transitavano sulla via Salaria.\nNel 1867 il castello fu testimone della Campagna dell'Agro Romano per la liberazione di Roma con l'occupazione da parte di un contingente di Volontari garibaldini guidati da Menotti Garibaldi in lotta con le truppe pontificie.\nNel 1939 il castello pass\u00f2 al marchese Ferrari-Frey. Attualmente \u00e8 stato restaurato e ospita un albergo.\nSimboli.\nLo stemma del comune di Nerola \u00e8 stato concesso, insieme al gonfalone municipale, con decreto del presidente della Repubblica del 20 febbraio 1985.\nGeografia antropica.\nFrazioni.\nL'unica frazione, Acquaviva, trae il suo nome dalla omonima fonte, alimentata da una sorgente sempre attiva. Posta sulla vecchia via Salaria, si svilupp\u00f2 negli anni cinquanta, con la costruzione della chiesa di Santa Teresa e l'istituzione della festa dedicata alla santa.\nEconomia.\nAgricoltura.\n\u00c8 uno dei comuni della citt\u00e0 metropolitana di Roma Capitale il cui territorio \u00e8 compreso nell'area di produzione dell'Olio di Oliva Sabina (DOP).\nInfrastrutture e trasporti.\nStrade.\nLa Strada statale 4 Via Salaria \u00e8 l'arteria di maggiore importanza, che collega il comune a Roma e a Rieti.\nAi piedi di Nerola scorre il vecchio tracciato della Via Salaria, oggi strada provinciale n. 40 \"Salaria Vecchia\", che si collega al tracciato moderno in corrispondenza di Borgo Quinzio. Il paese si trova lungo la SP 28/a, che la collega da una parte alla Salaria vecchia, dall'altra a Montorio Romano.\nInoltre dalla Salaria Vecchia ha inizio la Strada statale 636 di Palombara, che collega Nerola a Moricone, Palombara e Tivoli.\nFerrovie.\nNerola non \u00e8 servita da alcuna linea ferroviaria. Nel territorio comunale sarebbe dovuta passare la Ferrovia Salaria (Roma-Rieti-Ascoli Piceno-San Benedetto del Tronto), che fu pi\u00f9 volte progettata sin dalla fine dell'Ottocento ma mai realizzata.\nAmministrazione.\nDal 2007 la carica di Sindaco \u00e8 ricoperta dalla dottoressa Granieri Sabina eletta con la Lista Civica \"Nerola nel Cuore\".\nAltre informazioni amministrative.\nFa parte dell'Unione della Sabina Romana (con i comuni di Montorio Romano, Moricone e Monteflavio) e della Comunit\u00e0 montana dei Monti Sabini, Tiburtini, Cornicolani e Prenestini\nIl mostro di Nerola.\nIl paese di Nerola \u00e8 tristemente noto per essere stato teatro di una delle vicende criminali pi\u00f9 aberranti fra quelle che scossero l\u2019opinione pubblica italiana nell\u2019immediato secondo dopoguerra: la serie di delitti compiuti dallo scellerato pluriomicida Ernesto Picchioni noto come \u2018\u2019il mostro di Nerola\u2018\u2019.\nIl caso ebbe una vastissima risonanza nel Paese , tanto da essere ricordato ancora nel 1963, a quasi vent'anni da quei turpi avvenimenti che sconvolsero la pacata localit\u00e0, in un film con Tot\u00f2.\nLa piccola e tranquilla comunit\u00e0 nerolese fin\u00ec al centro della ribalta nazionale dopo che fu reso noto l\u2019agghiacciante modus operandi dell'assassino: con uno astuto quanto malvagio stratagemma le sfortunate prede erano attirate nel casolare per poi essere brutalmente massacrate e derubate e i loro cadaveri occultati in un'orribile fossa scavata nel lugubre orto antistante l'abitazione. Spesso le disgraziate vittime erano fatte oggetto di un estremo, crudele scempio: i loro corpi venivano depezzati per rendere agevole il loro seppellimento e i resti gettati assieme agli avanzi del bottino: manubri di bicicletta, residui di abiti e tutto quanto l'assassino ritenesse di scarso valore.\nIl numero degli omicidi rimane ancora sconosciuto; le vittime accertate all\u2019epoca furono otto , ma si ha ragione di ritenere che possano essere almeno il doppio e non si pu\u00f2 escludere che altri cadaveri giacciano ancora sepolti nella campagna circostante.\nL\u2019eco funesta di tali sanguinosi accadimenti ancora non si \u00e8 spenta e permane nel ricordo della popolazione locale, alimentata dall'inquietante permanenza al km 47 della via Salaria del tetro casolare in cui si consumarono delitti tanto raccapriccianti.\nEmergenza Coronavirus.\nIl 25 Marzo 2020, in conseguenza della pandemia di COVID-19, viene disposta la chiusura in entrata e in uscita della cittadina dopo l'individuazione di un cluster di coronavirus nella locale casa di riposo per anziani. Dopo Fondi, Nerola diventa la seconda \"zona rossa\" del Lazio con 2 morti e 76 positivi al virus.\nQuattro giorni dopo, con il paese isolato, vengono eseguiti 378 tamponi e la sindaca Granieri chiede al presidente della regione Lazio Zingaretti di sensibilizzare le istituzioni sanitarie affinch\u00e9 si facciano i tamponi su tutti i 1980 abitanti per realizzare, su modello del comune veneto di Vo', un'indagine a tappeto per il monitoraggio dell'evoluzione del virus e aiutare la ricerca scientifica."}
{"id": "32050", "revid": "465169", "url": "https://it.wikipedia.org/wiki?curid=32050", "title": "Olevano Romano", "text": "Olevano Romano \u00e8 un comune italiano di abitanti della citt\u00e0 metropolitana di Roma Capitale nel Lazio. Dista circa 54\u00a0km dalla Capitale.\nGeografia fisica.\nTerritorio.\nL'abitato si erge sul \"monte Celeste\", ai margini del complesso montuoso prenestino-lepino-ernico, nella provincia di Roma.\nStoria.\nIl centro di Olevano Romano risale almeno all'epoca romana. Ne \u00e8 testimonianza un'archeologia monumentale di rilievo: i resti della cinta muraria in opera poligonale, realizzata in grossi blocchi rozzamente squadrati in pietra locale, di epoca anteriore alla romanizzazione del territorio.\nDiviene \"castrum\" nel medioevo: compare con tale appellativo in un atto di vendita, stipulato nel 1232 fra Oddone Colonna, nuovo signore di Olevano e Papa Gregorio IX (1227-1241). Risale a questo periodo la costruzione del Castello, edificato sull'alto sperone di roccia calcarea a difesa del borgo. Dopo i Colonna il feudo pass\u00f2 al Comune di Roma, che nel 1364 eman\u00f2 gli Statuti della citt\u00e0, poi agli Orsini per concessione di Papa Bonifacio IX.\nL'ultimo signore di Olevano fu il principe Camillo Borghese (1775-1832), marito di Paolina Bonaparte, sorella di Napoleone.\nDon Umberto Carletti.\nDon Umberto Carletti nacque il 20 febbraio 1905 ad Olevano Romano da Cesare Carletti (1866- 1953) e Teresa Antonelli (1869-1941). Fece gli studi presso il Seminario Vescovile di Palestrina, il Pontificio Collegio Leoniano di Anagni, il Pontificio Istituto Internazionale Angelicum di Roma e presso la Regia Universit\u00e0 di Roma. Fu ordinato dal Vescovo Ausiliare di Albano Laziale, il 19 luglio 1930, per delega di Sua Eminenza il Cardinale Vincenzo Vannutelli, Vescovo di Palestrina. Consegu\u00ec la Licenza in Filosofia e la laurea in Teologia e Lettere. Per circa due anni fu come aiutante del parroco nella chiesa di S. Margherita in Olevano. Dal 1933 divenne a sua volta parroco di San Rocco in Olevano. Il primo compito che Don Umberto si assunse fu quello di dare una conveniente sistemazione alla chiesa parrocchiale; altro compito che si prefisse fu quello di organizzare l'Azione Cattolica e fu subito istituita l\u2019Associazione \u201cUomini Cattolici\u201d e \u201cDonne Cattoliche\u201d in seno alla confraternita di San Rocco. Questa era stata riorganizzata da pochi anni, ma ancora aveva \u201cuna vita troppo stentata\u201d; il numero dei soci era limitatissimo, i mezzi, le vesti e gli attrezzi per le processioni mancavano. Fu cura del parroco ridare vita all\u2019antica confraternita di San Rocco e il numero dei confratelli in poco tempo crebbe fino a contare oltre 150 membri. Per attirarli maggiormente e per venire incontro al desiderio dei parrocchiani, Don Umberto acquist\u00f2 un apparecchio radio. Ogni sera, infatti, i confratelli si riunivano; il programma delle riunioni fu cos\u00ec stabilito: ore 19:00 apertura della sala, ore 19:30 catechismo, ore 20:00 giornale radio, ore 20:15 commento ai fatti del giorno e poi la preghiera finale. La confraternita si occupava di molte attivit\u00e0: preparare addobbi della chiesa, preparare ad animare le sacre funzioni, le processioni, organizzare questue. La vita della nuova parrocchia si arricchiva delle belle iniziative religiose culturali: anche la festa di San Rocco del 16 agosto, con il passare degli anni, acquis\u00ec maggior solennit\u00e0. Negli anni seguenti i lavori al tetto e alla scala esterna d\u2019accesso alla sagrestia migliorarono l'aspetto della chiesa e ne consolidarono la struttura di quella che non era ormai pi\u00f9 una chiesetta rurale. Giunta la Seconda Guerra Mondiale, Don Umberto, come Cesare Tagliacozzo racconta nel libro \u201cMemorie\u201d, forn\u00ec documenti falsi agli ebrei, costruendo nuove identit\u00e0 e offrendo loro la concreta possibilit\u00e0 di sfuggire alle razzie naziste. Negli anni a venire, la preoccupazione di rispondere ai bisogni dei giovani lo port\u00f2 a realizzare un progetto di costruzione di un campo sportivo, mettendo a disposizione anche la sua propriet\u00e0 ed il suo lavoro. Dette inoltre grande impulso alla creazione di scuole-cantiere che servivano a formare i giovani olevanesi nell\u2019attivit\u00e0 edile, permettendone l'inserimento nel mondo del lavoro nell\u2019immediato dopoguerra. Lavor\u00f2 per acquisire tra i beni della parrocchia di San Rocco, il parco dell'acqua Santa, luogo tanto frequentato dagli artisti stranieri fin dall'inizio dell'Ottocento, quanto amato dagli olevanesi per via di un\u2019antica sorgente. Il parco divenne frequentatissimo e meta delle gite fuori porta dei romani. Nel 1975 contribu\u00ec all\u2019acquisto di Villa Boccolini per dare una nuova sede all\u2019Istituto delle Suore della Divina Provvidenza che con il tempo accolse anche la scuola materna e una casa di riposo per anziane. Don Umberto, preoccupatosi della formazione scolastica dei giovani, mise in collaborazione con l'allora Amministrazione Comunale, tutte le procedure utili all'apertura di un Liceo Scientifico ad Olevano Romano. La prima sezione distaccata del Liceo Spallanzani di Tivoli fu aperta il 1 ottobre 1964. Vi insegn\u00f2 latino e religione. Ne fu un amato e temuto vicepreside, sempre vigile sul comportamento degli studenti; ne controllava personalmente l'ingresso e l'uscita, accogliendo ritardi con un caloroso \u201ccalcio\u201d e con il suo memorabile \u201cbestia\u201d o \u201cscorsa di rozzezza\u201d. Mor\u00ec nella mattinata del 16 Aprile 1988 a causa di un infarto che lo lasci\u00f2 senza vita vicino alla cucina, pronto per iniziare la giornata, in attesa del caff\u00e8. \u00c8 chiaro, dunque, che il Don Carletti abbia speso tutte le sue energie ed i risparmi personali per realizzare il suo sogno: migliorare il paese ed aiutare il prossimo. Gli Olevanesi lo ricordano come \u201cUn muratore dalle quattro lauree sempre pronto con la pala in mano, la tonaca tirata su, i calzoni sporchi di calce e il mozzo della sigaretta in bocca\u201d, \u201csacerdote per vocazione, lavoratore per sua scelta, chiara e determinata\u201d. Aveva tanti volti quante erano le necessit\u00e0 dei suoi figli: era prima di tutto sacerdote e pastore delle anime, era fratello nell'ora della sofferenza del lutto, professore esigente ed educatore lungimirante, ardito nei sogni, operaio tra gli operai nei lavori di cantiere. Aveva uno straordinario dono di dialogare con tutti, di farsi prossimo. Sapeva accogliere grandi e piccoli, giovani e anziani, politici e magistrati.\nSimboli.\nLo stemma del municipio \u00e8 costituito da tre piccole colline, su quella centrale si innalza una pianta d'ulivo. Lo scudo reca il segno di SPQR (Senatus Populusque Romanus), accordato dal senato della Repubblica Romana (1849),quando una colonna di Olevanesi ruppe l'assedio di Roma per portare in citt\u00e0 rifornimenti, passati in rivista da Garibaldi cos\u00ec da lui furono descritti \" ...scalzi, sporchi, laceri, ma con certi coltelli...\"\nMonumenti e luoghi d'interesse.\nArchitetture medievali.\nTra i siti di interesse turistico vi \u00e8 la \"torre medioevale\", risalente all'epoca dei Colonna. Da essa si gode un panorama con:\nAltro sito interessante sono le \"mura poligonali\" di epoca pre-romana, costituite da imponenti blocchi di pietra, che cingono la parte bassa del centro storico.\nSociet\u00e0.\nEtnie e minoranze straniere.\nAl 31 dicembre 2015 a Olevano Romano risultavano residenti 571 cittadini stranieri (8,54%), le nazionalit\u00e0 pi\u00f9 rappresentate sono:\nCultura.\nArte.\nOlevano Romano ospit\u00f2 nel XIX secolo pi\u00f9 di mille importanti pittori internazionali - tedeschi, danesi, inglesi e francesi e di altri Paesi europei, pittori che lo hanno scelto come meta del loro \"viaggio in Italia\". Tale esperienza veniva allora considerata indispensabile per acquisire l'abilit\u00e0 nella riproduzione di paesaggi caratterizzati dalla luce, dal colore e da una natura ricca di rocce e querce. Tra i primi ad arrivare il pittore tirolese Joseph Anton Koch, che spos\u00f2 Cassandra Ranaldi. Tra tutti spiccano i nomi di Jean-Baptiste Camille Corot, che ha immortalato in splendide opere la campagna olevanese, di Friedrich von Olivier e di Franz Theobald Horny, morto giovanissimo, sepolto nella Chiesa di S. Rocco. Alcune vedute del paese furono dipinte negli anni venti del '900 dal pittore tedesco Alexander Kanoldt, uno dei protagonisti del movimento artistico denominato Nuova oggettivit\u00e0.\nNon lontano dal centro c'\u00e8 il Museo Civico d'Arte, aperto sabato e domenica. Vi si trovano esposti disegni dell'800 e del '900, serigrafie, la donazione dell'artista Heinz Hindorf e la collezione delle stampe delle Vedute Romane di Joseph Anton Koch.\nLa associazione AMO che gestisce il museo, ha pi\u00f9 di 2000 opere nella Collezione AMO, dall'800 ad oggi. Le opere, che testimoniano il passaggio di questi artisti, sono visibili presso il museo s'arte situato in villa \"De Pisa\". Inoltre la cittadina ospita ancora oggi borsisti dell'accademia d'arte tedesca.\nEconomia.\nAgricoltura.\nIl paese \u00e8 famoso per la produzione dei vini rossi regolamentati dal disciplinare Cesanese di Olevano Romano DOC, provenienti in gran parte dal vitigno autoctono \"Cesanese\". Alcuni produttori hanno ricevuto per quel vino premi prestigiosi, tra i quali un riconoscimento al Vinitaly di Verona. Nonostante fosse anticamente noto per il vino rosso dolce, sia frizzante sia fermo, \u00e8 stata sempre prodotta anche la versione rosso secco, apprezzata dagli intenditori. Negli ultimi tempi si sta affermando il rosso secco D.O.C. nei mercati nazionali ed internazionali nelle due versioni: affinata in inox e affinata in barrique.\nIl comune \u00e8 territorio di produzione anche di altri vini D.O.C. come il Cesanese di Olevano Romano frizzante, il Cesanese di Olevano Romano spumante, il Cesanese di Olevano Romano dolce, il Cesanese di Olevano Romano amabile, il Cesanese di Olevano Romano dolce frizzante, il Cesanese di Olevano Romano superiore, il Cesanese di Olevano Romano riserva, il Cesanese di Affile, il Cesanese di Affile frizzante, il Cesanese di Affile dolce, il Cesanese di Affile spumante.\nInfrastrutture e trasporti.\nStrade.\n\"Strada regionale 155 di Fiuggi\" che collega Olevano Romano a Genazzano e Cave.\nAmministrazione.\nDal 1816 al 1870 faceva parte della Comarca di Roma, una suddivisione amministrativa dello Stato Pontificio.\nNel 1872 \"Olevano\" cambia denominazione in Olevano Romano."}
{"id": "32051", "revid": "2122884", "url": "https://it.wikipedia.org/wiki?curid=32051", "title": "Marco Balbi", "text": "Biografia.\nLaureato in giurisprudenza e diplomato all'Accademia dei filodrammatici di Milano. Ha al suo attivo un centinaio di spettacoli, un terzo dei quali messi in scena dalla Compagnia Stabile del Teatro Filodrammatici di Milano, della quale \u00e8 stato per molti anni socio, consigliere di amministrazione e vicepresidente.\n\u00c8 stato diretto tra gli altri da Filippo Crivelli, Enrico D'Amato, Guido De Monticelli, Dario Fo, Giorgio Gallione, Nanni Garella, Roberto Guicciardini, Cesare Lievi, Claudio Longhi, Mina Mezzadri, Lamberto Puggelli, Carmelo Rifici, Giancarlo Sbragia, Andr\u00e9e Ruth Shammah e Lina Wertm\u00fcller.\nAffianca all'attivit\u00e0 teatrale quella di doppiatore, direttore del doppiaggio e dialoghista."}
{"id": "32052", "revid": "125154700", "url": "https://it.wikipedia.org/wiki?curid=32052", "title": "Palestrina", "text": "Palestrina \u00e8 un comune italiano di abitanti della citt\u00e0 metropolitana di Roma Capitale nel Lazio, situata lungo la via Prenestina, a cui ha dato il nome, in quanto l'antico nome della citt\u00e0 era Praeneste.\nGeografia fisica.\nTerritorio.\nPalestrina sorge sulle pendici del monte Ginestro, una delle sommit\u00e0 dei monti Prenestini, tra i bacini dei fiumi Sacco e Aniene.\nIl territorio comunale \u00e8 orograficamente eterogeneo, in quanto si passa dai 660 del quartiere Scacciato fino ai 350 delle frazioni a valle.\nClima.\nClassificazione climatica: zona E, 2141 GR/G.\nStoria.\nEt\u00e0 antica.\nL'attuale Palestrina sorge sull'antica \"Praeneste\", citt\u00e0 latina celeberrima in et\u00e0 antica per il Santuario della Fortuna Primigenia, santuario dedicato alla dea Fortuna Primigenia e che gli studi pi\u00f9 recenti datano agli ultimi decenni del II secolo a.C.\nI primi reperti archeologici attestanti l'occupazione del sito e relativi a sepolture cosiddette principesche (Tomba Barberini e Tomba Bernardini), risalgono all'inizio dell'VIII secolo a.C., alla vigilia della fioritura che invest\u00ec la citt\u00e0 in et\u00e0 orientalizzante (VIII-VII secolo a.C.).\nNumerose sono le leggende che narrano la sua fondazione. Diverse tradizioni annotano come fondatore Telegono, figlio di Ulisse e di Circe, oppure l'eroe eponimo Prenesto (in greco \u03a0\u03c1\u03b1\u03b9\u03bd\u03b5\u03c3\u03c4\u03cc\u03c2), figlio del re Latino e nipote di Ulisse. Catone, Varrone, Virgilio e Solino, invece, legano la citt\u00e0 alla figura di Ceculo, creduto figlio del dio Vulcano e ritrovato in fasce presso alcuni fuochi che gli avrebbero occultato la vista.\nLa citt\u00e0 venne conquistata da Roma con i suoi alleati della Lega Latina, dopo aver opposto strenua resistenza durante la quale aveva stabilito un'alleanza con i Galli in funzione anti romana.\nLa sua posizione strategica, dominante la Valle del Sacco, grazie anche a imponenti opere di fortificazione, un passaggio obbligato nei collegamenti tra il Lazio e l'Italia meridionale, ne favor\u00ec la fioritura, attestata dalla costruzione di un foro e dalla monumentalizzazione del santuario oracolare dedicato alla Fortuna Primigenia, datati entrambi alla fine del II secolo a.C. Il santuario si colloca tra i capolavori dell'architettura romana di epoca repubblicana, influenzato, nella scenografica disposizione a terrazze, da realizzazioni ellenistiche, ma realizzato traendo partito dalla tecnica costruttiva del cementizio.\nNel 39 d.C. l'imperatore Romano Caligola in onore della Dea Fortuna venerata nella citt\u00e0 Praeneste fond\u00f2 due legioni la legio XXII Primigenia e la legio XV Primigenia \nNel 90 a.C. i cittadini di Palestrina ottennero la cittadinanza romana. Nell'82 a.C., durante la guerra civile, la citt\u00e0 parteggi\u00f2 per Gaio Mario il giovane, che qui mor\u00ec. Lucio Cornelio Silla, in quell'occasione, ne stermin\u00f2 tutti i cittadini maschi e vi install\u00f2 una colonia militare. Le iscrizioni testimoniano l'avvicendamento nelle occorrenze epigrafiche dei gentilizi prenestini.\nFu uno dei luoghi di villeggiatura preferiti dall'imperatore Augusto, insieme alle coste e le isole della Campania, oltre alle citt\u00e0 vicine a Roma, come Lanuvium e Tibur.\nEt\u00e0 medievale.\nA partire dal IV secolo si ha notizia di vescovi prenestini divenendo poi sede suburbicaria, con patrono sant'Agapito martire. Tra i suoi vescovi si contano ben cinque cardinali divenuti in seguito papi.&lt;br&gt;\nConcessa per tre generazioni da papa Giovanni XIII a favore della congiunta senatrice Stefania nel 970, la citt\u00e0 pass\u00f2 per matrimonio della sua discendente, la contessa Imilia, nel XII secolo ai Conti di Tuscolo e da questi, intorno alla seconda met\u00e0 dell'XI secolo ai Colonna che contrastarono la restituzione della citt\u00e0 alla Santa sede, consolidandone progressivamente il dominio e divenendo a seguito della concessione di papa Onorio II, principale possedimento storico della famiglia. Rimase cos\u00ec coinvolta nelle lotte dei Colonna contro il papato, subendo disastrose conseguenze quali quella della primavera del 1299 per opera di Bonifacio VIII in cui fu rasa al suolo e nuovamente distrutta dalle fondamenta dal cardinale Giovanni Maria Vitelleschi nel 1436 (o 1437) a causa dell'opposizione dei Colonna a Eugenio IV. Nel 1449 la citt\u00e0 veniva restituita ai Colonna da Niccol\u00f2 V con l'espresso divieto di ricostruirvi la fortezza che tuttavia venne riedificata nel 1482.\nEt\u00e0 moderna.\nNel XVI secolo diede i natali al compositore Giovanni Pierluigi da Palestrina.&lt;br&gt;\nPervenuta per divisione nel secolo XIV al ramo dei Colonna di Sciarra, la citt\u00e0 fu eretta in principato con privilegio di Pio V nel 1571 conferito a Giulio Cesare Colonna, venne successivamente ceduta dal figlio di costui Francesco ai Barberini, che la tennero per circa un secolo fino alla loro estinzione quando torn\u00f2 ai Colonna in persona di Giulio Cesare Colonna di Sciarra, V principe di Carbognano i cui discendenti dovettero assumere, secondo i patti matrimoniali, il cognome Barberini, tenendola fino al termine della feudalit\u00e0.\nEt\u00e0 contemporanea.\nA partire dalla fine del XIX secolo, a causa di una carestia che colp\u00ec le popolazioni di montagna, un gruppo di agricoltori di Capranica Prenestina si trasfer\u00ec in un territorio appartenente al comune di Palestrina, territorio che prese la denominazione di Carchitti (attuale frazione di Palestrina), dedicandosi alla coltivazione delle fragole.\nDurante il Risorgimento, nel 1849, il tenente Luigi Cucelli si distinse a Palestrina accompagnando la ritirata di Garibaldi da Roma, avvenuta dopo la caduta della Repubblica Romana.\nNel 1944 il centro storico venne distrutto dai bombardamenti, ma proprio la distruzione delle costruzioni che vi si erano insediate dopo l'abbandono, permise di rimettere in luce l'antico santuario repubblicano.Notevole fu, e resta ancora oggi, l'attivit\u00e0 archeologica di riscoperta.\nIl 28 maggio del 1944 dei soldati tedeschi stavano rubando del pollame nel podere di Agapito Pinci in localit\u00e0 Vigesimo. Minacciato dai soldati, Agapito si rivolse ad un gruppo di partigiani che operavano poco lontano a Colle Francolino. Del gruppo facevano parte anche Carla Capponi e Rosario Bentivegna, quest\u2019ultimo al comando delle formazioni partigiane dei Monti Prenestini.Il reparto partigiano intervenne e si scontr\u00f2 con i nazisti e un soldato tedesco rimase ucciso.Subito dopo lo scontro part\u00ec la rappresaglia da parte di un altro gruppo di soldati tedeschi di passaggio che, irrompendo nel casale dei Pinci, prelev\u00f2 undici persone, tra cui tutta la famiglia Pinci.Gli undici sequestrati credettero di essere stati selezionati per un lavoro sulla strada provinciale di Valmontone per poi tornare a casa in serata ma, poco dopo essersi avviati, vennero fucilati nei pressi della casa. I loro nomi erano Carlo Pinci, Mario Pinci, Umberta Pinci, Corrado Pinci, Viviana Pinci, Agapito Pinci, Genesio Pinci, Alvaro Scaramella, Giuseppe Lupi, Giulio Lulli ed Elena Ilardi.Il comando nazista ammise che si era trattato di rappresaglia non autorizzata, ma non restitu\u00ec i corpi, che furono seppelliti nel cimitero cittadino solo due giorni dopo l\u2019arrivo degli Alleati.Memoria dell\u2019ignobile strage \u00e8 conservata presso il Museo della Resistenza e degli 11 Martiri in via Pedemontana.\nSimboli.\nLo stemma della citt\u00e0 di Palestrina \u00e8 uno scudo con fondo met\u00e0 verde e met\u00e0 giallo. All'interno tre corone una di alloro, una di quercia e una di ulivo, due sopra ed una sotto; a quest'ultima \u00e8 legato un nastro azzurro. Lo scudo \u00e8 sormontato da una corona dorata sulla cui fascia sono presenti cinque gemme di colore verde, rosso, azzurro, rosso e verde, alternate a 4 perle.\nIl gonfalone si presenta con sfondo verde e arancione. Nella parte centrale trova spazio lo stemma comunale. Superiormente campeggia la dicitura \"Citt\u00e0 di Palestrina\".\nSociet\u00e0.\nLingue e dialetti.\nNel comune di Palestrina si parla il dialetto prenestino, strutturalmente simile a quello romanesco ma con qualche differenza su alcuni vocaboli, tempo dei verbi utilizzati e costruzione grammaticale. Un esempio:\nEtnie e minoranze straniere.\nSecondo i dati ISTAT al 31 dicembre 2015 la popolazione straniera residente era di 2.265 persone (10,45%). Le nazionalit\u00e0 maggiormente rappresentate in base alla loro percentuale sul totale della popolazione residente erano:\nIstituzioni, enti e associazioni.\nA Palestrina \u00e8 presente l'Ospedale Civico \"Coniugi Bernardini\", polo ospedaliero di riferimento nel territorio prenestino, un Comando Compagnia dell'Arma dei Carabinieri ed un distaccamento dei Vigili del Fuoco.\nTradizioni e folclore.\nPalestrina \u00e8 un paese con una lunga storia di tradizioni ed eventi culturali; molti eventi folkloristici sono legati alle celebrazione di vari santi e figure religiose cattoliche. Le principali manifestazioni sono\nCultura.\nIstruzione.\nScuole.\nPalestrina \u00e8 sede, a seguito delle riforme del 2012, di tre Istituti Comprensivi:\nA Palestrina, inoltre, \u00e8 presente un campus scolastico per le scuole superiori, che comprende:\nMedia.\nStampa.\nI settimanali locali sono \"La notizia 2\", \"Il Corriere dei Colli Prenestini\" e \"Il Sabato Indiscreto\".\nRadio.\nA Palestrina \u00e8 presente la sede di Radio Onda Libera.\nTelevisione.\nAlcune scene delle serie tv Rai \"Inviati speciali\" e \"Provaci ancora prof!\" sono state girate a Palestrina.\nNel 2014 e nel 2015 sono state girate alcune scene delle serie della Mediaset \"L'onore e il rispetto\" e \"Non \u00e8 stato mio figlio\", entrambe con protagonista Gabriel Garko.\nTeatro.\nLa citt\u00e0 \u00e8 sede del Teatro Cinema \"Principe\" e dell'Auditorium \"Pierluigi\", entrambi sede di manifestazioni anche di rilevanza durante tutto l'arco dell'anno.\nCucina.\nBiscotto a forma di giglio, ha origine nell'esilio in Francia della famiglia Barberini. I cuochi della corte Barberini cercarono di riprodurre nei biscotti la forma del giglio di San Luigi dello stemma araldico francese. A questo tipo di dolce \u00e8 dedicata una sagra che si svolge nella prima settimana di agosto.\nLetteralmente, \"Gnocchetti a coda di topo\", piatto dell'antica tradizione prenestina, composto di semplici ingredienti, a base di farina.\nMusica.\nLa citt\u00e0 di Palestrina ha una notevole vocazione musicale: oltre ad aver dato i natali al celebre compositore Giovanni Pierluigi da Palestrina, ha ospitato nel 2008 la terza edizione del Festival Internazionale di Polifonia e Musica Antica.\nLa stessa scuola media (intitolata, prima della riforma del 2012, proprio a Giovanni Pierluigi) \u00e8 stata la prima in Italia ad avviare il progetto di \"Scuola Media ad indirizzo musicale\", con corsi curricolari di Flauto traverso, Chitarra, Violino e Pianoforte.\nLe cerimonie religiose di importanza diocesana sono animate dal \"Coro della Diocesi di Palestrina\".\nLe cerimonie civili sono accompagnate dall'Associazione Musicale Bandistica \"Giovanni Pierluigi da Palestrina\", che dal 1824 esegue servizi e attivit\u00e0 concertistiche e che, con la propria Scuola Musicale, promuove lo studio e l'esercizio della musica.\nNumerose sono inoltre le istituzioni di musica corale, tra cui spiccano il Coro polifonico \"Citt\u00e0 del Palestrina\" e il Coro polifonico \"Praenestine Voces\".\nGeografia antropica.\nFrazioni.\nPalestrina conta 2 frazioni a valle, che distano circa un chilometro l'una dall'altra, collegate al centro di Palestrina tramite la SP57/a, detta \"via degli Olmi\":\nEconomia.\nArtigianato.\nTra le attivit\u00e0 economiche pi\u00f9 tradizionali, diffuse e rinomate vi sono quelle artigianali, come la lavorazione del rame finalizzata a scopi artistici, e l'arte del ricamo, per la quale a Palestrina nacque una prestigiosa Scuola.\nInfrastrutture e trasporti.\nStrade.\nGrande rilevanza per la mobilit\u00e0 hanno sul territorio i due principali assi viari della zona:\nIl territorio comunale di Palestrina \u00e8 attraversato dall'Autostrada A1 Milano - Napoli tra le frazioni di Carchitti e Valvarino.\nFerrovie.\nPalestrina, fino al 1983, era attraversata dalla Ferrovia Roma-Fiuggi-Alatri-Frosinone, sulla quale contava tre stazioni: Torresina, San Rocco e Palestrina.\nFino agli anni settanta, nella frazione di Valvarino era presente la Stazione di Palestrina, sulla Ferrovia Roma-Napoli (via Cassino), caduta in abbandono a causa del sottoutilizzo della stessa. Oggi il traffico pendolare ferroviario palestrinese utilizza la Stazione di Zagarolo.\nMobilit\u00e0 urbana.\nLe linee urbane del comune sono gestite da Cilia S.p.A., le linee interurbane da COTRAL.\nSono inoltre presenti quattro scale mobili, due in salita e due in discesa, disposte su due rampe consecutive con dislivello di 12 metri (superiore) e 6,60 metri (inferiore), che collegano il piazzale dell'ex stazione, oggi utilizzato come parcheggio e capolinea autobus, con Porta del Sole e il centro storico.\nSport.\nCalcio a 5.\nIl Futsal Palestrina arriva a disputare la serie A2 per due stagioni dal 2011 al 2013 prima di ripartire dalla Serie C.\nPallavolo.\nL'ASD Nuova Preneste Volley, con ormai pi\u00f9 di vent'anni di storia alle spalle, con le sue prime squadre maschile e femminile, militanti entrambe nei campionati regionali di serie D, \u00e8 molto attiva nel settore giovanile vantando molte squadre che coprono ogni fascia di et\u00e0.\nAutomobilismo sportivo.\n \u00e8 la Jolly Roger Team 4x4, fondata nel 2012, \nNel 2015 \u00e8 diventata Jolly Roger Team abbandonando la dicitura 4x4, e ampliando le attivit\u00e0 a tutto il settore motorsport."}
{"id": "32053", "revid": "1632387", "url": "https://it.wikipedia.org/wiki?curid=32053", "title": "Palombara Sabina", "text": "Palombara Sabina (\"Palommara\" in dialetto locale) \u00e8 un comune italiano di abitanti della citt\u00e0 metropolitana di Roma Capitale nel Lazio.\nGeografia fisica.\nTerritorio.\nPalombara Sabina sorge a 372 metri di altezza sul livello del mare, sulle propaggini nord-occidentali dei monti Lucretili, sovrastata a est da Monte Gennaro.\nStoria.\nPalombara corrisponde probabilmente alla citt\u00e0 di Cameria o di \"Regillum\". Nelle campagne della frazione di Cretone sono stati ritrovati alcuni fossili, tra cui quello di un \"Elephas\", custodito presso il Museo Paleontologico dell'Universit\u00e0 di Roma La Sapienza.\nNell'VIII secolo il centro sia chiamato Palumba o Palumbus, nome attestato dalla presenza di colombai e dall'allevamento di colombi nella zona. Quindi fu dominio dell'Abbazia di Farfa. Nell'XI secolo il paese fu chiamato \"Palumbaria\" quando fu feudo del duca Alberico il Longobardo. Nel 1279 fu dei Savelli. Nel 1600 i Savelli vendettero il feudo ai Borghese che ne divennero duchi. Palombara Sabina fu testimone della Campagna garibaldina del 1867.\nMonumenti e luoghi d'interesse.\nArchitetture religiose.\nNel territorio comunale vi sono anche:\nArchitetture civili.\nIl borgo corrisponde al centro storico di Palombara, (completamente arroccato su una collina ai piedi di Monte Gennaro) nel punto pi\u00f9 alto si trova il Castello Savelli. Il borgo risale all'epoca dell'incastellamento (circa nel X secolo) quando gli abitanti si attorniavano intorno ad un castello per sentirsi sicuri. Venne dapprima costruita una torre di guardia del castello (IX secolo). La torre constava di 8 piani.\nLa torre fu ampliata, nel frattempo sorse tutt'intorno l'abitato con vie che salgono e s'intrecciano a spirale. Salendo su s'incrocia il Muro del soccorso, il muro, lungo circa cento metri, era coperto da merlature alternate a 37 feritoie. Il Muro del Soccorso collegava la torre cilindrica con la Rocca. Le vie, molto strette, consentono di respirare un'aria ferma nel Medioevo, ove le case sono per la maggior parte dei casi originarie dell'inizio della fondazione. Fu testimone nel 1867 della Campagna dell'Agro Romano per la liberazione di Roma con la colonna guidata dal colonnello Paggi. Il centro abitato \u00e8 in continua espansione verso le campagne, mentre il capoluogo \u00e8 abbandonato a s\u00e9 stesso.\nArchitetture militari.\nNel centro storico vi \u00e8 il castello Savelli Torlonia edificato dai Crescenzi Ottaviani che ospita un Museo naturalistico. Dopo il recente restauro (2008) vi \u00e8 stata inaugurata inoltre l'esposizione permanente delle sculture romane in marmo rinvenute nel 1986 nella localit\u00e0 \"Formello\", una delle quali, raffigurante una figura femminile, \u00e8 copia di opera dello scultore greco Kephisodotos che rappresenta \"Eirene\" (personificazione della Pace).\nSociet\u00e0.\nTradizioni e folclore.\nIl costume palombarese.\nQuesto vestito veniva anticamente indossato dalle donne del paese nel giorno delle loro nozze ed altre importanti manifestazioni.\nL'abito era cucito in taffet\u00e0 in caff\u00e8, broccati, pizzi e merletti, uniti a volte con spille e fermagli ed impreziosito da coralli e filigrane.\nLe stoffe verdi erano utilizzate per la scamiciata (impreziosita da un merletto inamidato), al fazzoletto ed allo zinale di maglia fissa.\nAltri colori erano l'oro ed il rosso (i colori predominanti del vestito).\nAnticamente le ragazze lo cucivano vicino al fuoco.\nSi incominciava ad indossare la scamiciata, poi veniva indossato la camiciola o un semplice panno rosso, poi il busto in broccato, indi veniva indossata la gonna (detta localmente vunnella).\nInfine venivano indossati lo zinale ed il fazzoletto che veniva posto sopra le spalle.\nLa storia di Palombella (1861-1961).\nLa storia di \"Palombella\" (all'anagrafe Barbara Pasquarelli) fu raccontata per la prima volta dal Cavaliere Franco Pompili quando si celebr\u00f2 il 100\u00ba anniversario di questa persona.\nBarbara Pasquarelli fu chiamata Palombella dall'artista francese Jean Baptiste Carpeaux.\nL'incontro tra l'artista francese e la cittadina di Palombara avvenne quando lo scultore and\u00f2 a Trastevere per realizzare delle sculture dal vero.\nNello studio dell'artista si present\u00f2 questa ragazza, che all'epoca aveva 16 anni, con un cesto di frutta.\nLo scultore se ne innamor\u00f2 perdutamente.\nSubito ne realizz\u00f2 uno splendido busto che ottenne un gran successo al \"Salon\".\nCarpeaux indendeva sposarla, ma l'opposizione della madre che voleva la figlia sposata ad un ricco abruzzese mise un freno agli intenti dello scultore francese.\nDifatti, Palombella spos\u00f2 il ricco abruzzese.\nIl Carpeaux si mise cos\u00ec a scolpire incessantemente per dimenticare l'amore, ma gi\u00e0 Palombella era ammalata di tisi.\nPalombella lo invit\u00f2 tramite una lettera nel suo giaciglio.\nCarpeaux corse da Palombella che gli confid\u00f2 di aver avuto da poco un bambino.\nL'indomani Palombella mor\u00ec a soli 19 anni e venne sepolta al cimitero di S. Maria del Gonfalone.\nNell'ultima lettera dedicata a Laura Gresini (del 27 marzo 1874) Carpeaux fa un ultimo tentativo di dichiarare il suo amore per Palombella augurandosi alla morte di ricongiungersi a lei.\nCultura.\nEventi.\nDal 2012 si tiene la rassegna Percorso d'Arte a Castiglione - Simposio Internazionale di Scultura e Mostra Coesione presso il Castello Savelli, promossa dal Comune Assessorato alla Cultura e Turismo. Per ogni edizione partecipano artisti dell'Accademia di Belle Arti di Roma e altre nazionalit\u00e0 invitate, installando opere d'Arte permanenti sul territorio.Trenta opere in Travertino Romano sono installate nelle edizioni 2012-2017-2019\nEconomia.\nAgricoltura.\n\u00c8 uno dei comuni della citt\u00e0 metropolitana di Roma Capitale il cui territorio \u00e8 compreso nell'area di produzione dell'Olio di Oliva Sabina (DOP).\nInfrastrutture e trasporti.\nStrade.\nPalombara Sabina \u00e8 servita dalle seguenti strade provinciali della citt\u00e0 metropolitana di Roma Capitale:\nFerrovie.\nPalombara non dispone di collegamenti diretti con le ferrovie. Tuttavia \u00e8 vicina alle linee suburbane FL2 Roma-Tivoli (stazione Palombara-Marcellina), e FL1 Orte-Fiumicino (fermata Piana Bella di Montelibretti). Da quest'ultima, ogni 30 minuti circa, parte un bus navetta del servizio urbano di Palombara che al costo di 1,10 euro trasporta i passeggeri fino al paese, per un percorso di circa 25 minuti. Il servizio navetta non viene per\u00f2 esercitato nei giorni festivi.\nOspedali.\nA Palombara Sabina vi \u00e8 l'ospedale del SS. Salvatore sito in piazza Salvo D'Acquisto.\nAmministrazione.\nNel 1872 \"Palombara\" cambia denominazione in Palombara Sabina.\nSport.\nHa sede nel comune la societ\u00e0 di calcio A.S.D. Palombara, fondata nel 1923, che ha disputato campionati dilettantistici regionali. Dal 2020 ha incorporato la societ\u00e0 di calcio a 5 Virtus Palombara che nel 2015-2016 raggiunse il suo culmine con il campionato serie B."}
{"id": "32054", "revid": "2015336", "url": "https://it.wikipedia.org/wiki?curid=32054", "title": "Percile", "text": "Percile \u00e8 un comune italiano di 218 abitanti della citt\u00e0 metropolitana di Roma Capitale nel Lazio.\nGeografia fisica.\nTerritorio.\nPercile sorge a 575 metri di altezza sul livello del mare, sui monti Lucretili, all'interno del parco regionale naturale dei Monti Lucretili.\nIl territorio \u00e8 prevalentemente montuoso con un'altimetria che varia tra i 600 e 1.000 metri. Le cime pi\u00f9 elevate del territorio comunale sono quelle del \"Colle Vettone\", 782 metri, \"Colle Morrone\", 816 metri, \"Colle Morello\", 895 metri, \"Colle Serranile\", 786 metri, \"Cimata di Percile\", 1044 metri, le \"Serre\", 1026 metri, \"Colle dei Cerri\", 775 metri.\nNel suo territorio si trovano due piccoli laghi detti Lagustelli, ed alcuni torrenti di modesta lunghezza, come il \"Licenza\" (il principale, che confluisce nell'Aniene a Vicovaro), il \"Fosso della Prata\", il \"Fosso Rosciella\" e il \"Fosso delle Foche\".\nStoria.\nSecondo alcune fonti il nome di Percile deriva dal nome della gens romana Porcia.\nNella galleria delle Carte Geografiche sita nei musei Vaticani, realizzata tra il 1580 e il 1585, in una delle due carte del Lazio, il paese \u00e8 indicato con il nome di Porcile.\nDel periodo romano rimane come testimonianza una stele marmorea di una fanciulla di et\u00e0 di circa 7 anni, il quale monumento ricorda anche vari personaggi locali.\nDopo l'et\u00e0 classica romana che caratterizzava le case di Percile raggruppate in \"Villae\" e \"Pagus\", gli abitanti cominciarono a costruire delle case intorno a delle chiesette ed a delle pievi.\nPer\u00f2 le prime notizie certe sul paese sono datate tra il 314 ed il 335 nella biografia di San Silvestro I.\nNel X secolo, nei dintorni del paese furono costruiti dei castelli per favorire la difesa dei paesi dei dintorni.\nDal 1011 al 5 maggio 1275 si susseguirono varie vicissitudini feudali:\nNel XIX secolo, dopo la battaglia di Mentana, dei garibaldini si rifugiarono a Percile, come attestano dei toponimi di vie.\nLa prima guerra mondiale fece 27 vittime di soldati di Percile, mentre nella seconda guerra mondiale il paese fu bombardato dai nazisti costringendo gli abitanti a ripararsi alla meglio in grotte e capanne site nei paraggi del paese.\nAmministrazione.\nDal 1816 al 1870 fece parte della Comarca di Roma, una suddivisione amministrativa dello Stato Pontificio."}
{"id": "32055", "revid": "125734905", "url": "https://it.wikipedia.org/wiki?curid=32055", "title": "Pisoniano", "text": " \nPisoniano \u00e8 un comune italiano della citt\u00e0 metropolitana di Roma Capitale nel Lazio di 731 abitanti.\nGeografia fisica.\nTerritorio.\nIl territorio comunale \u00e8 prevalentemente collinare con ampie zone boschive di lecci, querce, castagni, poste a sud-est dei Monti Prenestini, alle pendici della Mentorella.\nIl punto pi\u00f9 elevato \u00e8 1030 mt, mentre il \"Colle Caselle\" \u00e8 616 mt. Altre cime collinari sono quelle dell'\"Ara di Palazzo\", 582 mt, \"Colle Bandita\", 462 mt, e quella del \"Colle Bastiano\" di 440 mt.\nAltitudine: altezza su livello del mare espressa in metri, Casa Comunale 532 mt, punto pi\u00f9 altoa del paese Il Colle 560 mt.\nMinima 398 - Massima 1.030 mt. \nEscursione Altimetrica 632 mt. \nZona Altimetrica: collina interna\nCoordinate: Latitudine 41\u00b054'21\"96 N Longitudine12\u00b057'35\"28 E Gradi Decimali 41,9061; 12,9598 \nStoria.\nFonti storiche fanno risalire l'origine del nome alla gens romana \"Pisone\", in particolare da \"Lucio Calpurnio Pisone\" che qui avrebbe avuto una villa di propriet\u00e0.\nIl nome del luogo ha avuto le seguenti evoluzioni: \"Vicus Pisonis\", \"Piscanum\", \"Castrum Pisciani\", \"Pisonianum,\" \"Pisiano, Pisciano,\" Pisoniano. &lt;br&gt;\nNel XII secolo con il nome di \"Piscanum o\" \"Pisiano\" appare appartenente al capitolo della basilica di Sant'Eustachio di Roma che la concesse sin dal XIII secolo a componenti della famiglia Colonna alla quale rimase, nel ramo di Genazzano, almeno fino al secolo XV.\nSociet\u00e0.\nEtnie e minoranze straniere.\nAl 31 dicembre 2013 a Pisoniano risultavano residenti 145 stranieri, la nazionalit\u00e0 pi\u00f9 rappresentata \u00e8 quella rumena, con 79 cittadini residenti.\nTradizioni e folclore.\nFeste: Una tra le pi\u00f9 importanti \u00e8 il \"Corpus Domini\" ricordata soprattutto per l'infiorata.\nCi sono anche altre feste tra cui quella di Santa Vittoria, patrona di Pisoniano, festeggiata il 9 luglio.\nIl 5 di agosto si celebra la festa della Madonna della neve, una rievocazione storica dove al passaggio della Madonna viene sparata con cannoni della neve artificiale. Il festeggiamento avviene sempre la domenica successiva.\nLa prima domenica di ottobre si festeggia la Madonna del Santo Rosario.\nGeografia antropica.\nSuddivisioni storiche.\nIl paese si suddivide in \"Rioni\": Il borgo, il castellucciu, la scaramella, il caronaro, l'africa, il colle, la piaja, il ponte e il casale.\nInfrastrutture e trasporti.\nIstruzione.\nIl comune ha nel suo territorio l\"'Istituto Intercomunale Pisoniano Sassa\", il quale comprende Medie ed Elementari\nAmministrazione.\nDal 1816 al 1870 fece parte, con il nome di Pisciano, della Comarca di Roma, una suddivisione amministrativa dello Stato Pontificio.\nNel 1872 \"Pisciano\" cambia denominazione in Pisoniano.\nSport.\nCalcio e Calcio a 5.\nL\u2019\"A.S.D Audace\" \u00e8 una societ\u00e0 sportiva dilettantistica di calcio nata nel 2014 dalla fusione di tre squadre: \"A.S.D. Sanvitese Calcio\", \"Audace Genazzano\" e \"A.S.D Empolitana Giovenzano\"; gioca le partite casalinghe presso il \"Campo Le Rose\" di Genazzano e milita nella eccellenza laziale.\nIl piccolo paese ha anche una squadra di calcio a 5, l'ASD Amatori Pisoniano che milita in Serie D."}
{"id": "32058", "revid": "104265", "url": "https://it.wikipedia.org/wiki?curid=32058", "title": "Ponzano Romano", "text": "Ponzano Romano \u00e8 un comune italiano di abitanti della citt\u00e0 metropolitana di Roma Capitale nel Lazio.\nGeografia fisica.\nTerritorio.\nIl territorio comunale di Ponzano si trova nella valle del Tevere, il fiume forma ampie anse e suggestivi paesaggi. La parte orientale del territorio comunale, in corrispondenza del fiume \u00e8 pianeggiante, quella occidentale presenta un andamento collinare di modesta altitudine, il centro storico \u00e8 stato edificato su un terrazzo fluviale.\nStoria.\nPare che la sua origine sia proprio collegata al fiume. Il nome del paese deriverebbe secondo alcuni da \"pons Jani\", ponte di Giano o forse dalla \"gens Pontia\", famiglia romana proprietaria di una villa e di terreni nella zona.\nA partire dall'VIII secolo troviamo i Benedettini insediati nell'Abbazia di S. Andrea in flumine, i quali presero possesso nella met\u00e0 dell'XI secolo, del \"fundus\" di Ponzano. Se le prime notizie di Ponzano risalgono all'VIII secolo, epoca in cui tale localit\u00e0 appartenne all'Abbazia di Farfa, sempre attraverso le fonti storiche, il primitivo nucleo abitativo risulta gi\u00e0 costituito prima della fine del XIII secolo.\nTuttavia all'interno del borgo le tracce monumentali pi\u00f9 antiche non sono anteriori al secolo XIV, mentre alcune di esse lasciano intravedere un sistema difensivo di abitazioni fortificate disposte a chiusura dell'abitato. \u00c8 possibile infatti individuare l'originario borgo di Ponzano, nel periodo etrusco, come un'area con nuclei abitati posti a controllare, sulla sponda destra, l'attivit\u00e0 sul fiume acquisito come linea di confine con i Sabini insediati sulla sponda sinistra.\nAmbiente e territorio.\nIl comune di Ponzano Romano \u00e8 zona di produzione della denominazione di origine protetta DOP Soratte Olio extravergine di oliva Soratte \nInfrastrutture e trasporti.\nStrade.\nIl territorio comunale \u00e8 attraversato dall'autostrada A1, la \"SP 20/a\" collega Ponzano a Filacciano (\"via tiberina\"), mentre la \"SP 30/b\" collega Ponzano a Sant'Oreste.\nFerrovie.\nFra il 1906 e il 1932 la localit\u00e0 era servita da una fermata, posta in localit\u00e0 cave, della tranvia Roma-Civita Castellana, gestita dalla Societ\u00e0 Romana per le Ferrovie del Nord (SRFN). Dopo il 1932 la tramvia divenne ferrovia, mantenendo la fermata di Ponzano, che a causa della notevole distanza, ebbe sempre un traffico scarso, fino alla soppressione avvenuta negli ultimi anni\nAmministrazione.\nDal 1816 al 1870 fece parte della Comarca di Roma, una suddivisione amministrativa dello Stato Pontificio.\nNel 1872 \"Ponzano\" cambia denominazione in \"Ponzano Romano\"."}
{"id": "32060", "revid": "1529788", "url": "https://it.wikipedia.org/wiki?curid=32060", "title": "Seitan", "text": "Il seitan \u00e8 un piatto, altamente proteico, a base di glutine del grano di tipo tenero o farro o khorasan.\nComposizione.\nIl frumento contiene quattro tipi di proteine, di cui due idrosolubili e due liposolubili; due proteine, la gliadina e la glutenina (liposolubili), formano il glutine, una sostanza idrofoba elastica; le albumine e globuline, invece, sono solubili in soluzioni acquose. Anche se ha antiche origini orientali, \u00e8 oggi diffuso anche in occidente perch\u00e9 particolarmente adatto per l'alimentazione vegetariana e per coloro che hanno necessit\u00e0 di ridurre i cibi di origine animale, il colesterolo e grassi.\nIl seitan contiene pochi grassi (1,5%).\nA causa dell'elevata presenza di glutine, il seitan \u00e8 controindicato in modo assoluto per i pazienti affetti da celiachia e sconsigliato a chi ha problemi di intolleranza a questa sostanza.\nValori nutritivi.\nLe calorie sono 130 kcal per 100 grammi di prodotto. A livello di amminoacidi si segnala che la lisina \u00e8 pi\u00f9 scarsa, ma \u00e8 sufficiente che l'alimentazione includa altri alimenti ricchi di questo amminoacido (come i legumi), e non necessariamente nello stesso pasto/giorno. L'acqua rappresenta il 58,2%, i carboidrati sono 5,2 g per 100 grammi e le proteine vegetali ammontano a 24 grammi ogni 100 grammi di prodotto.\nUtilizzo.\nIl seitan confezionato pu\u00f2 essere cucinato in moltissimi modi, con il vantaggio di essere molto pi\u00f9 veloci nella preparazione finale, poich\u00e9 il seitan venduto nei supermercati \u00e8 un alimento gi\u00e0 cotto alla fonte. Pu\u00f2 essere cotto e insaporito in acqua con salsa di soia (shoyu o tamari), alga kombu, sale. In commercio \u00e8 possibile trovarlo al naturale, oppure alla piastra, a cubetti, affettato come antipasto, affumicato, aromatizzato, usato anche per produrre prodotti simili a w\u00fcrstel nell'aspetto e utilizzati nelle diete vegetariane.\nPreparazione del Seitan.\nLa prima parte della preparazione del seitan richiede l'estrazione del glutine, proteina del frumento, da un impasto di farina: una volta immerso in acqua l'impasto comincia a rilasciare in acqua carboidrati, mentre le proteine insolubili rimangono nell'impasto. Dopo che il composto viene impastato e sciacquato un certo numero di volte si ottiene un composto povero di carboidrati e con un'elevata concentrazione di proteine, che insieme formano il glutine. Secondo la tipica ricetta della cucina vegetariana, l'impasto di glutine viene bollito in un brodo, avvolto in un panno di stoffa per garantirne la compattezza. Alla fine della cottura si ottiene il seitan, che pu\u00f2 essere mangiato subito o conservato in frigo.\nSeitan in Oriente.\nIl seitan commercializzato in occidente si differenzia dai piatti a base di glutine tradizionali dell'oriente."}
{"id": "32061", "revid": "322321", "url": "https://it.wikipedia.org/wiki?curid=32061", "title": "Piazzola sul Brenta", "text": "Piazzola sul Brenta (\"Pias\u00f3\u0142a\" in veneto) \u00e8 un comune italiano di abitanti situato a nord di Padova che costeggia le rive del fiume Brenta.\nOrigini del nome.\nLa denominazione pi\u00f9 antica, \"Placiola\" o \"Plazola\" o \"Plateola\", risale ad alcuni cenni storici del Duecento e del Trecento.\nStoria.\nIl territorio appartenne, fino al 1268, alla citt\u00e0 di Vicenza ed in loco sorgeva un castello che fu dei Dente, famiglia la cui storia si intreccia con le lotte per il possesso di Padova, e poi dei Belludi, e poi dei Da Carrara. Un principe di questa famiglia, Jacopo, lasci\u00f2 in eredit\u00e0 tutti i beni di Piazzola alla figlia Maria che nel 1413 spos\u00f2 Nicol\u00f2 Contarini, nobile veneziano. Si stabilisce cos\u00ec nel luogo il nome che in tempi successivi verr\u00e0 dato alla villa.\nUna traccia dell'antico castello si pu\u00f2 forse cogliere all'esterno dello zoccolo sopra cui si eleva la parte centrale dell'attuale villa. Tale zoccolo \u00e8 forse il ricordo di una costruzione anteriore che a sua volta poteva derivare dal castello.\nSignificativa fu anche la presenza dalla seconda met\u00e0 del XIX secolo della famiglia Camerini, la quale risan\u00f2 la villa, ormai in rovina, riportandola agli antichi splendori. Fu molto importante anche per la industrializzazione e per la fisionomia dello stesso paese, infatti grazie alla famiglia Camerini furono costruite fabbriche e case per gli operai che lavoravano nelle stesse. Il paese fu trasformato radicalmente e pass\u00f2, negli anni venti, da territorio prettamente agricolo a uno dei paesi pi\u00f9 industrializzati del Veneto.\nFautore delle citate innovazioni fu Paolo Camerini, imprenditore e politico. Studioso di problemi agrari, fu un pioniere della bonifica, e deputato di sinistra dal 1900 al 1913. Nel 1902 fu nominato cavaliere del lavoro e nel 1925 creato duca. Raccolse nel suo palazzo una vasta biblioteca (circa 40.000 volumi tra i quali rare edizioni del Cinquecento).\nMonumenti e luoghi d'interesse.\nArchitetture religiose.\nL'attuale chiesa \u00e8 stata eretta tra il 1914 e il 1926, consacrata nel 1955, al suo interno si trovano affreschi dell'Andreoli e del Castagna, una pregevole scultura lignea raffigurante la crocifissione e uno stupendo pulpito ligneo di Luigi Strazzabosco.\nArchitetture civili.\nIl corpo centrale \u00e8 stato probabilmente costruito su progetto dell'architetto vicentino (padovano di nascita) Andrea Palladio nel XVI secolo ed \u00e8 stata successivamente ampliata nel XVII e XVIII secolo con la costruzione delle ali laterali.\nOpera dell'architetto Tomaso Temanza, Villa Paccagnella, notevole edificio in stile classico per la quale si ipotizza un intervento del Palladio, e tutta l'area industriale dell'ex iutificio, fatta costruire dal conte Paolo Camerini all'inizio del XX secolo.\nAree naturali.\nPer gli appassionati di mountain bike, a Piazzola, inizia l'Area naturalistica del Brenta. Questo itinerario da fare in bici o a cavallo costeggia il fiume Brenta in un suggestivo paesaggio che inizia addentrandosi in una zona boschiva con salite e discese e qualche guado da attraversare e, strada facendo, troveremo altri itinerari che si intersecano con quello principale. Proseguendo si arriva alla zona delle cave di ghiaia, che in questa zona sono numerose e arrivano a Tezze sul Brenta circa 25\u00a0km pi\u00f9 a nord, attraversandole si ha l'impressione di un paesaggio desertico di grande effetto.\nCultura.\nNumerosissime le attivit\u00e0 culturali svolte, molte delle quali nello scenario di Villa Contarini, mostre d'arte, convegni e concerti di musica classica di altissimo livello parte dei quali organizzati dal Coro Citt\u00e0 di Piazzola sul Brenta diretto dal maestro Paolo Piana.\nSport.\nNumerose sono le realt\u00e0 sportive esistenti. Prima tra tutte l'attuale societ\u00e0 di calcio dilettantistico denominata A.S.D. Academy Plateola, in origine A. P. Plateola, che raccoglie oggi, dopo la fusione del 2007, tutte le societ\u00e0 di calcio dilettantistico presenti nelle frazioni di Vaccarino e Presina. Storicamente particolare attenzione merita la societ\u00e0 Plateola che muove i suoi primi passi nel 1911 per volont\u00e0 del Duca Paolo Camerini sotto il nome di Societ\u00e0 Ginnica Polivalente Pro Patria o semplicemente Patriottica. L'avvento della Prima Grande Guerra impose un rallentamento, se non una inibizione di tutte le attivit\u00e0 sociali e ancor pi\u00f9 a quelle di tipo ricreativo, per cui anche la \u201cPatriottica\u201d ben presto sospese ogni attivit\u00e0. Dopo il termine della Guerra, l'intero paese di Piazzola vive dinamicamente la fase di rinascita post bellica ed anche il calcio comincia a vivere, nutrirsi e crescere: nasce cos\u00ec la Societ\u00e0 Calcio Piazzolese. L'attivit\u00e0 calcistica a Piazzola continua, il fervente movimento trova sempre pi\u00f9 adepti sino a quando nel 1927 la Societ\u00e0 Calcio Piazzolese assume il nome di Societ\u00e0 Polisportiva Plateola. Il Plateola inizia, cos\u00ec, a partecipare ai Campionati Liberi (ULIC). Baluardo per molti decenni del calcio padovano, il Plateola ha dato i natali calcistici a numerosi atleti locali primo fra tutti al portiere Franco Luison che per molti anni ha indossato in serie A la maglia del Lanerossi Vicenza. Nel 2007 la fusione con Vaccarino e Presina ha dato vita alla USD Plateolese la cui denominazione sociale \u00e8 mutata in USD Piazzola Calcio nel 2015 e in ASD Academy Plateola nel 2019. Oggi l'Academy Plateola conta un nutrito settore giovanile (dalla Scuola Calcio alla categoria Allievi per circa 180 atleti), una squadra Juniores ed una 1\u00aa squadra che milita nel campionato di 1\u00aa Categoria Veneta. Esiste inoltre il Piazzola Rugby, i cui impianti sono situati in localit\u00e0 Carturo.\nIl comune \u00e8 attraversato da molte piste ciclabili tra le quali, la pi\u00f9 popolare denominata Pista ciclabile Treviso-Ostiglia, attraversa tutto il territorio comunale.\nIl giorno 6 ottobre 2017 \u00e8 stata inaugurata la \"Passerella ciclopedonale sul Fiume Brenta lungo il percorso Treviso - Ostiglia\",\ne dare la naturale continuit\u00e0 alla ciclopedonale evitando un tortuoso giro attraverso anche a vie molto trafficate. Una targa apposta all'opera riporta la data di inaugurazione, enti, persone ed aziende che hanno reso possibile la sua realizzazione."}
{"id": "32068", "revid": "1013865", "url": "https://it.wikipedia.org/wiki?curid=32068", "title": "Selfoss (citt\u00e0)", "text": "Selfoss \u00e8 con i suoi 6\u00a0934 abitanti la localit\u00e0 principale del comune di \u00c1rborg nella regione di Su\u00f0urland, in Islanda.\nSituata sulla riva orografica sinistra dell'\u00d6lfus\u00e1 (che \u00e8 difatti la continuazione del fiume Hvit\u00e1),\ndista una sessantina di chilometri dalla capitale Reykjav\u00edk, passando per la vicina Hverager\u00f0i.\nIl borgo nacque nel 1891 in seguito alla costruzione del ponte sospeso sul fiume \u00d6lfus\u00e1,\na suo tempo la principale opera edile islandese.\nCon la creazione della latteria nel 1930 Selfoss si ampli\u00f2 notevolmente.\nAttualmente l'economia locale si basa sulla trasformazione dei prodotti agricoli (i latticini in primo luogo)\ne i servizi per il circondario.\nSport.\nCalcio.\nLa squadra principale \u00e8 l'Ungmennaf\u00e9lag Selfoss."}
{"id": "32069", "revid": "1718925", "url": "https://it.wikipedia.org/wiki?curid=32069", "title": "Aurora", "text": ""}
{"id": "32072", "revid": "1516566", "url": "https://it.wikipedia.org/wiki?curid=32072", "title": "Bellona", "text": ""}
{"id": "32079", "revid": "125815777", "url": "https://it.wikipedia.org/wiki?curid=32079", "title": "Maccastorna", "text": "Maccastorna (\"Macast\u00f9rna\" in dialetto lodigiano) \u00e8 un comune italiano di 59 abitanti della provincia di Lodi in Lombardia.\n\u00c8 il comune meno abitato della provincia.\nDivenne nel XII secolo propriet\u00e0 della chiesa di Milano. Pass\u00f2 poi nelle mani di importanti famiglie lombarde; insieme a Basiasco, Corno Giovine, Cornovecchio, Pizzighettone Maleo e Maccastorna costitu\u00ec il territorio su cui la famiglia Vincemala (Vismara) esercit\u00f2 il Mero e Misto Impero dal 1272 al 1381.\nSuccessivamente passo\u2019 alla famiglia Bevilacqua che mantennero il maniero fino all'inizio del XIX secolo.\nIn et\u00e0 napoleonica (1809-16) Maccastorna fu frazione di Castelnuovo Bocca d'Adda, recuperando l'autonomia con la costituzione del Regno Lombardo-Veneto.\nSociet\u00e0.\nEtnie e minoranze straniere.\nAl 31 dicembre 2018 gli stranieri residenti nel comune di Maccastorna in totale sono 16, pari al 24,24% della popolazione.\nGeografia antropica.\nIl territorio comunale comprende la frazione Cavo e cascine e case sparse.\nEconomia.\nMaccastorna \u00e8 il pi\u00f9 piccolo comune della provincia di Lodi e l'11\u00b0 tra i comuni meno popolati d'Italia (al 31 gennaio 2011), il meno popolato fra i comuni italiani situati in pianura.\n\u00c8 posto al centro di terreni molto fertili, grazie anche a una serie di bonifiche fatte durante gli anni venti del XX secolo: basa perci\u00f2 la propria economia sulla coltivazione dei campi, che consente stabile lavoro per la popolazione.\nImportanti sono le colture di mais e prati, soprattutto in funzione dell'allevamento, da quello dei tori da carne a quello dei bovini da latte; sono presenti anche un'azienda suinicola e un allevamento di fagiani.\nDal 1980 un ponte sull'Adda mette in comunicazione il territorio di Maccastorna con la sponda cremonese del fiume.\nAmministrazione.\nSegue un elenco delle amministrazioni locali."}
{"id": "32080", "revid": "2164596", "url": "https://it.wikipedia.org/wiki?curid=32080", "title": "Mairago", "text": "Mairago (\"Mair\u00e0gh\" in dialetto lodigiano) \u00e8 un comune italiano di abitanti della provincia di Lodi in Lombardia, circa a sud est di Lodi.\nStoria.\nDi probabile origine romana, fu poi di propriet\u00e0 dei vescovi di Lodi (XII sec.).\nEbbe come feudatari i signori di \"Salerano\", i \"Simonetta\", i \"Talenti\" (1480) e infine i \"Vaini\" (1703).\nIn et\u00e0 napoleonica (1809-16) al comune di Mairago fu aggregata Grazzanello, ridivenuta autonoma con la costituzione del Regno Lombardo-Veneto e aggregata definitivamente nel 1869.\nMonumenti e luoghi d'interesse.\nDa segnalare la chiesa parrocchiale di San Marco nel capoluogo e quella di San Giorgio (in fraz. Basiasco), risalenti al XVII secolo.\nCultura.\nMusei.\nEcomuseo della cascina Grazzanello, composto da vari edifici rurali, tra cui una ex stalla con all'interno circa 250 attrezzi agricoli, una ex scuderia e un molino ad acqua dotato di macine in pietra e gi\u00e0 censito nel Catasto Teresiano del 1723 come \"Pila da riso e mulino\".\nOsservatorio astronomico lodigiano.\nMairago \u00e8 la sede dell'Osservatorio astronomico lodigiano, aperto al pubblico per la divulgazione scientifica e per l'osservazione astronomica. L'Osservatorio \u00e8 un luogo di incontro per molti appassionati di astronomia provenienti da tutta la provincia e luogo di visite da parte di numerose scolaresche.La cupola dell'Osservatorio \u00e8 dotata di un telescopio riflettore da 30\u00a0cm, un telescopio rifrattore apocromatico da 10\u00a0cm e un telescopio dedicato allo studio e osservazione del Sole. Una camera dedicata all'astronomia \u00e8 in grado di fotografare il cielo e di compiere studi scientifici.\nSociet\u00e0.\nEtnie e minoranze straniere.\nAl 31 dicembre 2008 gli stranieri residenti nel comune di Mairago in totale sono 68, pari al 4,83% della popolazione.\nGeografia antropica.\nFrazioni.\nPossiede lo \"status\" di frazione la localit\u00e0 di Basiasco.\nAltre localit\u00e0 del territorio.\nBelvignate, Belvignatino, Codazza, Grazzanellino, Grazzanello, Griona, Gudio, Mulino Nuovo, Rometta, Taiana e Vallazza.\nEconomia.\nL'attivit\u00e0 prevalente \u00e8 l'agricoltura, in special modo legata alla coltura del mais, dell'orzo e, in misura minore, del frumento.\nSi stanno rivalutando attualmente le colture della soia.\nNotevole e di qualit\u00e0 la produzione del foraggio, ricchi gli allevamenti di bovini da latte, suini, galline ovaiole e conigli.\nCaratteristica \u00e8 inoltre l'apicoltura, con una notevole produzione di miele di qualit\u00e0. La popolazione attiva gravita in gran parte sul capoluogo lombardo, giacch\u00e9 l'industria meccanica e l'artigianato del legno contano modestissimi insediamenti.\nOrmai \u00e8 pressoch\u00e9 esaurito lo sfruttamento dei giacimenti di gas metano, e gli impianti dell'Agip in fraz. Basiasco hanno quindi solo funzione di serbatoi di deposito.\nAmministrazione.\nSegue un elenco delle amministrazioni locali."}
{"id": "32081", "revid": "499020", "url": "https://it.wikipedia.org/wiki?curid=32081", "title": "Maleo", "text": "Maleo (\"Mal\u00e9\" in dialetto lodigiano) \u00e8 un comune italiano di abitanti della provincia di Lodi in Lombardia.\nGeografia fisica.\nMaleo sorge in cima alla scarpata morfologica che domina il bacino dell'Adda, fiume che bagna il territorio comunale malerino ad est del capoluogo, \u00e8 posto in posizione in passato strategica, al confine fra le province di Lodi e Cremona, al centro di un triangolo immaginario formato dalle citt\u00e0 di Lodi, Piacenza e Cremona. Parte del territorio malerino si trova all'interno del parco Adda Sud, area protetta che tocca i comuni del lodigiano rivieraschi del fiume Adda.\nOrigini del nome.\nIl nome \"Maleo\" potrebbe derivare dal martello, \"malleus\" in latino, utilizzato agli albori del cristianesimo per chiamare a raccolta i fedeli, che veniva suonato proprio a Maleo. Altre fonti, al contrario, farebbero derivare il nome del paese dal condottiero romano Tito Maleolo, a cui, nel 222 a.C. erano stati assegnati territori nella zona dopo la conquista romana ai danni dei galli, nelle quali fond\u00f2 un paese chiamato \"Maletum\".\nStoria.\nIl primo nucleo di centro abitato, ad ovest del capoluogo, in una zona dove, poi, sarebbero sorti le cascine di san Marcellino e Chiesolo, risale all'epoca romana, testimoniato dai ritrovamenti di tumulazioni, mura e monete.\nLe prime testimonianze scritte su Maleo risalgono al X secolo: in un atto del febbraio del 979, il vescovo di Lodi Andrea scambia alcune terre a Maleo con Arnone, figlio di Arioaldo di Causario. Un altro documento, risalente al 5 settembre del 991, un certo Gualtero, giudice e messo dell'imperatore Ottone III conferma una donazione e parla di Ermengarda, signora del castello di Maleo e moglie di Rotglero, figlio di Romualdo, conte di Bariano e fedele all'imperatore Ottone III. Il 1\u00ba maggio 997 vengono confermati dall'imperatore Ottone III tutti i possedimenti di Rotglero, tra cui quelli siti in Maleo. Tre anni pi\u00f9 tardi, proprio a causa dei possedimenti malerini, oltrech\u00e9 di altri possedimenti situati a San Fiorano, Rotglero ha una lite con il vescovo di Lodi Andrea, sedata da Benzone, conte di Lodi, in un placito tenutosi a Turano.\nNel 1157 il castello di Maleo viene distrutto dalle truppe cremonesi, che procedono, poi, alla sua ricostruzione in supporto del forte di Pizzighettone. Il 2 aprile 1164 Federico Barbarossa dona il castello di Maleo al vescovo di Cremona, suo alleato nella lotta con Milano. Tra il '200 ed il '300 il castello \u00e8 pi\u00f9 volte conteso tra cremonesi e milanesi. Nel 1261 viene conquistato da Napoleone della Torre. Nel 1294, tornato in possesso dei milanesi, viene assediato da truppe cremonesi, tuttavia l'assalto fallisce a causa dall'intervento di truppe piacentine alleate dei Visconti.\nNel 1419 il paese \u00e8 espugnato da Francesco Bussone, conte di Carmagnola in appoggio al tentativo di Filippo Maria Visconti di conquistare Cremona. Nel 1461 parte del territorio viene ceduto da Francesco Sforza a Giovanni Barberi di Lugo. Il 3 maggio 1475 il conte di Maccastorna Onofrio Bevilacqua viene insignito del feudo e del castello di Maleo dal duca Galeazzo Maria Sforza. Nel 1485 la contea di Maleo diventa marchesato per iniziativa di Ludovico il Moro. Nel 1531 Teodoro Trivulzio, gi\u00e0 marchese di Pizzighettone, sposa la figlia di Galeotto Bevilacqua, Bona (?-1530), e viene investito da Luigi XII di Francia dei feudi di Gera, Maleo, Cavacurta e Lardara. Nel 1678, con la morte dell'ultimo erede Antonio Teodoro Triulzi, nascono aspre lotte per la sua successione, terminate definitivamente nel 1685 con la donazione del marchesato a Manfredo Trecchi, la cui famiglia disponeva gi\u00e0 di alcuni beni nel paese.\nMaleo rimane ai Trecchi fino al 1796 quando gli austriaci abbandonano la Lombardia in seguito alla sconfitta nella battaglia di Lodi e la zona viene conquistata dai francesi. Maleo diviene, quindi, parte del dipartimento dell'Adda e, dopo lo smembramento di questo, del dipartimento dell'Alto Po. I Trecchi rientrano in possesso del castello nel 1813 con il ritorno degli austriaci.\nDopo il Congresso di Vienna del 1815 Maleo \u00e8 assegnata al distretto di Codogno della provincia di Lodi e Crema.\nCon l'Unit\u00e0 d'Italia diviene capoluogo di Mandamento del circondario di Lodi della provincia di Milano.\nDal 1992 appartiene alla provincia di Lodi.\nNel 2015 viene approvato dal consiglio comunale il progetto di fusione per accorpamento del comune di Corno Vecchio in quello di Maleo, tuttavia in un referendum, avvenuto il 15 novembre 2015, i cittadini di Corno Vecchio votano contro la fusione, bloccando il progetto.\nSimboli.\nLo stemma del comune di Maleo si divide in due parti: la parte superiore, colorata di rosso, vede un braccio con in mano un martello spuntare dal lato sinistro, mentre la parte sottostante, colorata di azzurro presenta una croce greca color oro. Al di sopra delle due parti si trova una croce borghigiana, mentre inferiormente lo stemma \u00e8 decorato per mezzo di rami di alloro e quercia. Storicamente, le componenti dello stemma sono rimaste immutate, con l'unica variazione del loro inserimento all'interno di uno scudo sannitico oppure di un ovale.\nLe origini del simbolo non sono chiare, tuttavia, secondo la tradizione locale esso discenderebbe dalla presenza di una comunit\u00e0 cristiana durante i primi tempi della diffusione del Cristianesimo; il martello sarebbe stato il mezzo utilizzato per richiamare i fedeli alla comune preghiera percuotendo uno strumento o lastra metallica. Il significato della croce, invece, sarebbe la presenza in loco del primitivo nucleo di fedeli.\nSociet\u00e0.\nEtnie e minoranze straniere.\nAl 31 dicembre 2019 gli stranieri residenti nel comune di Maleo in totale sono 270, pari all'8.8% della popolazione residente.\nDi seguito sono indicate le nazionalit\u00e0 pi\u00f9 rappresentate con il valore assoluto degli abitanti e l'incidenza percentuale sul totale:\nCultura.\nScuole.\nMaleo \u00e8 sede dell'istituto Completo Comprensivo Statale \"Aldo Moro\", che comprende anche i plessi di Castelnuovo Bocca d'Adda, Caselle Landi, Corno Giovine e Santo Stefano Lodigiano.\nA Maleo sono presenti una scuola per l'infanzia statale ed una paritaria, nonch\u00e9 una scuola elementare ed una scuola media, eccetto la scuola paritaria, gli altri istituti fanno tutti parte dell'istituto comprensivo.\nGeografia antropica.\nIl territorio comunale comprende il capoluogo e la frazione Casenuove.\nEconomia.\nL'economia malerina, cos\u00ec come quella della zona in cui si trova, \u00e8 stata tradizionalmente caratterizzata da una forte vocazione agricola.\nLa posizione decentrata rispetto al capoluogo provinciale e la maggiore vicinanza a citt\u00e0 come Piacenza e Cremona rendono Maleo maggiormente influenzato da queste due citt\u00e0 piuttosto che dal capoluogo provinciale, Lodi, e dal capoluogo regionale, Milano. Il comune, infatti, \u00e8 stato solo parzialmente coinvolto dallo sviluppo derivato dalla vicinanza con Milano che ha interessato la parte settentrionale della provincia di Lodi tra la fine del XX e l'inizio del XXI secolo.\nIl centro di Maleo risente dell'influenza dei centri limitrofi di maggiori dimensioni come Codogno, Casalpusterlengo e Pizzighettone e per l'accesso ad alcuni servizi non presenti sul territorio comunale. Contemporaneamente, su Maleo gravitano, per l'accesso ad alcuni servizi essenziali, i residenti dei comuni limitrofi pi\u00f9 piccoli come Castelgerundo, Corno Giovine, Cornovecchio, San Fiorano, Meleti e Maccastorna. Questo rende, quindi Maleo, un centro con un rango intermedio tra i centri di medie dimensioni e i centri minori.\nInfrastrutture e trasporti.\nStrade.\nIl territorio comunale \u00e8 attraversato dalla ex strada statale 234 Codognese, che congiunge Pavia a Cremona. Tale strada evita l'attraversamento del centro abitato mediante una tangenziale, che in direzione di Cremona si collega alla tangenziale di Pizzighettone e, in senso opposto, collega il comune a Codogno allacciandosi alla tangenziale di Codogno.\nIl paese \u00e8 attraversato anche dalla strada provinciale 27 che unisce Castiglione d'Adda a Castelnuovo Bocca d'Adda e dalla strada provinciale 193 che unisce Maleo a Corno Giovine.\nFerrovie.\nNel territorio comunale \u00e8 presente una stazione ferroviaria posta sulla linea Pavia\u2013Cremona. Vi fermano i treni regionali che collegano Codogno a Cremona. Sulla stessa linea \u00e8 posta anche la stazione di Pizzighettone che, pur trovandosi nelle vicinanze del confinante comune cremonese da cui prende il nome, si trova all'interno del territorio comunale malerino.\nAmministrazione.\nSegue un elenco delle amministrazioni locali."}
{"id": "32082", "revid": "2164596", "url": "https://it.wikipedia.org/wiki?curid=32082", "title": "Marudo", "text": "Marudo (\"Mar\u00fcd\" in dialetto lodigiano) \u00e8 un comune italiano di abitanti della provincia di Lodi in Lombardia.\nStoria.\nAppartenne, dopo il X secolo, dapprima all'antica abbazia di Santa Cristina da Ollona, il vicino monastero di fondazione Longobarda, poi al monastero di San Pietro di Lodi e ad altri enti ecclesiastici della citt\u00e0.\nNel XVIII secolo pass\u00f2 agli Archinto e poi ai marchesi Cusani (1787).\nIn et\u00e0 napoleonica (1809-16) Marudo fu frazione di Caselle, recuperando l'autonomia con la costituzione del Regno Lombardo-Veneto.\nNel 1869 al comune di Marudo vennero aggregati i comuni di Castiraga da Reggio e Vidardo; nel 1902 entrambe le frazioni furono di nuovo scorporate, andando a formare un nuovo comune unico, detto Castiraga Vidardo.\nMonumenti e luoghi d'interesse.\nLa parrocchiale, dedicata ai Santi Gervaso e Protaso, venne eretta nel 1790 sulle macerie di un piccolo oratorio, di cui rimangono tracce in alcuni frammenti di affreschi conservati nella chiesa stessa.\nSociet\u00e0.\nEtnie e minoranze straniere.\nAl 31 dicembre 2008 gli stranieri residenti nel comune di Marudo in totale sono 160, pari all'11,44% della popolazione. L'unica comunit\u00e0 di una certa consistenza \u00e8 quella romena, con 70 appartenenti.\nEconomia.\nIl terreno, fertile e argilloso, ha sempre favorito l'agricoltura, soprattutto la coltivazione del riso, che ancor oggi rappresenta una sensibile fetta dell'economia di Marudo: sono presenti un buon numero di aziende agricole, per lo pi\u00f9 a conduzione diretta, ed \u00e8 diffuso anche l'allevamento di bovini.\nNon mancano per\u00f2 alcune imprese artigiane.\nLa maggioranza della popolazione trova per\u00f2 lavoro nell'industria milanese, con un pendolarismo di oltre il 50%.\nAmministrazione.\nSegue un elenco delle amministrazioni locali.\nSport.\nPallavolo.\nLa principale societ\u00e0 sportiva del paese \u00e8 la Tomolpack Marudo che da oltre 30 anni \u00e8 attiva nel panorama pallavolistico prima lodigiano, poi lombardo e ora nazionale. Nel 2016 infatti la Tomolpack Marudo si \u00e8 aggiudicata il primo posto assoluto nel girone di serie C, conquistando la promozione nella B2 nazionale oltre che l'ambito titolo di Campione Regionale."}
{"id": "32085", "revid": "104485", "url": "https://it.wikipedia.org/wiki?curid=32085", "title": "Massalengo", "text": "Massalengo (\"Masal\u00e9ngh\" in dialetto lodigiano) \u00e8 un comune italiano di abitanti della provincia di Lodi in Lombardia.\nStoria.\nDapprima possedimento dei monaci benedettini di San Pietro in Lodi Vecchio (IX secolo d.C.) appartenne poi alla famiglia dei \"Salerano\" dopo il mille e quindi, nel 1224, ai \"Capitanei\" di Cornegliano Laudense.\nNel 1661 il feudo fu assegnato al conte piacentino Pietro Massalenghi e nel 1756 ad Antonio Vigani.\nIn et\u00e0 napoleonica (1809-16) al comune di Massalengo furono aggregate Lanfroia e Motta Vigana, ridivenute autonome con la costituzione del Regno Lombardo-Veneto. Motta Vigana (a cui era stata aggregata Lanfroia nel 1841) fu aggregata definitivamente nel 1879.\nMonumenti e luoghi d'interesse.\nLe antiche aziende agricole hanno lasciato una traccia profonda.\nLa maggiore di queste, la \"Cascina Grande\", \u00e8 nel centro del paese ed \u00e8 annessa alla villa padronale della famiglia \"Premoli\", una costruzione in stile liberty eretta nel 1885 al centro di un ampio giardino.\nRicordiamo inoltre la parrocchiale di Sant'Andrea apostolo e martire, costruita nel 1621.\nSociet\u00e0.\nEtnie e minoranze straniere.\nAl primo gennaio 2013 gli stranieri residenti nel comune di Massalengo sono 453, pari al 10,4% della popolazione. Tra le nazionalit\u00e0 pi\u00f9 rappresentate troviamo:\nGeografia antropica.\nFrazioni.\nPossiede lo \"status\" di frazione la localit\u00e0 di Motta Vigana.\nAltre localit\u00e0 del territorio.\nChiesuolo, Tripoli.\nCascine.\nBadia, Lanfroia, Mottina, Paderno, Pontirola, Priora, Scappadina, Vigana.\nEconomia.\nL'agricoltura \u00e8 tuttora fiorente e si contano una dozzina di aziende di media grandezza.\nL'attivit\u00e0 secondaria \u00e8 prevalente e in fase di continua espansione, anche grazie ad un rinnovamento edilizio: lungo la provinciale, in localit\u00e0 Motta Vigana e Chiesuolo, sorgono infatti diverse industrie.\nIl pendolarismo verso il capoluogo lombardo diminuisce progressivamente, tant'\u00e8 che l'industria locale occupa la maggior parte della forza lavoro.\nSono presenti inoltre due industrie artigianali d'arredamento, numerose officine meccaniche minori e tre imprese edili.\nAmministrazione.\nSegue un elenco delle amministrazioni locali."}
{"id": "32086", "revid": "125800428", "url": "https://it.wikipedia.org/wiki?curid=32086", "title": "Meleti", "text": "Meleti (\"Mel\u00e9t\" in dialetto lodigiano. La pronuncia degli abitanti \u00e8 per\u00f2 \"Ml\u00ecd\") \u00e8 un comune italiano di 445 abitanti della provincia di Lodi in Lombardia.\nStoria.\nDivenne nel XII secolo propriet\u00e0 della chiesa di Milano. Pass\u00f2 poi nelle mani di importanti famiglie lombarde; insieme a Basiasco, Corno Giovine, Cornovecchio, Pizzighettone Maleo e Maccastorna costitu\u00ec il territorio su cui la famiglia Vincemala (Vismara) esercit\u00f2 il Mero e Misto Impero dal 1272 al 1381. \nNel medioevo Meleti appartenne a importanti famiglie del Lodigiano (\"Stampa\", \"Pusterla\", \"Selvatico\", \"Corno\") e al vescovo di Lodi, che nel 1344 fu costretto a cederla ai Visconti.\nCompresa nel 1385 nel feudo di Maccastorna, fu acquistata nel 1452 da \"Luigi Bossi\" fin quando non fu ceduta, ai Trivulzio per pochissimo tempo, indi ai Figliodoni, confluiti e poi, nel XVIII secolo, nei conti Corio Visconti Figliodoni.\nIn et\u00e0 napoleonica (1809-16) Meleti fu frazione di Castelnuovo Bocca d'Adda, recuperando l'autonomia con la costituzione del Regno Lombardo-Veneto.\nSecondo lo storico Giovanni Agnelli il nome \u00e8 di origine umbra; si ritrova, in un documento antico, come \"waldo (= foresta) Meleto\"\nMonumenti e luoghi d'interesse.\nTra gli edifici di interesse ricordiamo la parrocchiale di San Cristoforo, ricostruita alla fine del XV secolo e che ha subito poi vari restauri, l'oratorio dei Santi Quirico e Giulitta in localit\u00e0 Santa Giulitta, eretta nel 1630, e il palazzo Figliodoni.\nSociet\u00e0.\nEtnie.\nAl 31 dicembre 2008 gli stranieri residenti nel comune di Meleti in totale sono 40, pari all'8,39% della popolazione. Tra le nazionalit\u00e0 pi\u00f9 rappresentate troviamo:\nEconomia.\nUn terzo degli occupati di Meleti opera in una dozzina di aziende agricole, dove si pratica anche l'allevamento del bestiame, in prevalenza bovini da carne e da latte.\nL'agricoltura rappresenta infatti la quasi esclusiva attivit\u00e0 economica locale.\nAmministrazione.\nSegue un elenco delle amministrazioni locali."}
{"id": "32089", "revid": "1106276", "url": "https://it.wikipedia.org/wiki?curid=32089", "title": "Merlino (Italia)", "text": "Merlino (\"Merlin\" in dialetto locale) \u00e8 un comune italiano di abitanti della provincia di Lodi in Lombardia.\nStoria.\nIl paese, il cui nome probabilmente \u00e8 di origine romana e deriva da \u201clocum Merle\u201d, \u00e8 situato nell'alto Lodigiano ai confini con le provincie di Milano e Cremona ed \u00e8 delimitato ad est dal fiume Adda e ad ovest dal canale Muzza.\nInizialmente feudo dei conti di Merlino, nel 1370 la terra fu donata da Bernab\u00f2 Visconti alla moglie Regina della Scala, per poi diventare di propriet\u00e0 della famiglia del conte Belgioioso che la occup\u00f2 dal 1647 al 1782.\nIn et\u00e0 napoleonica (1809-16) Merlino fu frazione di Paullo, recuperando l'autonomia con la costituzione del Regno Lombardo-Veneto.\nNel 1841 furono aggregati al comune di Merlino i comuni di Marzano e Vaiano.\nSimboli.\nStemma\nGonfalone\nMonumenti e luoghi d'interesse.\nDi rilievo la parrocchiale di Santo Stefano, di antica origine, ma ricostruita nel 1615 e restaurata nei secoli successivi.\nSantuario di San Giovanni del Calandrone. \nDal centro di Merlino, proprio di fronte al Municipio, inizia la via San Giovanni: una strada sterrata che attraverso la verde campagna lodigiana conduce direttamente all'omonimo Santuario.\nIl Santuario di San Giovanni Battista presso il Calandrone, questo \u00e8 il nome completo, \u00e8 l'unico in Lombardia a non essere dedicato alla Madonna bens\u00ec ad un santo: San Giovanni Battista, appunto.\nIl \"Calandrone\" era invece un canale che un tempo circondava il Santuario ma di cui si sono perse le tracce.\nDi questo luogo non si conosce l'epoca precisa della sua costruzione. Le prime notizie, risalenti al 1261 e trascritte in una pergamena conservata nell'Archivio Vescovile di Lodi, certificano la presenza di un Oratorio che venne poi restaurato nel 1466 portando alla luce un pozzo, una lapide, un sepolcro ed altri oggetti che certificano l'esistenza di un villaggio forse ancora pi\u00f9 antico del comune di Merlino.\nLa devozione a San Giovanni Battista \u00e8 databile intorno al 1500 ma \u00e8 solo nel 1738 che per la prima volta la cronaca parrocchiale fa riferimento alle prime Grazie ottenute per intercessione del Santo da alcuni fedeli che si sono bagnati o hanno bevuto l'acqua delle vasche.\nLa piccola Chiesa del Santuario, nella quale il Battista \u00e8 raffigurato in un notevole affresco del 1400 posto sopra l'altare maggiore, rimane aperta dalla seconda domenica di Pasqua a tutto settembre ed \u00e8 meta tuttora di numerosi pellegrini e devoti, soprattutto malati.\nI pellegrinaggi culminano il 24 Giugno di ogni anno, in occasione appunto della Festa di San Giovanni Battista.\nPalazzo Carcassola.\nIl Palazzo Carcassola-Grugni, meglio conosciuto come Castello, \u00e8 quella imponente costruzione che si incontra all'ingresso della frazione di Marzano, e pi\u00f9 precisamente alla fine del lungo rettilineo quando si proviene da Merlino oppure dalla strada statale Paullese.\nCostruito probabilmente alla fine del '500 ed appartenuto inizialmente ai nobili Carcassola, il Palazzo attualmente \u00e8 di propriet\u00e0 della famiglia Grugni di cui l'Ing. Vincenzo ne \u00e8 il diretto rappresentante; egli ne apre le porte al pubblico in occasione di visite guidate, meeting, cerimonie e manifestazioni (quest'ultime spesso in collaborazione con l'amministrazione comunale o l'istituto scolastico).\nPer Marzano quest'edificio rappresenta un patrimonio artistico di immenso valore dichiarato tale nel 1981 dal Ministro per i Beni Culturali e tuttora sottoposto alle disposizioni di tutela previste per legge. Grazie anche a questo riconoscimento, il Palazzo \u00e8 stato negli ultimi anni notevolmente ristrutturato. Vi possiamo accedere attraversando il vialetto che conduce al grande portone ad arco ed entrando nell'androne che da sul cortile rettangolare, nel quale domina sul fondo il doppio porticato ad archi e la torre belvedere che si eleva sul lato est. Le circa quaranta stanze esistenti sono tutte illuminate da ampie finestre; all'interno \u00e8 possibile ammirare i bellissimi affreschi e dipinti ispirati alla pittura classica del '500 nonch\u00e9 i soffitti adornati di cassettoni in legno intagliato e decorato. Ma anche il resto dell'architettura come ad esempio i camini, le scale, le balconate e persino i sotterranei incantano ogni visitatore del luogo.\nSociet\u00e0.\nEtnie e minoranze straniere.\nAl 31 dicembre 2008 gli stranieri residenti nel comune di Merlino in totale sono 206, pari al 12,99% della popolazione. Tra le nazionalit\u00e0 pi\u00f9 rappresentate troviamo:\nLingue e dialetti.\nA Merlino \u00e8 parlato il dialetto lodigiano, una delle varianti del ramo occidentale o insubre della lingua lombarda.\nReligione.\nLa maggioranza della popolazione \u00e8 cattolica, anche se l'immigrazione straniera ha portato all'insediamento di minoranze di ortodossi e musulmani.\nIl territorio comunale \u00e8 suddiviso nelle due parrocchie di Merlino, dedicata ai santi Stefano e Zenone, e di Marzano, dedicata a sant'Ambrogio vescovo; entrambe appartengono al vicariato di Paullo della diocesi di Lodi. Da rilevare anche la presenza del santuario di San Giovanni del Calandrone.\nGeografia antropica.\nFrazioni.\nPossiedono lo \"status\" di frazione le localit\u00e0 di Marzano e Vaiano.\nAltre localit\u00e0 del territorio.\nBeccia, Bezzecca, Bocche Canal Marzano, Cazzanello, Molino, Molino Cazzanello, Pradazzo, Risorgenza, Torchio.\nLocalit\u00e0 scomparse.\nBariano, Cazzano\nClima.\nIn base alla media trentennale di riferimento (1971-2000) della stazione meteorologica di Milano Linate, situata a poco pi\u00f9 di 10\u00a0km, la temperatura media del mese pi\u00f9 freddo, gennaio, \u00e8 di +2,5\u00a0\u00b0C, mentre quella del mese pi\u00f9 caldo, luglio, \u00e8 di +23,6\u00a0\u00b0C; mediamente si contano 57 giorni di gelo all'anno e 31 giorni annui con temperatura massima uguale o superiore ai 30\u00a0\u00b0C. Nel trentennio esaminato, i valori estremi di temperatura sono i +37,2\u00a0\u00b0C del luglio 1983 e i -14,4\u00a0\u00b0C del gennaio 1985.\nLe precipitazioni medie annue si attestano a 920\u00a0mm, mediamente distribuite in 82 giorni, con minimo relativo in inverno, picco massimo in autunno e massimo secondario in primavera per gli accumuli totali stagionali.\nL'umidit\u00e0 relativa media annua fa registrare il valore di 75,5% con minimi di 70% a marzo e a luglio e massimo di 84% a dicembre; mediamente si contano 93 giorni all'anno con episodi nebbiosi\nEconomia.\nAgricoltura.\nNell'economia locale l'agricoltura, grazie alle favorevoli caratteristiche del terreno, continua a rivestire un ruolo importante: si coltivano essenzialmente cereali e foraggi; sviluppato \u00e8 anche l'allevamento di bovini.\nIndustria.\nLa recente apertura del vicinissimo casello di Paullo della TEEM tangenziale est esterna di Milano sta rapidamente sviluppando anche il settore industriale, al momento presente (una importante lavanderia, una produttrice di cavi, una concessionaria di mezzi agricoli, una ditta di supporti informatici...). Vi \u00e8 sul territorio anche la presenza di qualche laboratorio artigianale.\nAmministrazione.\nSegue un elenco delle amministrazioni locali.\nInfrastrutture e trasporti.\nStrade.\nMerlino \u00e8 interessato indirettamente dalla strada provinciale ex SS 415 Paullese, arteria di grosso traffico, che sar\u00e0 oggetto a far tempo dalla fine del 2019 del raddoppio delle corsie di marcia.\nIl comune \u00e8 servito dalla tangenziale est esterna di Milano tramite il casello di Paullo, posto a poche centinaia di metri dal confine comunale.\nTrasporto pubblico.\nI trasporti interurbani di Merlino vengono svolti con autoservizi di linea gestiti dalle societ\u00e0 Autoguidovie Italiane e LINE. \u00c8 inoltre in progetto il prolungamento della linea M3 della metropolitana di Milano con due fermate nel limitrofo comune di Paullo."}
{"id": "32090", "revid": "1702319", "url": "https://it.wikipedia.org/wiki?curid=32090", "title": "Montanaso Lombardo", "text": "Montanaso Lombardo (\"Muntanas\" in dialetto lodigiano) \u00e8 un comune italiano di abitanti della provincia di Lodi in Lombardia.\nStoria.\nNel X secolo. Appartenne al vescovo di Lodi, pass\u00f2 poi a vari signori e fu base strategica di Matteo Visconti (1295).\nIn et\u00e0 napoleonica (1809-16) Montanaso fu frazione della citt\u00e0 di Lodi, recuperando l'autonomia con la costituzione del Regno Lombardo-Veneto.\nNel 1862 Montanaso assunse il nome ufficiale di \"Montanaso Lombardo\". Nel 1870 al comune di Montanaso Lombardo fu aggregato il comune di Arcagna.\nMonumenti e luoghi d'interesse.\nEdifici di rilievo sono il Santuario di Arcagna e la chiesa parrocchiale di San Giorgio Martire, consacrata nel 1925.\nSociet\u00e0.\nEtnie.\nAl 31 dicembre 2008 gli stranieri residenti nel comune di Montanaso Lombardo in totale sono 57, pari al 2,90% della popolazione. Tra le nazionalit\u00e0 pi\u00f9 rappresentate troviamo:\nGeografia antropica.\nAl comune di Montanaso Lombardo appartengono la frazione di Arcagna e gli agglomerati di Cascina Bellisolina, Cascina Pantanasco, Cascina C\u00e0 de Cani, Cascina Pizzafuma e Pizzafuma Nuova, Cascina Belvedere, Cascina Lazzara, Cascina Gamorra, Cascina Mazzucca, Cascina Case Nuove, Cascina Belgiardino, Cascina Palazzo e Cascina Colombera.\nEconomia.\nMontanaso Lombardo ha visto negli ultimi anni una notevole crescita edilizia, accompagnata dal raddoppio della popolazione.\nL'agricoltura \u00e8 tuttora attiva in alcune cascine a conduzione diretta, ma \u00e8 stata recentemente affiancata da un'intensa attivit\u00e0 industriale: una ventina di aziende di piccole dimensioni, operanti soprattutto nei settori dell'elettromeccanica e delle materie plastiche.\nVa segnalata inoltre la presenza ad Arcagna dell'Istituto Sperimentale per l'Orticoltura e di un distaccamento dell'Universit\u00e0 di Milano per la sperimentazione della frutticoltura, oltre a quella della centrale termoelettrica della EPH Le turbine funzionano solo a gas naturale e sviluppano una potenza totale di 1440\u00a0MW.\nAmministrazione.\nSegue un elenco delle amministrazioni locali.\nSport.\nMontanaso Lombardo ha due squadre di calcio che competono nei campionati dilettantistici: il G.S. Montanaso che disputa il campionato di Prima Categoria e l'M04 che gioca in Seconda Categoria.\nImpianti sportivi.\nStadio Comunale Montanaso Lombardo, Strada Provinciale 202, n. 38, 26836 Montanaso Lombardo (LO)."}
{"id": "32093", "revid": "1543377", "url": "https://it.wikipedia.org/wiki?curid=32093", "title": "Mulazzano", "text": "Mulazzano (\"M\u00fclas\u00e0n\" in dialetto lodigiano) \u00e8 un comune italiano di abitanti della provincia di Lodi in Lombardia.\nStoria.\nNel medioevo Mulazzano segu\u00ec le sorti di Lodi. Nel 1546 il feudo venne venduto ai principi Tassis, napoletani residenti a Milano, e nel 1685 pass\u00f2 ai Magnani. In et\u00e0 napoleonica (1809-16) al comune di Mulazzano furono aggregate Cassino d'Alberi, Virolo e Isola Balba, ridivenute autonome con la costituzione del Regno Lombardo-Veneto.\nSuccessivamente, al comune di Mulazzano fu aggregata nel 1841 Virolo, e nel 1869 Cassino d'Alberi, Isola Balba e Quartiano. Il nome deriva da \"Mulatius\" o \"Mulacius\", personaggio romano.\nMonumenti e luoghi d'interesse.\nL'edificio di maggiore interesse \u00e8 la \"villa d'Adda\", che pare risalire al lontano 1294; oggi \u00e8 adibita a casa padronale di agricoltori ed \u00e8 stata ampiamente rimaneggiata.\nStemma.\nNello stemma del comune \u00e8 rappresentata una mula rampante su sfondo blu e rosso.\nSociet\u00e0.\nEtnie e minoranze straniere.\nAl 31 dicembre 2008 gli stranieri residenti nel comune di Mulazzano in totale sono 398, pari al 7,09% della popolazione. Tra le nazionalit\u00e0 pi\u00f9 rappresentate troviamo:\nGeografia antropica.\nIl territorio comunale comprende, oltre al capoluogo, le localit\u00e0 di Quartiano, Cassino d'Alberi, Casolta, Mongattino, Roncomarzo, Cascina Isola Balba e cascine sparse.\nEconomia.\nMulazzano ha un'economia in parte agricola (circa una ventina di aziende) e in parte industriale, con imprese di piccole e medie dimensioni. Non manca comunque il pendolarismo verso Milano.\nAmministrazione.\nSegue un elenco delle amministrazioni locali.\nSport.\nA Mulazzano lo sport pi\u00f9 praticato \u00e8 il calcio, seguito dalla Ginnastica Ritmica e dalla pallavolo, dal Viet Vo Dao, dal calcio a 5 e dal karate.\nIl territorio di Mulazzano conta varie strutture adibite allo sport dillettantistico:\nQuattro sono le societ\u00e0 sportive dilettantistiche che praticano sport agonistico con sede nel territorio di Mulazzano:\n\u00c8 affiliata alla FGI e all'Uisp."}
{"id": "32095", "revid": "1543377", "url": "https://it.wikipedia.org/wiki?curid=32095", "title": "Orio Litta", "text": "Orio Litta (\"Vori\" in dialetto lodigiano) \u00e8 un comune italiano di abitanti della provincia di Lodi in Lombardia.\nStoria.\nDi origine romana (infatti veniva usato come stalla e granaio sulla Mantovana per rifocillare i viandanti di quella strada), Orio Litta sorse su un territorio paludoso bonificato grazie ai Benedettini di San Pietro in Lodi Vecchio a partire dall'885.\nFu coinvolta nelle lotte tra i comuni lombardi e l'impero.\nDivenuta feudo dei Lampugnani (1375), pass\u00f2 in mano a varie famiglie, fino ad arrivare ai Cavazzi che, nel 1700, portarono il paese a grande splendore.\nIn et\u00e0 napoleonica (1809-16) al comune di Orio furono aggregate Cantonale e Corte Sant'Andrea, ridivenute autonome con la costituzione del Regno Lombardo-Veneto.\nNel 1863 Orio assunse il nome ufficiale di \"Orio Litta\", per distinguersi da altre localit\u00e0 omonime.\nIl nome deriva probabilmente da \"horreum\" o \"hordeum\", termini legati al grano (infatti indica il granaio), e dalla famiglia Litta.\nSimboli.\nStemma:\nMonumenti e luoghi d'interesse.\nDa ricordare :\nDal secondo piano della torre, il viandante pu\u00f2 godere del tramonto sulla bassura del Lambro, con vista sull\u2019argine, in un ambiente che trasuda storia.\nSociet\u00e0.\nEtnie e minoranze straniere.\nAl 31 dicembre 2008 gli stranieri residenti nel comune di Orio Litta in totale sono 221, pari all'11,07% della popolazione. Tra le nazionalit\u00e0 pi\u00f9 rappresentate troviamo:\nEconomia.\nL'economia di Orio Litta si basa sull'agricoltura (cereali, foraggi e allevamenti bovini) e conta anche imprese artigianali e commerciali.\nLa presenza dell\u00b4industria, una volta abbastanza attiva in loco, si \u00e8 ora assai ridotta.\nLa forza lavoro non \u00e8 quindi interamente assorbita dalle attivit\u00e0 locali e si assiste perci\u00f2 al fenomeno del pendolarismo.\nInfrastrutture e trasporti.\nFerrovie.\nIl paese \u00e8 servito da una fermata ferroviaria posta sulla linea Pavia\u2013Cremona. Vi fermano i treni regionali Pavia\u2013Codogno.\nStrade.\nAd Orio Litta passano la ex S.S 234 Pavia-Cremona.\nAmministrazione.\nSegue un elenco delle amministrazioni locali.\nIl Lambro.\nAd ovest di Orio Litta si trova l'ultimo corso del Lambro, e ne ospita la sua foce.\nInoltre ad Orio Litta si trova un depuratore per il Lambro."}
{"id": "32096", "revid": "848247", "url": "https://it.wikipedia.org/wiki?curid=32096", "title": "Ospedaletto Lodigiano", "text": "Ospedaletto Lodigiano (\"Uspedal\u00e9t\" in dialetto lodigiano) \u00e8 un comune italiano di abitanti della provincia di Lodi in Lombardia.\nStoria.\nIn epoca romana nel territorio del comune era presente il centro abitato di \"Ad Rotas\", da cui passava la \"via Mediolanum-Placentia\", che metteva in comunicazione \"Mediolanum\" (Milano) con \"Placentia\" (Piacenza) passando da \"Laus Pompeia\" (Lodi Vecchio).\nOspedaletto \u00e8 un centro agricolo di origine medievale. \nIn questo luogo sorgeva gi\u00e0 anticamente un ospedale (detto talvolta \"Ospedaletto di Senna\" in riferimento alla vicina localit\u00e0 di Senna). Proprio da questo ospedale deriva il toponimo del paese. Nel XV secolo venne edificata l'abbazia, retta dai monaci Gerolimini, che entr\u00f2 in possesso dei beni dell'antico ospedale.\nIl monastero venne soppresso nel 1797 dai francesi a seguito della Campagna d'Italia di Napoleone Bonaparte che port\u00f2 alla nascita della Repubblica Cisalpina.\nNel 1863 Ospedaletto assunse il nome ufficiale di \"Ospedaletto Lodigiano\" per distinguersi da altre localit\u00e0 omonime. La citt\u00e0 diede i natali al musicista Ambrogio Minoja (1752-1825).\nSimboli.\nStemma\nSociet\u00e0.\nEtnie e minoranze straniere.\nAl 31 dicembre 2008 gli stranieri residenti nel comune di Ospedaletto Lodigiano in totale sono 288, pari al 15,59% della popolazione. Tra le nazionalit\u00e0 pi\u00f9 rappresentate troviamo:\nInfrastrutture e trasporti.\nStrade.\nIl territorio comunale \u00e8 attraversato dalla strada provinciale ex SS 234, che collega Pavia a Cremona, ed \u00e8 origine delle strade provinciali 107 e 126, dirette rispettivamente a Lodi e a Somaglia.\nNel territorio comunale \u00e8 presente altres\u00ec un'uscita dell'autostrada del Sole, denominata \u00abCasalpusterlengo-Ospedaletto\u00bb.\nFerrovie.\nLa stazione di Ospedaletto Lodigiano \u00e8 posta sulla linea Pavia-Mantova ed \u00e8 servita dai treni regionali che collegano Pavia a Codogno.\nParallelamente all'autostrada del Sole corre la linea ad alt\u00e0 velocit\u00e0 Milano-Bologna.\nAmministrazione.\nSegue un elenco delle amministrazioni locali."}
{"id": "32097", "revid": "79227", "url": "https://it.wikipedia.org/wiki?curid=32097", "title": "Baccanti", "text": ""}
{"id": "32099", "revid": "124222421", "url": "https://it.wikipedia.org/wiki?curid=32099", "title": "Ossago Lodigiano", "text": "Ossago Lodigiano (\"Us\u00e0gh\" in dialetto lodigiano) \u00e8 un comune italiano di abitanti della provincia di Lodi in Lombardia.\nStoria.\nIn et\u00e0 napoleonica (1809-16) al comune di Ossago furono aggregate Brusada, Ceppeda e Grazzano, ridivenute autonome con la costituzione del Regno Lombardo-Veneto. Brusada e Grazzano furono poi aggregate definitivamente nel 1841.\nDopo l'Unit\u00e0 d'Italia venne aggregato anche il comune di Ceppeda, nel 1866.\nSociet\u00e0.\nEtnie e minoranze straniere.\nAl 31 dicembre 2008 gli stranieri residenti nel comune di Ossago Lodigiano in totale sono 121, pari all'8,36% della popolazione. Tra le nazionalit\u00e0 pi\u00f9 rappresentate troviamo:\nGeografia antropica.\nIl territorio comunale comprende, oltre al capoluogo, le cascine Bertoline, Birga, Bordonazza, Bruseda, Ceppeda, de Negri, Grazzano, Isabella, Pezzino, Quacciona, San Callisto e Scappadina.\nEconomia.\nNel territorio comunale \u00e8 presente la fabbrica dove viene prodotto il formaggio Camoscio d'oro.\nAmministrazione.\nSegue un elenco delle amministrazioni locali."}
{"id": "32101", "revid": "254059", "url": "https://it.wikipedia.org/wiki?curid=32101", "title": "Pieve Fissiraga", "text": "Pieve Fissiraga (\"Pieu\" in dialetto lodigiano) \u00e8 un comune italiano di abitanti della provincia di Lodi in Lombardia.\nStoria.\nIl centro abitato di Fissiraga fu attestato per la prima volta nel 1211.\nIn et\u00e0 napoleonica (1809-16) al comune di Fissiraga furono aggregate Andreola, Bargano, Cascina Bonora, Mongiardino Sillaro e Orgnaga, ridivenute autonome con la costituzione del Regno Lombardo-Veneto.\nNel 1841 Fissiraga fu aggregata a Orgnaga, divenendone frazione.\nIl comune di Pieve Fissiraga venne creato nel 1879 dalla fusione dei comuni di Orgnaga, Pezzolo de' Codazzi e Triulzina, a cui vennero aggiunte le frazioni Andreola e Malguzzana, gi\u00e0 appartenenti al comune di Campolungo.\nIl moderno centro abitato si \u00e8 sviluppato nel XX secolo intorno alla chiesa parrocchiale (l'antica pieve), posta originariamente fra i campi, alcune centinaia di metri a nord dell'antica Fissiraga (che si presenta oggi come un semplice cascinale).\nUn rilevante sviluppo si \u00e8 avuto a partire dagli anni novanta del XX secolo lungo la strada Lodi-Sant'Angelo, presso il casello autostradale, con la costruzione di una vasta zona residenziale, artigianale e commerciale, fra cascina Orgnaga e Pezzolo dei Codazzi.\nSimboli.\nStemma\nGonfalone\nSociet\u00e0.\nEtnie e minoranze straniere.\nAl 31 dicembre 2008 gli stranieri residenti nel comune di Pieve Fissiraga in totale sono 116, pari al 7,22% della popolazione. Tra le nazionalit\u00e0 pi\u00f9 rappresentate troviamo:\nAmministrazione.\nSegue un elenco delle amministrazioni locali.\nInfrastrutture e trasporti.\nIl comune di Pieve Fissiraga \u00e8 servito dalla SP ex SS 235 \"di Orzinuovi\".\nInoltre \u00e8 servito dall'Autostrada A1, attraverso l'uscita per Lodi."}
{"id": "32102", "revid": "2164596", "url": "https://it.wikipedia.org/wiki?curid=32102", "title": "Salerano sul Lambro", "text": "Salerano sul Lambro (\"Salar\u00e0n\" in dialetto lodigiano) \u00e8 un comune italiano di abitanti della provincia di Lodi in Lombardia.\nStoria.\nLa localit\u00e0 fu attestata per la prima volta nel 1122, con il nome di Salarianum vicus. Riguardo all'origine del nome, la versione pi\u00f9 accreditata, lo vuole derivante da \"sale\", perch\u00e9 in questo luogo le barche che risalivano il Lambro trovavano approdo per lo scarico e per il pagamento del dazio. Nel 1159 l'imperatore Federico Barbarossa concesse Saleriano al monastero di San Pietro in Ciel d'Oro.\nNel medioevo fu dapprima feudo dei Capitanei di Salerano, poi, dal 1307 al 1685 dei Vistarini, nobile famiglia lodigiana. Successori dei Vistarini nel possesso di Salerano furono i Sommariva, che, fino al primo decennio del Novecento mantennero il titolo di Marchesi di Salerano.\nIn et\u00e0 napoleonica (1809-16) al comune di Salerano furono aggregate Casaletto, Gugnano e Villa Rossa, ridivenute autonome con la costituzione del Regno Lombardo-Veneto.\nNel 1863 il comune di Salerano assunse la nuova denominazione di \u00abSalerano sul Lambro\u00bb, per distinguersi da Salerano Canavese.\nSimboli.\nStemma\nGonfalone\nSociet\u00e0.\nEtnie e minoranze straniere.\nAl 31 dicembre 2008 gli stranieri residenti nel comune di Salerano sul Lambro in totale sono 224, pari all'8,65% della popolazione. Tra le nazionalit\u00e0 pi\u00f9 rappresentate troviamo:\nAmministrazione.\nSegue un elenco delle amministrazioni locali.\nInfrastrutture e trasporti.\nFra il 1881 e il 1931 la localit\u00e0 ospit\u00f2 una fermata della tranvia Melegnano-Sant'Angelo Lodigiano."}
{"id": "32103", "revid": "124122016", "url": "https://it.wikipedia.org/wiki?curid=32103", "title": "San Fiorano", "text": "San Fiorano (\"San Fiur\u00e0n\" in dialetto lodigiano) \u00e8 un comune italiano di abitanti della provincia di Lodi in Lombardia.\nStoria.\nIl paese di San Fiorano viene citato per la prima volta in un documento del 997. Rogerio di Bariano fu nominato feudatario dall'imperatore Ottone III. A causa del suo possesso sanfioranese, Rogerio ebbe una lite il 5 agosto dell'anno 1000 con il vescovo di Lodi, giudicata da Benzone conte di Lodi nel placito di Turano.\nIl castello sanfioranese nel 1216 fu distrutto dai Milanesi alleati ai Piacentini nella guerra contro i Pavesi, Lodigiani e Cremonesi. Ricostruito, nel 1239 fu preso e incendiato dai Piacentini in guerra coi Lodigiani, che parteggiavano per l'imperatore Federico II di Svevia. Ricostruito, fu di nuovo conquistato dai Milanesi ne1 1278, ma in seguito i Lodigiani, alleati ai Cremonesi se ne impadronirono e lo distrussero.\nIl castello, tornato a nuova vita, serv\u00ec da rifugio ai Tresseni, fuggiaschi da Lodi per motivi politici, che tennero San Fiorano fin verso la fine del XV secolo.\nDi fianco al castello, sull'area dell'attuale cimitero, sorgeva la chiesa plebana di Santa Elisabetta, citata in un documento del 1261, anno in cui pagava una tassa al Vescovo di Lodi. Era la Chiesa del vecchio paese, essendo l'attuale costruita a partire dall'anno 1502. Narra Lorenzo Monti, storico codognese della fine del XVIII secolo, come nelle mura esterne dell'abside, rivolte verso il lago Barilli, fossero infissi dei grossi anelli di ferro che servivano per ancorare le barche dei pescatori.\nAll'inizio del XVI secolo la propriet\u00e0 di San Fiorano pass\u00f2 alla famiglia milanese dei Trivulzio; nel 1543 il conte Gian Fermo Trivulzio ottenne dall'imperatore di Spagna Carlo V il permesso di tenere un mercato in una delle sue terre e fiss\u00f2 questo privilegio in San Fiorano, com'era ricordato da una lapide marmorea che si trovava di fronte al Municipio.\nIl mercato di San Fiorano nei secoli scorsi era molto rinomato e richiamava commercianti e curiosi di tutto il circondario; gli ultimi affari si sono consumati fino alla guerra del 15/18. Nei giorni immediatamente precedenti la Sagra patronale del 4 maggio, si svolgeva in paese una grande fiera detta di Santa Croce che godeva di grande fama presso tutte le terre del medio corso del Po. Il poeta lodigiano Jacopo Gabiano (sec. XVII) fa cenno del mercato di San Fiorano nel suo poema \"Laudiade\".\nIl 16 maggio 1645 Giangiorgio Pallavicino acquist\u00f2 il feudo di San Fiorano, iniziando cos\u00ec il \"dominio\" della sua casata sul paese. Il pi\u00f9 illustre discendente della nobile casata fu senza dubbio Giorgio Guido, il grande patriota del risorgimento italiano, che avr\u00e0 modo di ospitare in paese nel 1866 Garibaldi in persona, dedito in quel periodo a ordine manovre per la liberazione di Roma dallo Stato Pontificio.\nNel 2019 la via principale, Via Pallavicino, viene completamente rinnovata.\nSimboli.\nStemma\nGonfalone\nMonumenti e luoghi d'interesse.\nTre sono i luoghi di interesse: la chiesa fondata nel 1502 e dedicata a San Floriano, la villa Pallavicino Trivulzio, e il Lazzaretto, chiamato anche \"Mortorino\", nel quale sono conservati affreschi settecenteschi della \"Via Crucis\", opera del pittore varesino Giovanni Battista Ronchelli, allievo di Pietro Antonio Magatti.\nSociet\u00e0.\nEtnie e minoranze straniere.\nAl 31 dicembre 2008 gli stranieri residenti nel comune di San Fiorano in totale sono 60, pari al 3,43% della popolazione. Tra le nazionalit\u00e0 pi\u00f9 rappresentate troviamo:\nAmministrazione.\nSegue un elenco delle amministrazioni locali."}
{"id": "32105", "revid": "254059", "url": "https://it.wikipedia.org/wiki?curid=32105", "title": "San Martino in Strada", "text": "San Martino in Strada (\"San Martin\" in dialetto lodigiano) \u00e8 un comune italiano di abitanti della provincia di Lodi in Lombardia.\nStoria.\nLocalit\u00e0 di antichissima origine, posta sulla strada romana che conduceva da \"Laus Pompeia\" a Cremona, fu attestata per la prima volta nel 975.\nDeve il suo nome ai Franchi che portarono in Italia il culto per san Martino, vescovo di Tours. Prima del XII secolo c'era un grande castello di propriet\u00e0 dei vescovi di Lodi distrutto nel 1400. Nel 1159 l'imperatore Federico Barbarossa concesse San Martino in Strada al monastero di San Pietro in Ciel d'Oro.\nTrovandosi lungo una strada, anticamente molto importante, l'abitato di San Martino in Strada col suo forte fu pi\u00f9 volte preso, saccheggiato e smantellato. Il pi\u00f9 famoso saccheggio ebbe luogo nel 1270 da parte di Napo della Torre, in guerra coi Visconti. Altre lotte locali si ebbero nel secolo XIV, e lo stesso Imperatore Arrigo VII ebbe occasione di fare intimidazioni agli abitanti di San Martino in Strada (XIV secolo).\nSul principio del secolo XVI, il paese fu devastato dalle soldatesche straniere, al punto che si dovettero lasciare incolti grossi possedimenti. Il 25 giugno 1526 si accamparono qui le truppe papali collegate coi Veneziani contro la Spagna, comandate dal Duce d'Urbino; qui vennero a consiglio i comandanti militari per poi muovere su Milano e provocare la resa del Duca Francesco II Sforza.\nIn et\u00e0 napoleonica (1809-16) al comune di San Martino in Strada furono aggregate C\u00e0 dei Bolli, Caviaga, Muzza Piacentina, Pompola, Sesto e Soltarico, ritornate autonome con la costituzione del regno Lombardo-Veneto. C\u00e0 dei Bolli e Sesto furono aggregate definitivamente nel 1869.\nNegli anni 50-60 del XX secolo durante il grande esodo agricolo il comune registra una notevole flessione di abitanti. Dopo questo periodo il Comune incomincia a ripopolarsi e il trend continua. Ci\u00f2 \u00e8 dovuto, per la maggior parte, sia alla vicinanza con Lodi, sia alla possibilit\u00e0 di edificare con tipologie difficilmente possibili nel capoluogo.\nTranne la chiesa e la Cascina Barattiera, nel Comune non sono rimaste tracce del passato splendore. Gli edifici pi\u00f9 notevoli, sotto l'aspetto paesistico-architettonico, risultano le case padronali delle vecchie cascine, la gi\u00e0 citata Barattiera, la cascina a C\u00e0 del Conte, la Pompola, la Baggia, la Canova, la Campagna e la Villana.\nLa Chiesa parrocchiale \u00e8 molto antica: se ne ha notizia sin dal XII secolo. La nuova \u00e8 datata 1576. Il campanile invece \u00e8 stato costruito pi\u00f9 tardi, intorno alla fine del XVII secolo. La chiesa \u00e8 intitolata a San Martino vescovo, nato nel 316 d.C.\nL'autore del libro \"Lodi ed il suo territorio\" \u00e8 Giovanni Agnelli, nativo di San Martino in Strada. \u00c8 considerato uno dei pi\u00f9 famosi storici lodigiani.\nSimboli.\nStemma concesso con Decreto del presidente della Repubblica del 29 settembre 2011.\nSociet\u00e0.\nEtnie e minoranze straniere.\nAl 1 gennaio 2020 gli stranieri residenti nel comune di San Martino in Strada in totale sono 310, pari al 8,3% della popolazione. Tra le nazionalit\u00e0 pi\u00f9 rappresentate troviamo:\nInfrastrutture e trasporti.\nStrade.\nSan Martino in Strada \u00e8 posto all'incrocio di alcune strade provinciali, dirette verso Ossago, Lodi, Massalengo.\nVerso nord-est, il territorio comunale \u00e8 lambito dalla strada statale 9 Via Emilia.\nFerrovie.\nIl territorio comunale \u00e8 lambito verso est dalla ferrovia Milano-Bologna.\nTrasporti pubblici.\nI collegamenti con i principali centri abitati della provincia e con Lodi sono assicurati dalle autolinee STAR Lodi, che dal 1922 hanno sede nel capoluogo.\nAmministrazione.\nSegue un elenco delle amministrazioni locali.\nSport.\nLa prima squadra di calcio (Associazione Calcistica Sanmartinese) militava fino al 2014 in Seconda categoria (con un passato in Promozione). Nell'estate 2014 il Monte Cremasco ne ha rilevato il titolo sportivo, sparendo cos\u00ec dai campionati dilettantistici. Il vuoto cittadino lasciato viene riempito dalla societ\u00e0 F.C. Samma 09 (gi\u00e0 attiva nel campionato CSI), partendo cos\u00ec dalla Terza Categoria. Nell'estate 2021 l'FC Samma 09 e l'Esor Samma (societ\u00e0 di calcio giovanile sanmartinese) si fondono in un'unica realt\u00e0 dando vita all\"'Esor Samma\".\nLa prima squadra di basket (Old Socks) milita nel campionato di Serie C Silver."}
{"id": "32106", "revid": "2164596", "url": "https://it.wikipedia.org/wiki?curid=32106", "title": "San Rocco al Porto", "text": "San Rocco al Porto (\"San Roch\" in dialetto lodigiano e in dialetto piacentino) \u00e8 un comune italiano di abitanti della provincia di Lodi in Lombardia.\n\u00c8 situato sulla riva settentrionale del fiume Po, che segna il confine con l'Emilia-Romagna e la citt\u00e0 di Piacenza.\nOrigini del nome.\nSi dice che san Rocco, ammalato di peste, si ferm\u00f2 nei boschi in riva al Po, questo potrebbe aver dato il nome al luogo, mentre \"al Porto\" richiama l'esistenza di un attracco fluviale per collegare le zone piacentine, cui San Rocco apparteneva prima che il Po deviasse il suo letto, alla Lombardia. Oggi esiste un collegamento stradale (la strada statale 9 Via Emilia), ma un tempo esisteva qualche \"navarolo\" (barcaiolo) che traghettava persone ed averi da una sponda all'altra del Po.\nStoria.\nGi\u00e0 appartenente al territorio piacentino, San Rocco fu annessa alla Repubblica Cisalpina nel 1798, seguendo da allora le sorti lodigiane e, di conseguenza, lombarde.\nNel 1869 al comune di San Rocco al Porto fu aggregato il comune di Mezzana Casati.\nSimboli.\nStemma\nGonfalone\nSociet\u00e0.\nEtnie e minoranze straniere.\nAl 31 dicembre 2008 gli stranieri residenti nel comune di San Rocco al Porto in totale erano 326, pari al 9,09% della popolazione. Le nazionalit\u00e0 pi\u00f9 rappresentate erano:\nGeografia antropica.\nIl territorio comunale comprende, oltre al capoluogo, la localit\u00e0 di Mezzana Casati, e cascine e case sparse.\nInfrastrutture e trasporti.\nStrade.\nIl centro abitato \u00e8 lambito dalla strada statale 9 Via Emilia, che collega Lodi a Piacenza, e dalla strada provinciale 145 per San Fiorano.\nIl territorio comunale \u00e8 attraversato dall'Autostrada del Sole, raggiungibile dall'uscita \u00abBasso Lodigiano\u00bb sita pi\u00f9 a nord, nel territorio di Guardamiglio.\nFerrovie.\nNonostante la ferrovia Milano-Bologna corra immediatamente ad est del centro abitato, il territorio comunale non \u00e8 servito da alcuna stazione (le pi\u00f9 vicine sono quelle di Santo Stefano Lodigiano, in Lombardia, e di Piacenza, in Emilia-Romagna); il margine nord-orientale del territorio comunale \u00e8 attraversato dalla linea ad alta velocit\u00e0, collegata alla precedente da un'interconnessione a livelli sfalsati, mai utilizzata nell'esercizio regolare.\nDal 1924 al 1944 San Rocco fu collegata a Piacenza da una tranvia elettrica che percorreva la Via Emilia.\nAmministrazione.\nSegue un elenco delle amministrazioni locali."}
{"id": "32107", "revid": "123459673", "url": "https://it.wikipedia.org/wiki?curid=32107", "title": "Sant'Angelo Lodigiano", "text": "Sant'Angelo Lodigiano (\"Sant'Angel\" in dialetto santangiolino) \u00e8 un comune italiano di abitanti della provincia di Lodi in Lombardia. All'interno del territorio comunale scorre il fiume Lambro. I suoi abitanti vengono chiamati santangiolini o barasini.\nGeografia fisica.\nFrazioni.\nPossiedono lo \"status\" di frazione di Sant'Angelo le localit\u00e0 di Domodossola, Galeotta, Ranera e Maiano.\nClima.\nA Sant'Angelo Lodigiano \u00e8 attiva una stazione meteo gestita in collaborazione con il Centro Meteorologico Lombardo.\nStoria.\nLe origini del borgo di Sant'Angelo sono da considerarsi estremamente antiche se si prende in considerazione innanzitutto il toponimo locale che sembrerebbe non avere alcuna traccia legata a chiese e monumenti dedicati a sant'Angelo sul territorio, ma piuttosto alla figura dell'arcangelo Michele (presente anche nello stemma comunale), fortemente venerato dai longobardi. Il centro abitato, a ogni modo, fu attestato per la prima volta tra il X e l'XI secolo, inscritto tra i possedimenti dell'antica abbazia di Santa Cristina di Olona, il vicino monastero di fondazione Longobarda. Grazie a questa posizione rilevante, gi\u00e0 dall'inizio del XII secolo, il borgo divenne capopieve.\nNel 1452 il borgo venne infeudato a Matteo Bolognini, che fece ampliare il possente fortilizio gi\u00e0 presente come sede del proprio contado, grazie anche alla prestigiosa posizione di prefetto d'armi a Pavia dapprima a servizio dei Visconti e poi di Francesco I Sforza dal quale ottenne l'onore di aggiungere al suo nome quello di \"Attendolo\" come il capostipite degli Sforza appunto. Fu in questo periodo che iniziarono a proliferare di numerose cascine su tutto il territorio tra cui quelle di Molino, Portinaro, Belfugito, San Martino, Mezzano, Pedrina, Gibellina, Graminello, Domo, Cassina Nova, Marudino, Domodossola, Montebuono, San Felice, Monte Albano, Maiano, Galleotta, Battistina, Boffalora, Baselina, Ranera, Altra Ranera, Coda di San Pietro, Recopina, Branduzza, Borgo Santa Maria, Musella, Altra Boffalora, Bosco, Comune de' Poveri, Borgo di Santa Maria, Borgo di San Martino, Borgo di San Rocco con Massaglia, Galeotta con Resica, Bosarda, Domossola con Molino, Riviera della Cassinazza con Marudino e Cortesina, C\u00e0 de Frati, Favorita, Sant'Angelo di Fiorenza, Lissone, Riviera.\nNel pieno della dominazione spagnola, il borgo era ancora infeudato istituzionalmente ai Bolognini mentre a livello fiscale esso era stato tripartito: una parte era rimasta in riscossione ai Bolognini, alla marchesa Talenti-Fiorenza e al cosiddetto \"comune dei poveri\". Alla met\u00e0 del Settecento, il borgo contava 3000 abitanti ma la situazione fiscale era stata normalizzata e ora per la tassazione il feudo dipendeva dalla vicina citt\u00e0 di Lodi, sebbene molte istituzioni locali, per una questione di vicinanza geografica, utilizzavano statuti giudiziari e amministrativi del pavese e misure di conto milanesi.\nQuando l'imperatore Giuseppe II istitu\u00ec le province dello Stato di Milano il 26 settembre 1786, Sant'Angelo Lodigiano venne compreso in quella di Lodi e uniform\u00f2 tutti i propri costumi amministrativi a quelli del lodigiano. Il comune di Sant'Angelo fu inserito nel 1797 nel dipartimento del Ticino, e, nel 1805 la sua popolazione era salita a 5819 abitanti e aument\u00f2 ulteriormente quando nel 1809 vennero aggregati a Sant'Angelo i comuni di Castiraga da Reggio e Vidardo, ridivenute autonome con la costituzione del Regno Lombardo-Veneto.\nNel 1864 Sant'Angelo assunse il nome ufficiale di \"Sant'Angelo Lodigiano\", per distinguersi da altre localit\u00e0 omonime. Il 16 gennaio 2004 viene attribuito a Sant'Angelo Lodigiano il titolo di citt\u00e0.\nSimboli.\nLa descrizione araldica dello stemma \u00e8 la seguente:\nLa descrizione araldica del gonfalone \u00e8 la seguente:\nMonumenti e luoghi d'interesse.\nArchitetture religiose.\nBasilica di Sant'Antonio Abate e Santa Francesca Cabrini.\nLa chiesa parrocchiale di Sant'Angelo Lodigiano \u00e8 quella dedicata a Sant'Antonio abate e a Santa Francesca Cabrini, e porta il titolo di basilica. L'edificio attuale, eretto tra il 1928 e il 1938, venne realizzato sopra la precedente chiesa parrocchiale, la cui storia risale almeno al 1210 quando essa viene citata per la prima volta come ubicata al centro dell'abitato locale e gi\u00e0 dotata di un arciprete nella figura di tale \"Gerardo\". La chiesa originaria venne demolita e ricostruita nel XV secolo sulla pianta della precedente e nel 1535 venne dedicata a Sant'Antonio abate.\nChiesa di San Bartolomeo.\nUna prima chiesa nel luogo ove attualmente sorge quella dedicata a San Bartolomeo era gi\u00e0 presente nel XIII secolo col titolo di \"San Martino in Stabiello\" (patrono che poi diede nome anche al quartiere omonimo dove la chiesa \u00e8 inserita). La chiesa venne ricostruita nel XVI secolo e dedicata a San Bartolomeo. Qui ebbe luogo la fondazione del primo oratorio maschile della parrocchia di Sant'Angelo Lodigiano nel 1879.\nChiesa di Santa Maria Regina.\nLa chiesa di Santa Maria Regina venne eretta a met\u00e0 del Novecento presso la preesistente comunit\u00e0 di Cogozzo che, insieme a Sant'Angelo e San Martino in Stabiello, dopo l'anno mille form\u00f2 un unico agglomerato urbano.\nOratorio di San Giuseppe al Lazzaretto.\nRealizzata all'esterno del centro abitato di Sant'Angelo Lodigiano come luogo di ricovero per gli appestati durante le epidemie del XVII secolo, venne dedicata a San Giuseppe come patrono della \"buona morte\". L'edificio venne pesantemente rimaneggiato nel corso del Settecento, assumendo l'attuale forma poligonale, con muri perimetrali in mattone e copertura lignea del tetto.\nArchitetture civili.\nCastello di Sant'Angelo Lodigiano.\nIl castello di Sant'Angelo Lodigiano venne costruito dai milanesi per assicurarsi il controllo del fiume Lambro. Regina della Scala, moglie di Bernab\u00f2 Visconti, \u00e8 colei che ne volle la costruzione (1370). Nel 1552 gli Sforza lo donarono alla famiglia Bolognini. Nel 1763 il castello ospit\u00f2 Giacomo Casanova il quale, nelle sue memorie, narra dello stato di degrado in cui versava l'edificio, degrado che raggiunse il proprio apice nel XIX secolo. Il merito del ripristino dell'opera va per la maggior parte all'ultimo erede della famiglia Bolognini, il conte Giangiacomo Morando Bolognini, il quale pose mano ad imponenti lavori di restauro conclusisi nel 1912. Alla morte del conte, la vedova Lydia Caprara cre\u00f2 la Fondazione Morando Bolognini, a memoria del marito, affinch\u00e9 la sua opera non andasse dispersa. Tale fondazione ha il duplice scopo di promuovere in Sant'Angelo la sperimentazione agraria e la gestione del Castello, che attualmente ospita tre musei (la casa-museo dei Bolognini comprendente, tra gli altri, le armi pregiate dell'armaiolo Carlo Maria Colombo, il Museo Lombardo di Storia dell'Agricoltura ed il Museo del Pane).\nSociet\u00e0.\nEtnie e minoranze straniere.\nSecondo le statistiche ISTAT al 1\u00ba gennaio 2016 la popolazione straniera residente nel comune era di persone, pari al 18% della popolazione.\nLe nazionalit\u00e0 maggiormente rappresentate erano:\nIn termini percentuali, Sant'Angelo Lodigiano \u00e8 il comune della provincia di Lodi con la pi\u00f9 alta popolazione straniera, mentre in termini assoluti \u00e8 secondo solo a Lodi.\nCultura.\nIstruzione.\nSul territorio comunale sono presenti due scuole primarie (la \"\"R. Morzenti\" e la \"C. Collodi\"), una scuola secondaria di primo grado intitolata a Santa Francesca Saverio Cabrini e divisa in due sedi, e l'IIS \"Raimondo Pandini\"\".\nUna biblioteca \u00e8 gestita dal Comune, ed \u00e8 inoltre da ricordare il \"Museo del Pane\", istituito nel 1983 con sede all'interno del Castello Morando Bolognini.\nInfrastrutture e trasporti.\nIl Comune \u00e8 interessato dal percorso della Strada statale 235 di Orzinuovi.\nNel periodo a cavallo fra il XIX e il XX secolo Sant'Angelo Lodigiano era inoltre capolinea delle tranvie extraurbane per Lodi, Melegnano e Pavia.\nIl trasporto pubblico \u00e8 effettuato da autolinee interurbane gestite dalle societ\u00e0 STAR e Line, (le cui rispettive fermate sono in Viale Piave, Via XX settembre e Via Cavour), e da un servizio scolastico urbano, gestito dal Comune tramite la ditta Carminati.\nAmministrazione.\nSegue un elenco delle amministrazioni locali."}
{"id": "32108", "revid": "848247", "url": "https://it.wikipedia.org/wiki?curid=32108", "title": "Santo Stefano Lodigiano", "text": "Santo Stefano Lodigiano (\"San Steu\" in dialetto lodigiano) \u00e8 un comune italiano di abitanti della provincia di Lodi in Lombardia.\nStoria.\nNel 1863 il comune di Santo Stefano assunse la nuova denominazione di \u00abSanto Stefano del Corno\u00bb, mutato nel 1916 nell'attuale \"Santo Stefano Lodigiano\".\nSociet\u00e0.\nEtnie e minoranze straniere.\nAl 31 dicembre 2008 gli stranieri residenti nel comune di Santo Stefano Lodigiano in totale sono 112, pari al 5,83% della popolazione. Tra le nazionalit\u00e0 pi\u00f9 rappresentate troviamo:\nCultura.\nLa Fondazione Franzini Tibaldeo ha aperto una sede del Museo del Giocattolo e del Bambino nel comune di Santo Stefano Lodigiano. Questo museo raccoglie un cospicuo numero di bambole e giocattoli dal 1700 agli anni 1960.\nGeografia antropica.\nSecondo l'ISTAT, il territorio comunale comprende il centro abitato di Santo Stefano Lodigiano, la frazione di Franca-San Rocco e le localit\u00e0 di Chiavicone, Filolungo, Resmina II e Valmezzano.\nAmministrazione.\nSegue un elenco delle amministrazioni locali."}
{"id": "32110", "revid": "125590533", "url": "https://it.wikipedia.org/wiki?curid=32110", "title": "Alfonsine", "text": "Alfonsine (\"Agl'infuls\u1ebd\" o \"Agl'infuls\u00e8n\" in romagnolo) \u00e8 un comune italiano di abitanti della provincia di Ravenna in Emilia-Romagna.\nGeografia fisica.\nTerritorio.\nAlfonsine si trova nella bassa Romagna, all'incrocio tra il fiume Senio e la Strada statale 16 Adriatica, in una zona fertile in cui l'agricoltura \u00e8 molto presente, soprattutto la frutticoltura e la viticoltura.\nClima.\nIl clima si alterna a periodi determinati da quello Mediterraneo e altri da quello Continentale. Il mese in cui si registra la temperatura pi\u00f9 alta \u00e8 agosto, dove si raggiungono per pi\u00f9 giorni i 38\u00b0 con punte oltre i 40. Raramente si hanno temporali piuttosto intensi (7/8 nei 3 mesi estivi), che talvolta possono portare grandine. L'autunno \u00e8 condizionato molto spesso da venti di Bora di moderata intensit\u00e0, alternati a giornate nebbiose. Gi\u00e0 da inizio novembre le temperature sono prossime allo 0 nelle prime ore del giorno, per non superare i 20 gradi in quelle centrali.\nIn autunno \u00e8 pi\u00f9 facile imbattersi in precipitazioni piovose che, a differenza della stagione estiva, possono durare anche giorni. Da met\u00e0 novembre si possono avere le prime occasionali nevicate, che tuttavia, assumono quantit\u00e0 rilevanti solo da met\u00e0 dicembre, quando le temperature raggiungono i -5\u00b0. I venti di Bora e Tramontana possono raggiungere i . Gennaio e febbraio sono mediamente i mesi pi\u00f9 freddi: le temperature scendono fino a -8\u00b0, con nevicate frequenti e spesso copiose. Marzo segna la fine della stagione fredda: si possono avere ancora nevicate abbondanti, seguite da temperature che possono raggiungere i 18 gradi.\n Si \u00e8 trattato di un evento eccezionalmente raro, che ha creato difficolt\u00e0 in tutta la cittadina (la provincia di Ravenna e l'intera Romagna) per oltre 10 giorni, con scuole e uffici pubblici molto spesso chiusi e strade per diversi giorni impraticabili.\nOrigini del nome.\nCoesistono due principali ipotesi sulle origini del nome di Alfonsine: \nStoria.\nDalla fondazione al Regno d'Italia.\nLe origini di Alfonsine risalgono al 1464, quando il territorio attorno a Fusignano, costituito prevalentemente da acquitrini e valli palustri, fu donato da Borso d'Este al giovane Teofilo Calcagnini (nato nel 1441). La concessione fondiaria precorse la sua elevazione alla condizione di nobile, che giunse pochi anni dopo, quando i Calcagnini ottennero dall'imperatore Federico III d'Asburgo il titolo di conte palatino. Il conte Teofilo avvi\u00f2 un'ingente opera di bonifica dei suoi territori. Nel 1468 cerc\u00f2 di ampliare il feudo acquistando da Pietro Piemontesi, un veneziano, le valli a nord di Fusignano. Alla sua morte, nel 1488, gli successe il figlio Alfonso I, che prosegu\u00ec la bonifica delle terre, che da lui presero il nome \"le Alfonsine\". Il nucleo originario del paese si svilupp\u00f2 in parte alla sinistra del fiume Senio, come \"Borghetto delle Alfonsine\", e in parte sulla destra, intorno alla chiesa di Nostra Signora, eretta nel 1502, grazie alla bonifica avviata dal figlio di Teofilo, Alfonso Calcagnini, che govern\u00f2 in quel periodo su quelle terre.\nLo stemma risale al 1814 quando Alfonsine ottenne il diritto di diventare un comune autonomo. Poich\u00e9 il territorio era in parte sotto la legislazione ravennate e in parte sotto quella dei Calcagnini, il comune pose nel suo stemma il leone dei Calcagnini ed il pino, presente nello stemma di Ravenna.\nIl luogo, da sempre zona di confine tra i territori ravennati e ferraresi, fu oggetto di secolari e a volte drammatiche lotte per il predominio. Al tempo dei Calcagnini Ravenna era in mano ai veneziani, che avevano cacciato i Da Polenta nel 1441. Essi cercarono di ampliare la loro zona d'influenza verso il Santerno ed il Senio; i marchesi d'Este (ferraresi) premevano da nord verso le stesse zone.\nUn compromesso fra i veneziani e gli Este fu stipulato nel 1506: la zona di Alfonsine fu data a Ravenna.\nCome linea di confine tra i rispettivi territori furono fissati il fiume Senio e la \u00abvia Reale\u00bb (l'odierna S.S. \u201cAdriatica\u201d). La \u00abvia Reale\u00bb deriva il suo nome dal fatto che attraversava una zona dove il piano di campagna era basso, che tendeva ad essere sommersa dall'acqua. La strada fu certamente costruita su un argine che si elevava sulla palude circostante . \"Str\u00e8 \u00e9lta\" potrebbe essere il suo nome originale (oppure \"Ari\u00e8la\", cio\u00e8 \"grandiosa\", \"maestosa\" in romagnolo).\nNel 1509 termin\u00f2 la signoria veneziana su Ravenna. I territori da essa amministrati passarono sotto il controllo dello Stato della Chiesa. Papa Leone X invest\u00ec ufficialmente i Calcagnini del diritto di propriet\u00e0 sulle loro terre, legittimando in tal modo la donazione estense. Il loro feudo comprese anche i fondi gi\u00e0 appartenuti ai monaci di S. Maria in Porto ed ai nobili Rasponi; assunse la denominazione di \"Territorio Leonino\", dal nome del pontefice. I Calcagnini si trovarono cos\u00ec ad essere feudatari sia della Chiesa che degli Este. Il privilegio venne riconfermato da Clemente VIII alla fine del secolo.\nDurante la dominazione napoleonica, nel 1814 Alfonsine ottenne l'elevazione a Comune. \nIl primo podest\u00e0 fu Giuseppe Corelli. L'anno seguente, dopo la caduta di Napoleone, il paese ritorn\u00f2 alla Santa Sede, inserito nella Legazione di Ravenna.Nel giugno 1859, con la caduta del potere pontificio in Romagna, Alfonsine fu annessa al Regno di Sardegna, che nel 1861 divenne Regno d'Italia.\nIl Novecento.\nAll'alba del XX secolo Alfonsine era attraversata da forti tensioni sociali. Le dure condizioni di vita avevano portato, alla fine del secolo precedente, alla formazione, da un lato, di bande di malfattori e dall'altro di associazioni di natura assistenziale e politica impegnate a favore delle classi meno abbienti.\nIl paese poi viene messo di nuovo a dura prova dallo scoppio dei disordini della \"Settimana rossa\", che ad Alfonsine si manifest\u00f2 molto violentemente: la chiesa principale e il municipio andarono a fuoco (11 giugno 1914).\nAnche il secondo conflitto mondiale fu particolarmente duro. Il fronte, infatti, si arrest\u00f2 dall'autunno del 1944 alla primavera del 1945 lungo il fiume Senio, che scorre vicino al centro abitato.Tra il dicembre 1944 e il 10 aprile 1945, gli alleati combatterono contro i tedeschi in cruenti scontri. Il 10 aprile 1945 Alfonsine fu liberata dal Gruppo di Combattimento \"Cremona\". All'indomani della liberazione la cittadina offriva un panorama desolante: il 70% delle abitazioni era distrutto e il centro storico era completamente raso al suolo, essendo stato dapprima pesantemente bombardato dagli alleati, e in seguito minato dei tedeschi prima della loro ritirata verso nord.\nAd Alfonsine, come in altri centri della Bassa Romagna, furono compiuti delitti anche dopo la Liberazione. La sera del 5 maggio 1945 furono prelevati dalle proprie case Giuseppe Marini, industriale, e altre tre persone molto conosciute in paese. I loro corpi furono trovati solamente sedici anni dopo, nel settembre 1961.\nIl centro di Alfonsine fu ricostruito tra il 1946 e il 1956 su progetto dell'architetto Giuseppe Vaccaro.\nOnorificenze.\nAlfonsine \u00e8 tra le citt\u00e0 decorate al valor militare per la guerra di liberazione, insignita della medaglia d'argento al valor militare per i sacrifici delle sue popolazioni e per l'attivit\u00e0 nella lotta partigiana durante la seconda guerra mondiale:\nMonumenti e luoghi d'interesse.\nChiese.\nA causa delle devastazioni subite durante la seconda guerra mondiale sono pochi gli edifici storici sopravvissuti in paese. Tra quelli pi\u00f9 significativi si ricorda l'Oratorio di S. Vincenzo Ferrari, risalente alla met\u00e0 del XVIII secolo. Al suo interno \u00e8 tuttora custodita una tela della Madonna attribuita alla scuola dei Longhi. In piazza Vincenzo Monti, alla vecchia chiesa parrocchiale si \u00e8 sostituita la Chiesa del Sacro Cuore. Di costruzione recente anche la chiesa parrocchiale dedicata a Santa Maria, in corso della Repubblica.\nA pochi chilometri dal centro abitato si trova il santuario mariano dove si venera la \u201cMadonna del Bosco\u201d, alla cui intercessione la tradizione ha attribuito diversi miracoli. Prende il nome dal bosco che occupava il terreno circostante. Nell'aprile 1714 in quel luogo un taglialegna era morto tragicamente durante l'abbattimento di un albero. Come tradizione, si era appesa una ceramica maiolicata raffigurante la Madonna con il Bambino ad un albero vicino al luogo della disgrazia. Il luogo divenne meta di pellegrini e devoti. Al culto, all'aperto, fece seguito la costruzione di una cappella e poi di un oratorio. Nel corso del XIX secolo l'edificio, abbandonato dai cappellani, si deterior\u00f2. Negli anni venti del XX secolo gli alfonsinesi decisero di costruirne uno nuovo. La nuova chiesa venne edificata negli anni 1928-29 poco distante dal tempio precedente. Distrutta dai bombardamenti della seconda guerra mondiale, \u00e8 stata ricostruita nel 1952. L'immagine della Madonna del Bosco \u00e8 invece quella originale, salvata dalle bombe dal parroco dell'epoca. Al suo interno sono conservati Conserva un'interessante raccolta di ex voto del XVIII e XIX secolo. \u00c8 l'unico santuario mariano della \"Bassa\" nella diocesi di Faenza-Modigliana.\nArchitetture civili.\nIn via Passetto si trova la casa natale del celebre letterato Vincenzo Monti. Si tratta di una villa rurale del Settecento. \u00c8 oggi un piccolo museo in cui si possono ammirare, oltre alle opere del poeta, anche i cimeli della sua famiglia, nonch\u00e9 testimonianze della vita contadina dell'epoca. \u00c8 inoltre sede del \u00abComitato Montiano\u00bb, ente promotore degli studi su Vincenzo Monti, del Centro visita della Riserva Naturale di Alfonsine e del Centro d'informazione e documentazione sull'educazione ambientale.\nDegno di nota, nella piazza centrale, il grande monumento alla Resistenza, \"Trionfo della Resistenza\", un'opera di Angelo Biancini compiuta fra il 1970 e il 1973.\nAree naturali.\nA met\u00e0 strada tra le valli di Argenta e quelle di Comacchio, inserita all'interno del vasto Parco regionale del Delta del Po, si trova la Riserva naturale speciale di Alfonsine, un insieme di tre aree ricavate da zone un tempo occupate dall'uomo che sono state rinaturalizzate. Si tratta di tre oasi distinte:\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2009 la popolazione straniera residente era di persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nReligione.\nNel comune di Alfonsine sono presenti sei parrocchie facenti parte della diocesi di Faenza-Modigliana. \nLa patrona di Alfonsine \u00e8 la Madonna delle Grazie. L'immagine \u00e8 conservata nella chiesa arcipretale. L'11 giugno 1914, durante i moti della Settimana rossa, la chiesa fu profanata e saccheggiata. L'immagine fu tratta in salvo prima che fosse catturata. Poi fu riposta sopra l'altare maggiore.\nCultura.\nMusei.\nIn piazza della Resistenza si trova il Museo della battaglia del Senio, istituzione sorta nel 1981 su iniziativa di tre soggetti: Municipio, Provincia di Ravenna e Regione Emilia-Romagna, con il contributo dell'Ufficio Storico e dello Stato Maggiore dell'Esercito Italiano. Tra i cimeli esposti vi sono: un originale ponte Bailey utilizzato dagli alleati durante il conflitto, ed esempi di artiglieria ed equipaggiamenti.\nObiettivo del percorso espositivo \u00e8 la ricostruzione dei tragici eventi che segnarono le ultime fasi del secondo conflitto mondiale, intrecciando la storia dei fatti d'arme a quella dei paesi e delle popolazioni locali che subirono drammaticamente quel periodo.\nDal 1997 vi ha sede anche l'Istituto Storico della Resistenza e dell'Et\u00e0 Contemporanea della Provincia di Ravenna, dotato di un archivio e di una biblioteca.\nIstituzioni, enti e associazioni.\nAd Alfonsine esiste una Universit\u00e0 popolare. Fondata da Umberto Pagani nel 1997, dal 2009 l'associazione porta il suo nome. Offre corsi nei settori: Arti e culture; Natura e scienze; Lingue straniere. Inoltre sono attivi numerosi laboratori.\nGeografia antropica.\nUrbanistica.\nIl nucleo originario del paese si svilupp\u00f2 in parte alla sinistra del fiume Senio, come \"Borghetto delle Alfonsine\", e in parte sulla destra, intorno alla chiesa di Nostra Signora, eretta nel 1502.\nDopo la nascita del Comune (1814), fu edificato il Municipio in sinistra Senio. Dopo il 1880 lo Stato italiano finanzi\u00f2 la costruzione del centro cittadino. Fu deciso di collocarlo in destra Senio: vennero edificati la piazza, il palazzo comunale, il mercato coperto e la nuova chiesa.\nNel 1890 Alfonsine fu raggiunta dalla linea ferroviaria Ferrara-Rimini. La stazione fu costruita in sinistra Senio, sia perch\u00e9 il terreno era pi\u00f9 in piano rispetto all'altra parte del fiume, sia perch\u00e9 in destra Senio la rampa sarebbe terminata nel territorio del comune di Ravenna. Le scuole comunali furono edificate in Corso Garibaldi, in destra Senio.\nAlfonsine fu quasi completamente distrutta dai bombardamenti alleati nella seconda guerra mondiale. (piazza Vincenzo Monti prima della guerra)\nIl piano regolatore della ricostruzione fu firmato nel 1946 da un architetto di fama nazionale, Giuseppe Vaccaro, dello studio Vaccaro-Parolini. Il paese fu ricostruito sulla sponda sinistra del Senio. Qui furono edificati: la nuova piazza, il nuovo palazzo comunale e il nuovo mercato coperto. Oltre alla piazza principale, furono progettate altre due piazze: una per le scuole e una per il mercato coperto. Le tre piazze formano ancora oggi il \"cuore\" di Alfonsine. Furono poi progettate sedici strade, che costituirono il reticolo viario del centro abitato (la strada identificata con il n. 1 fu Corso Matteotti).\nI lavori di ricostruzione furono ultimati nei primi anni cinquanta. In seguito al ritrovamento dei progetti di Vaccaro, nel 2004 il Ministero per i Beni e le Attivit\u00e0 Culturali ha dichiarato \u00abdi interesse storico testimoniale\u00bb l'intero centro urbano.\nIl centro \u00e8 rimasto intatto fino al 1990. In quell'anno la Giunta (i cui membri appartenevano al Partito Comunista Italiano) ha approvato un nuovo piano regolatore che ha previsto la demolizione di tutti gli edifici del centro (eccetto il palazzo comunale). Successivamente sono stati abbattuti effettivamente due edifici: quello che ospitava la sezione locale del PCI (nel 1994) e il cinema. Ricorsi al TAR hanno impedito l'abbattimento di altri edifici.\nEconomia.\nAgricoltura.\nLa cittadina \u00e8 circondata da numerosi campi coltivati. Grano, Frumento, Patate, Pomodori, Cipolle, Barbabietole, Pesche e Prugne sono i prodotti maggiormente coltivati. Come tutta la Romagna, anche Alfonsine ha una grande tradizione nel campo della produzione del vino; Il Trebbiano e la Cagnina sono i vini maggiormente prodotti. La cittadina possiede anche una cantina (detta Cantina sociale) dove i vini vengono trattati e conservati.\nPesca.\nSono molti i canali d'irrigazione intorno alla cittadina. In questi canali viene praticata la pesca a livello amatoriale. Le specie maggiormente diffuse nella zona sono: la carpa (ribattezzata dai pescatori \"G\u00f2ba\"), il siluro, la scardola (ribattezzata dai pescatori \"Calzolaio\"), l'alborella, il carassio ed il lucioperca. Il fiume Senio, che divide in due il paese \u00e8 adatto per la pesca del cavedano ed in passato per la trota. Il fiume Reno, che passa a pi\u00f9 a nord \u00e8 famoso per la pesca al siluro e alla carpa. Nella zona delle Valli di Comacchio (a 6\u00a0km dal paese) si svolgono nella stagione estiva tornei di pesca. Altri pescatori si riuniscono nel Canal Destra Reno, praticando la pesca con la bilancia, ribattezzata \"Bilancino\".\nIndustria.\nLe attivit\u00e0 industriali principali che hanno sede nel territorio sono: asfaltature e materiali bituminosi, costruzione di macchinari per le lavorazioni della plastica, produzione di succhi di frutta in brick e lavorazione in generale di frutta e verdura.\nInfrastrutture e trasporti.\nStrade.\nAlfonsine \u00e8 attraversata dalla Strada statale 16 Adriatica. Dal 2010 il traffico extraurbano \u00e8 canalizzato nella variante, che passa a nord del centro abitato.\nAlfonsine \u00e8 il punto di arrivo di un'importante strada provinciale: la n. 8 \u00abNaviglio\u00bb, che inizia a Faenza ed attraversa Bagnacavallo seguendo un percorso rettilineo di circa . Termina sulla SS16.\nNello stesso punto confluisce (oggi c'\u00e8 una rotatoria) la n. 28, che costeggia la riva destra del Senio.\nSulla riva sinistra del Senio, a circa dal fiume, si dipana la n. 18 che, proveniente dal territorio di Fusignano, termina sulla SS16 alla distanza di circa dal centro abitato.\nDa Alfonsine verso nord si dipana la n. 15, che porta al santuario della Madonna del Bosco e al fiume Reno.\nInfine, collegano Alfonsine con il forese la n. 104 e la n. 105.\nFerrovie.\nLa cittadina \u00e8 servita dalla stazione ferroviaria di Alfonsine, sulla linea Ferrara-Ravenna-Rimini, servita da treni regionali svolti da Trenitalia e TPER nell'ambito del contratto di servizio stipulato con la Regione Emilia-Romagna.\nMobilit\u00e0 urbana.\nIl servizio di trasporto pubblico \u00e8 garantito da autocorse svolte dalla societ\u00e0 START-Romagna.\nNel 1885 ad Alfonsine fu attivata la stazione capolinea settentrionale della tranvia Lugo-Fusignano-Alfonsine, impianto esercito con trazione a vapore che rimase in esercizio per soli 22 mesi.\nSport.\nUno sport molto praticato dagli abitanti \u00e8 il ciclismo. La principale societ\u00e0 ciclistica \u00e8 il \"Pedale Alfonsinese\".\nLa societ\u00e0 calcistica \u00e8 l'Alfonsine F.C. che gioca in Eccellenza. Il calcio \u00e8 praticato a livello giovanile nel Centro Sportivo \"Brigata Cremona\" e nello storico Campo Sportivo \"Rino Bendazzi\".\nLa pallavolo \u00e8 praticata nella Palestra Polivalente Bendazzi.\nAmministrazione.\nIl Comune di Alfonsine, insieme a Bagnacavallo, Bagnara di Romagna, Conselice, Cotignola, Fusignano, Lugo, Massa Lombarda e Sant'Agata sul Santerno, forma l'Unione dei comuni della Bassa Romagna.\nOnorificenze.\nIl comune di Alfonsine \u00e8 tra le citt\u00e0 decorate al Valor Militare per la Guerra di Liberazione: \u00e8 stato insignito della medaglia d'Argento al Valor Militare per i sacrifici delle sue popolazioni e per la sua attivit\u00e0 nella lotta partigiana durante la seconda guerra mondiale."}
{"id": "32111", "revid": "6923", "url": "https://it.wikipedia.org/wiki?curid=32111", "title": "Secugnago", "text": "Secugnago (\"Sc\u00fcgn\u00e0i\" in dialetto lodigiano) \u00e8 un comune italiano di abitanti della provincia di Lodi in Lombardia.\nSociet\u00e0.\nEtnie e minoranze straniere.\nAl 31 dicembre 2009 gli stranieri residenti nel comune di Secugnago in totale sono 209, pari al 10,21% della popolazione. Tra le nazionalit\u00e0 pi\u00f9 rappresentate troviamo:\nGeografia antropica.\nIl territorio comunale comprende il capoluogo, la localit\u00e0 Stazione, e le cascine Boschelli, Fiandra, Fornelli, Gorghi, Sant'Ignazio, Uggeri.\nInfrastrutture e trasporti.\nStrade.\nIl centro abitato di Secugnago \u00e8 lambito dalla strada statale 9 Via Emilia, che collega Lodi a Milano in direzione nord e a Piacenza in direzione sud.\nDal paese si diramano due strade provinciali, una diretta verso Brembio e Livraga, e una, a carattere rurale, verso Melegnanello e Turano.\nFerrovie.\nLa stazione ferroviaria di Secugnago, posta 1\u00a0km ad ovest del paese, in direzione di Brembio, \u00e8 posta sulla linea Milano\u2013Bologna, attivata nel 1861. Vi fermano i treni regionali in servizio sulla tratta Milano\u2013Piacenza.\nAmministrazione.\nSegue un elenco delle amministrazioni locali."}
{"id": "32113", "revid": "3732", "url": "https://it.wikipedia.org/wiki?curid=32113", "title": "Bagnara di Romagna", "text": "Bagnara di Romagna (\"Bagn\u00eara\" in romagnolo) \u00e8 un comune italiano di abitanti della provincia di Ravenna in Emilia-Romagna. Il nome originale del paese \u00e8 semplicemente \"Bagnara\". Il toponimo completo \"Bagnara di Romagna\" fu assegnato con un Regio decreto (Torino, 11 gennaio 1863), per distinguere il comune romagnolo da quello di Bagnara Calabra.\nGeografia fisica.\nTerritorio.\nBagnara di Romagna \u00e8 situata nel settore occidentale della provincia di Ravenna, ai confini con la provincia di Bologna. Il confine tra i due territori \u00e8 posto, dal 1859, sul fiume Santerno, che scorre ad un chilometro dall'abitato.\nBagnara si trova inoltre lungo gli Stradelli Guelfi, il percorso parallelo alla Via Emilia che un tempo collegava vari castelli, chiese e residenze signorili, da Bologna fino al mare Adriatico. Tra tutti i borghi fortificati che sorgevano lungo il percorso, quello di Bagnara resta l'unico esempio di \"castrum\" medievale tuttora integralmente conservato.\nStoria.\nFondazione.\nIl territorio su cui sorge oggi Bagnara era anticamente boschivo e paludoso. Fu oggetto di parziale bonifica da parte degli Etruschi e successivamente fu colonizzato dai Romani. Il toponimo latino da cui deriva il nome attuale era \"Silva Bagnaria\" o \"Balnearia\". Anche il territorio bagnarese fu interessato alla centuriazione, ovvero alla divisione in lotti ed alla costruzione di un reticolato geometrico di strade. Uno dei cardi era l'attuale via Lunga (\"via Longa\"), posta circa un chilometro a sud-est dell'attuale centro abitato.\nIn epoca altomedievale, nei pressi dell'antica via Lunga (in localit\u00e0 denominata \"Prati di S. Andrea\", oggi interessata da un recupero archeologico e ambientale), un \"kardo\" dell'antica centuriazione romana, venne edificato il primo nucleo della citt\u00e0 di Bagnara, attorno a un \"castrum\". Il primo documento cartaceo in cui si ricorda Bagnara risale al 7 marzo 855: \u00e8 una donazione fatta da un nobile imolese, Gisolfo, all'arcivescovo di Ravenna Giovanni. Il padre di Gisolfo, Romualdo, sentendosi prossimo alla morte, aveva deciso di donare alla Chiesa di Ravenna i suoi beni, sparsi nei territori bolognese, imolese e faentino. Tra essi vi era la \"curtem meam integram que est posista in Balnearia\" con le sue pertinenze, tra cui un \"castrum\". Il \"castrum\" divenne feudo del vescovo di Imola nel 1126 per decisione di papa Onorio II.\nDi Bagnara vecchia non rimane pi\u00f9 nulla: secondo la ricostruzione storica finora prevalente, il \"castrum\" fu distrutto l'8 maggio 1222 nel corso di una battaglia tra le citt\u00e0 di Bologna e Faenza, alleate, che sconfissero Imola, da cui dipendeva Bagnara. I sopravvissuti, rimasti senza tetto, si trasferirono in un luogo dove allora sorgeva un oratorio intitolato a San Giovanni, ad appena 800 metri di distanza. Nacque cos\u00ec la nuova Bagnara.\nDal Medioevo all'Unit\u00e0 d'Italia.\nNei secoli che seguirono Bagnara fu teatro di battaglie, saccheggi e oggetto di negoziati. Il \"castrum\" pass\u00f2 di mano a diversi padroni, che l'ottennero come preda di guerra, o per compravendita, oppure per donazione.\nOltre al vescovo d'Imola, si avvicendarono nel suo possesso Uguccione della Faggiola, i Manfredi, gli Ordelaffi, i Da Polenta, i conti di Cunio, i Visconti (siamo alla met\u00e0 del Trecento), i Malatesta, gli Estensi, poi nel Quattrocento: di nuovo il vescovo d'Imola, Taddeo Manfredi, Galeazzo Sforza e Galeotto Manfredi. Nel 1482 Bagnara fu assegnata a Girolamo Riario quale dono di nozze da parte di Papa Sisto IV, suo zio, assieme alle citt\u00e0 di Imola e Forl\u00ec. Alla morte del Riario, ucciso in una congiura a Forl\u00ec, gli subentr\u00f2 la vedova Caterina Sforza.\nCaterina \u00e8, tra le personalit\u00e0 storiche pi\u00f9 conosciute, quella le cui vicende sono maggiormente legate a Bagnara. Vendic\u00f2 il marito in maniera spietata e mantenne il possesso di tutte le sue terre, ereditate dal figlio ancora minorenne, Ottaviano Riario. Caterina nulla pot\u00e9 invece contro l'invasione dell'esercito francese di re Carlo VIII, che nel 1494 scese nella penisola diretto a conquistare il Regno di Napoli. Caterina s'incontr\u00f2 segretamente, proprio nella rocca di Bagnara, con il duca di Calabria, figlio del re di Napoli, per stringere un'alleanza (23 settembre 1494). Ma l'esito dello scontro fu favorevole a Carlo VIII, che divenne il nuovo padrone della penisola italiana. Dopo i francesi, Bagnara dovette subire anche il dominio del duca Cesare Borgia, che alla fine dell'anno 1499 conquist\u00f2 Imola e gli altri castelli posseduti da Caterina fino a Forl\u00ec.\nIl figlio Ottaviano Riario, giunto intanto alla maggiore et\u00e0, avvi\u00f2 una campagna per la riconquista dei suoi territori, ma si rivel\u00f2 non all'altezza del compito. Seguirono decenni di lotte per il possesso di Imola e del suo contado, Bagnara compresa, tra sostenitori del Papa e sostenitori del re di Francia. Bagnara dovette subire sanguinose scorrerie da ambedue le parti. Mentre Imola e le localit\u00e0 circostanti finirono sotto il controllo del Papa (cio\u00e8 \u201cimmediatamente soggetti\u201d), su Bagnara la giustizia del tempo non trov\u00f2 una soluzione. I sostenitori del Papa e i sostenitori del re di Francia raggiunsero un accordo di compromesso solo il 30 luglio 1562: Bagnara sarebbe stata \u201cmediatamente\u201d soggetta alla Santa Sede. Inoltre, il vescovo di Imola conserv\u00f2 il titolo di conte di Bagnara e mantenne la propriet\u00e0 su quasi tutto il territorio comunale; conserv\u00f2 anche il potere di amministrare il comune e la giustizia e di provvedere alla difesa militare del territorio. Spett\u00f2 al consiglio comunale di Imola il potere di veto sulla nomina del commissario (il sindaco dell'epoca) e il diritto di esigere le imposte fondiarie.\n\u00c8 legata alla devoluzione di Bagnara alla Chiesa di Imola l'edificazione dell'orologio da torre. Nella piazza centrale, sulla torre del palazzo comunale (\u201cPalazzo Vecchio\u201d) fu posto un orologio meccanico con campana. Fu, a quel tempo, uno dei pochi orologi da torre della Bassa Romagna. Il XVI secolo si concluse con un tragico evento: nel 1591, dopo tre anni consecutivi di carestia, scoppi\u00f2 un'epidemia di tifo petecchiale che caus\u00f2 in paese oltre 223 vittime. Per Bagnara fu il numero massimo di morti mai riscontrato in un solo anno della sua storia.\nNel Seicento and\u00f2 un po' meglio: la peste \u201cmanzoniana\u201d del 1630-31, che miet\u00e9 numerose vittime nei paesi vicini, non tocc\u00f2 Bagnara, che invoc\u00f2 unito la sua protezione. Per questo motivo il consiglio comunale istitu\u00ec una festa annuale di ringraziamento alla Madonna, detta \u201cdel Voto\u201d, fissata all'ultima domenica di luglio. Negli archivi comunali \u00e8 conservata la delibera con cui fu istituita la solennit\u00e0:\nDa allora la festa, probabilmente istituita su una tradizione gi\u00e0 esistente, \u00e8 continuata ininterrottamente fino ai nostri giorni.\nNel 1610 fu firmata la prima delibera consiliare relativa alla scuola. Nel documento, datato al 5 aprile, si riferiva che il maestro chiedeva una camera per insegnare perch\u00e9 fino ad allora aveva fatto lezione sotto la loggia del municipio.\nIl Settecento fu contraddistinto da diversi flagelli: in primo luogo le guerre di successione, che interessarono indirettamente la Romagna, dove vari eserciti fissarono i propri quartieri invernali e pretesero vitto, alloggio, legna da ardere, biada per i cavalli ed altro dalla popolazione. Nel 1736 all'occupazione straniera si aggiunse anche una grave carestia. Nell'ottobre 1765 si verificarono molti casi di febbre terzana (una febbre intermittente, malarica), accompagnati da epidemie che colpirono il bestiame bovino. Nonostante gli eventi avversi, a Bagnara il comune continuava ad impegnarsi per fornire un'istruzione primaria ai suoi abitanti. All'epoca l'istruzione comprendeva solo le prime tre classi della scuola elementare. Attorno al 1740 fu nominato maestro il cappellano don Filippo Lucchesi. Esercit\u00f2 questo servizio per oltre quarant'anni, tanto da ricevere nel 1781 (quando fu collocato a riposo) una pensione di venti scudi mensili. Divent\u00f2 cos\u00ec il primo pensionato della storia di Bagnara.\nNel 1797 invasero l'Italia i francesi di Napoleone, che abbatterono il vecchio regime e organizzarono nuove circoscrizioni amministrative e giudiziarie. Il vescovo di Imola perse ogni potere e diritto su Bagnara, mantenendo solamente la guida spirituale della parrocchia. Nel 1799 venne costituito il primo Monte frumentario. Si trattava di un luogo in cui si ammassava il grano. I contadini potevano prelevare la quantit\u00e0 che serviva per la semina. Dopo la fine della raccolta, erano tenuti a restituire il grano, aumentato di una percentuale come interesse.\nNel 1810 il Comune di Bagnara fu accorpato a quello di Castel Bolognese. Ma appena quattro anni dopo l'epoca napoleonica giunse alla fine. Il 25 maggio 1814 cess\u00f2 definitivamente il dominio francese sull'Italia. In Romagna fu ripristinato il governo dello Stato pontificio. Il vescovo di Imola torn\u00f2 a fregiarsi del titolo di conte di Bagnara, mentre i poteri amministrativi passarono al cardinal legato. Bagnara torn\u00f2 ad essere un comune autonomo e fu inserita, con Imola, nella Legazione di Ravenna. Nel 1821 fu inaugurato il primo ponte sul Santerno, in legno. Col tempo, gli ingenti lavori di manutenzione iniziarono a gravare pesantemente sul bilancio comunale, tanto che dopo poche decine di anni il ponte fu chiuso al traffico. Si ritorn\u00f2 ad attraversare il Santerno con un traghetto, come si faceva sin dal Seicento.\nI successivi avvenimenti politici nazionali ebbero una forte eco nel paese: alcuni bagnaresi parteciparono ai moti mazziniani del 1831; nel 1846 venne festeggiata ufficialmente l'elezione al soglio pontificio del vescovo d'Imola Giovanni Maria Mastai Ferretti (Papa Pio IX); nel 1849, dopo la proclamazione della Repubblica Romana, Bagnara sub\u00ec l'invasione delle truppe austriache che ripristinarono il potere temporale del papato. Gli imperiali entrarono in paese il 22 maggio 1849.\nAl 1855 risale l'ultima epidemia di colera in paese, con 16 morti ufficialmente denunciati (ma probabilmente il totale dei decessi raggiunse la quarantina).\nDal Regno d'Italia alla Repubblica.\nCon l'annessione al nuovo regno, si verificano alcuni importanti cambiamenti istituzionali: l'istruzione primaria divenne obbligatoria, cos\u00ec come la leva militare; la nomina del sindaco pass\u00f2 dal vescovo al re; inoltre, pass\u00f2 dalle parrocchie ai comuni la gestione degli istituti di beneficenza nonch\u00e9 la registrazione di nascite, matrimoni e morti. Vennero invece trasferiti direttamente allo Stato i beni ecclesiastici non strettamente necessari al culto. Lo Stato avocava a s\u00e9 anche i compiti di tutela del territorio (bonifica, difesa contro gli straripamenti del Santerno).\nA questi primi anni risale anche la costruzione della prima rete fognaria e delle prime pubbliche latrine. Ma la pi\u00f9 importante realizzazione, anche dal punto di vista finanziario, fu la costruzione del nuovo ponte sul fiume Santerno inaugurato il 26 aprile 1879. Per i forti legami religiosi e commerciali con Imola, la strada - lunga circa 1\u00a0km - che porta da Bagnara a Mordano (e quindi al territorio imolese) divenne la via pi\u00f9 trafficata del paese. Prendeva il nome di \"via della Barca\". Il paese per\u00f2 rimase tagliato fuori, come Mordano, dalla linea ferroviaria. Ci\u00f2 influ\u00ec sullo sviluppo industriale del territorio. Nessuna industria infatti decise di insediarsi nel territorio bagnarese e il paese rimase a vocazione agricola per altri decenni. Nel 1912 fu aperto il primo asilo infantile, retto dalle Ancelle del Sacro Cuore di Lugo.\nI primi anni del XX secolo furono contrassegnati da grandi cambiamenti sociali: sorsero leghe di braccianti e mezzadri sempre pi\u00f9 combattive, nacquero i primi sindacati e si verific\u00f2 l'entrata in politica dei cattolici. Inizi\u00f2 un periodo di sviluppo grazie al commercio dei bovini e all'artigianato, specialmente la lavorazione del legno eseguita nelle numerose botteghe del paese. Il 29 settembre 1915 avvenne il primo allacciamento del paese alla rete elettrica.\nIl lungo conflitto che impegn\u00f2 l'Italia tra il 1915 e il 1918 (prima guerra mondiale) caus\u00f2 un deterioramento delle condizioni di vita. Le forti tensioni sociali che ne derivarono raggiunsero il culmine il 2 maggio 1920 (in pieno biennio rosso), quando i socialisti (primo partito in paese) inaugurarono un monumento ad Andrea Costa, a cui seguirono scontri che provocarono due morti e la proclamazione dello stato d'assedio. Nel territorio bagnarese le tensioni non terminarono: nell'agosto 1922 il consiglio comunale fu costretto a dimettersi consegnando il potere al partito fascista.\nDurante il ventennio fascista le principali opere pubbliche costruite furono: un grande alloggio adibito a casa popolare, il nuovo edificio scolastico, il parco della Rimembranza e il nuovo campo sportivo.\nDurante la seconda guerra mondiale Bagnara diede il suo contributo di vittime, militari e civili, e di prigionieri. Del locale Comitato di liberazione fecero parte esponenti di tutti i partiti antifascisti, oltre all'arciprete don Alberto Mongardi, in rappresentanza dei cattolici. Per aver salvato oltre quattrocento persone che si erano rifugiate nella rocca, minata dai nazisti, e per altri gesti di carit\u00e0 e umanit\u00e0 don Mongardi fu insignito di una medaglia d'argento al merito con palma dalla Croce Rossa. Un altro gesto eroico di umanit\u00e0 e solidariet\u00e0 fu compiuto da una famiglia contadina abitante in via Trupatello, i Villa. Tennero nascosta durante il 1944 una famiglia di ebrei, tra cui un bambino di sei anni, provenienti dalla Toscana in fuga dai nazisti. Da marzo 2020 i nomi dei due capofamiglia, Angelo Valli e Maria Golinelli, sono insigniti del titolo \u00abGiusti fra le nazioni\u00bb.\nIl 9 aprile 1945 si registr\u00f2 il pi\u00f9 devastante bombardamento su Bagnara, che caus\u00f2 26 morti tra i civili. Fu abbattuta anche la storica torre dell'orologio. La liberazione di Bagnara avvenne l'11 aprile per opera delle truppe polacche agli ordini del generale Anders. La guerra lasci\u00f2 un segno profondo: su un totale di 1970 abitanti erano partiti 272 soldati, dei quali 13 non ritornarono pi\u00f9. Tra i civili si contarono 82 morti, 260 feriti, 29 mutilati. I danni economici, oltre alle razzie e alle altre distruzioni, furono ingenti: 74 case rase al suolo e 138 semidistrutte.\nDopo la fine della guerra fu demolito l'unico ospedale del paese. Era stato costruito verso il 1580, adiacente alla Chiesa della Nativit\u00e0, pertanto aveva assunto il nome di \u00abOspitale della Nativit\u00e0\u00bb. Dopo la fine del potere pontificio, l'ospedale fu incamerato dallo Stato (1860), che ne cambi\u00f2 denominazione in \u00abCasa dei Poveri\u00bb. Dopo la prima guerra mondiale aveva assunto il nome di \u00abOspedaletto Vecchio\u00bb (\"e' p'sdal\u00e9t v\u00e8ac\"). La struttura fu demolita nel 1947; da allora i cittadini di Bagnara per curarsi vanno nella vicina Lugo.\nNel 1965 entr\u00f2 in funzione l'acquedotto comunale. Da allora non furono pi\u00f9 scavati pozzi artesiani.\nIl 16 novembre 1988 vennero trovati morti i 5 carabinieri presenti nella locale stazione. Dopo un iniziale sospetto di azione terroristica l'ipotesi pi\u00f9 accreditata fu quella di un omicidio/suicidio. Il caso \u00e8 tuttora insoluto.\nNel 1993 il paese celebr\u00f2 la sua prima centenaria: il 12 aprile tagli\u00f2 il traguardo del secolo Stella Gaddoni, festeggiata da tutta la cittadinanza.\nTra il 2005 e il 2012 la popolazione \u00e8 passata da poco pi\u00f9 di 1.800 abitanti a 2.400, registrando un aumento senza precedenti.\nStemma.\nLo stemma del Comune \u00e8 basato sull'etimologia del toponimo \"Bagnara\", cio\u00e8 fonte zampillante d'acque. Esso risulta ufficialmente composto: \"\"d'azzurro alla fontana d'argento zampillante e scorrente posta su campagna verde\". Dentro la vasca sono posti, l'uno di fronte all'altro, \"due putti di carnagione nell'atto di bagnarsi le mani protese\"\".\nMonumenti e luoghi d'interesse.\nLa Rocca sforzesca.\nLe origini della rocca di Bagnara risalgono al XIV secolo, ovvero all'edificazione nel 1354 del \"castrum\" da parte di Barnab\u00f2 Visconti. Nel 1428 la rocca fu espugnata da Angiolo della Pergola. Alla fine del secolo fu profondamente ristrutturata da Girolamo Riario e Caterina Sforza, che l'adattarono alle nuove tecniche militari. Il maschio, che risale a tale periodo, \u00e8 considerato da molti studiosi una delle migliori opere d'arte fortificatoria del XV secolo in Italia.\nA partire dal Settecento si procedette alla riconversione del complesso edilizio dall'uso militare all'uso civile. La rocca divenne residenza del commissario del vescovo; in alcuni periodi i suoi locali furono anche destinati a carcere. Con la fine del dominio pontificio la rocca pass\u00f2 al Regno d'Italia; successivamente fu acquistata dal Comune, che la destin\u00f2 prima alle scuole e poi a museo.\nLe Fosse castellane e le mura.\nIn tutta la pianura romagnola, Bagnara resta l'unico esempio di \"castrum\" medievale integralmente conservato. L'intero sistema difensivo, comprendente la rocca, il muro di cinta ed il fossato, \u00e8 perfettamente visibile anche ai nostri giorni.\nLe mura sono ancora oggi costeggiate, nella parte interna, dai quattro terragli, le vie sopraelevate che servivano da avvistamento e anche come prima difesa della rocca. Sulle mura (originariamente alte cinque metri) erano situati sei bastioni, destinati ad ospitare i soldati con compiti di avvistamento e di difesa. Originariamente il fossato (familiarmente chiamato dagli abitanti \"le Fossa\") era profondo dai quattro ai sei metri; l'acqua che lo alimentava veniva dal Rasena, il ramo del Santerno che scorreva pochi km a sud del paese. A partire dal XVII secolo le Fossa, che non svolgevano pi\u00f9 da tempo la funzione difensiva, furono utilizzate dalle lavandaie. Il prosciugamento del fossato fu deciso nel 1738.\nAl castello si accedeva attraverso un'unica Porta. Nell'Ottocento, essendo l'unico accesso divenuto insufficiente, si praticarono altre tre aperture carrabili. In seguito all'ultima guerra le Mura andarono quasi completamente distrutte, il che rese necessari importanti lavori di restauro.\nSi racconta che nei primi decenni del Novecento stazionasse presso le Mura la mendicante Elvira Pomidori, detta \"la Mun\u00e0ca\", che si fingeva paralitica all'atto di chiedere l'elemosina, ma camminava speditamente quando se ne andava per i fatti propri. I pi\u00f9 anziani dicono ancora che \"fa la Mun\u00e0ca\" chi si finge debole per ottenere dei vantaggi.\nLe chiese.\nOltre al castello sono numerosi gli edifici religiosi e le chiese nel territorio bagnarese, tra le quali la pi\u00f9 antica \u00e8 la chiesa della Nativit\u00e0 di Maria - ora ricostruita e utilizzata come auditorium - che sorse nel 1452.\nLa chiesa arcipretale dei SS. Giovanni Battista e Andrea Apostolo fu eretta sull'antico oratorio di S. Giovanni nel 1484. Edificio ad unica navata e a volta, fu costruito in tre diverse epoche: la prima (secc. XIII e XIV) \u00e8 riconoscibile da resti di antiche murature nella parte bassa della fiancata; il secondo rifacimento \u00e8 del 1653, con il quale vennero erette le otto cappelle laterali; la terza fase \u00e8 del secolo XVIII (1752-1774) quando l'architetto Cosimo Morelli risistem\u00f2 le cappelle laterali e ricostru\u00ec l'abside ed il presbiterio, arricchendoli con una monumentale ancona ed un altare, opera entrambi dei fratelli Dalla Quercia di Imola.\nPregevoli le opere artistiche al suo interno:\nIl santuario della Madonna del Soccorso fu costruito su progetto di Cosimo Morelli nel 1766, in un luogo che era divenuto nel tempo meta di pellegrinaggi a causa del ritrovamento di un ritratto in terracotta di Madonna col Bambino su una quercia, al di sopra di una pozza le cui acque erano diventate miracolose.\nIn localit\u00e0 Molinello \u00e8 sito l'oratorio di San Pietro Apostolo. Edificato presumibilmente nel XVII secolo, ha assunto il nome di \"oratorio del Molinello\". Sopravvissuto alle distruzioni della seconda guerra mondiale, da quell'epoca si trova per\u00f2 in stato di abbandono.\nNell'attuale zona dell'acquedotto \u00e8 esistita la chiesa dell'Annunciazione. Edificata nel 1684 dalla facoltosa famiglia Bacchi, si trovava sulla curva di via Madonna. La chiesa fu distrutta durante la seconda guerra mondiale. Il 29 gennaio 1945, infatti, una granata la colp\u00ec in pieno radendola al suolo.\nVilla e Bosco Morsiani.\nVilla Morsiani \u00e8 una delle dimore storiche dell'Emilia-Romagna. Di propriet\u00e0 della stessa famiglia fin dalla costruzione, i conti Morsiani, risale al XV secolo, epoca nella quale era un edificio fortificato. Ne sono testimonianza i muri di inusitato spessore, le numerose feritoie ed arciere anche per il tiro incrociato, i barbacane e le quattrocentesche inferriate delle finestre. Le origini della famiglia dei conti Morsiani sono antichissime, riallacciandosi addirittura a quel Marius Scotus che nel 773 d.C. discese in Italia al fianco di Carlo Magno contro i Longobardi e diede origine al casato dei Marescotti.A partire dal Settecento, finite le guerre feudali e religiose, i Morsiani adattarono la villa, che non ha mai mutato propriet\u00e0 nel corso del tempo, a dimora gentilizia di campagna a partire dal Settecento. Il vasto parco che la circonda e le numerose statue in pietra serena vicentina poste sulle mura di recinzione e all'interno del giardino, risalgono alla met\u00e0 di quel secolo.\nLa famiglia Morsiani ha fondato nel 1939 l'allevamento amatoriale di cani san Bernardo denominato \"Del Soccorso\", oggi noto in tutto il mondo.\nAltri luoghi da visitare.\nCostruzione cinquecentesca (edificata nel 1511) si trova lungo il Canale dei molini di Castel Bolognese e Lugo. Fu di propriet\u00e0 dei conti Sassatelli fino al 1878, quando \u00e8 stato ceduto alla famiglia Piani, da cui deriva il nome attuale. Cess\u00f2 le sue funzioni nella seconda met\u00e0 del XX secolo; successivamente i suoi locali sono stati adibiti a ristorante. Il proprietario attuale ha restaurato l'apparato tecnologico lasciandolo nella sua collocazione originaria. \u00c8 in previsione la sua valorizzazione come museo e centro di documentazione.\nLa piazza centrale \u00e8 il luogo pubblico pi\u00f9 importante, il centro di raccolta, di svago, affari, fucina di passioni politiche e ideali dei bagnaresi. Sulla piazza si dava la corda in pubblico ai condannati, passavano le processioni precedute dai confratelli delle varie compagnie; a volte sulla piazza giungeva l'acqua del fiume Santerno in rotta. Nel 2004 piazza Marconi \u00e8 stata interessata da un completo recupero storico che ha comportato il rifacimento della pavimentazione. Nel 2008 vi si \u00e8 trasferito il municipio, che \u00e8 ritornato cos\u00ec nella sua sede storica.\nSi trova sul lato est di piazza Marconi; nelle varie epoche fu abitazione del sindaco, macelleria ed osteria. Oggi, terminata una preziosa opera di restauro \u00e8 divenuto sede di una locanda. Formidabile testimonianza dell'architettura locale del secolo XIX, \u00e8 dotato all'interno di un piccolo chiostro, con un loggiato in selenite che campeggia al centro del lato est, che appare pi\u00f9 antico (probabilmente sei-settecentesco).\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2009 la popolazione straniera residente era di 189 persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nReligione.\nNel territorio di Bagnara \u00e8 presente una parrocchia facente parte della diocesi di Imola.\nDue sono i luoghi di devozione mariana:\nCultura.\nMusei.\nRaccoglie l'enorme quantit\u00e0 di testimonianze disponibili sulla storia del paese e del territorio circostante. I reperti pi\u00f9 antichi sono databili all'Et\u00e0 del ferro; altri resti provengono dal villaggio di epoca altomedievale (\"Castrum Balneariae\") sito nell'area oggi denominata Prati di Sant'Andrea, a est dell'attuale centro cittadino (via Lunga). Il villaggio, collocato su una motta (tumulo artificiale) di forma rettangolare, \u00e8 oggetto di scavi archeologici a partire dal 2005. In differenti strati sono state ritrovate tracce di epoca romana e medievale. Il museo, che ha sede nella Rocca, \u00e8 stato inaugurato il 28 giugno 2008.\nVi \u00e8 custodito il pi\u00f9 importante epistolario del compositore, consistente in circa 4.600 lettere scritte nell'arco di oltre trent'anni (dal 1910 al 1944) e ordinate in 126 raccoglitori. Sono inoltre conservati diversi oggetti personali del Maestro, numerosissime fotografie con dedica, un suo pianoforte, il calco funebre del suo volto, spartiti musicali, pubblicazioni a lui dedicate, ritagli di giornali dell'epoca, ed altro. Il Museo \u00e8 sorto nel 1975 in seguito alla donazione fatta alla Parrocchia dalla signora Anna Lolli, bagnarese e musa ispiratrice del Maestro. Il fatale incontro avvenne al Teatro dell'Opera di Roma nel 1908, dove la Lolli era impegnata come cantante corista.\nFondato da monsignor Alberto Mongardi (arciprete di Bagnara dal 1932 al 1978), il museo \u00e8 allestito nei locali della canonica della chiesa arcipretale. Sono custoditi oggetti di carattere religioso, appartenenti per la maggior parte alle chiese del territorio bagnarese. Di particolare rilievo sono:\nSono inoltre conservati dipinti dei secoli XVI -XVIII, compresa una pala d'altare di Innocenzo da Imola, firmata e datata 1515, e una tela di Pietro Bacchi da Bagnara (pittore minore del Cinquecento); un atlante completo in sette quadri del 1650; maioliche fiorentine ed imolesi dei secoli XVII e XVIII; un pregevole Crocifisso in legno di fico della scuola di Donatello del XV secolo; una raccolta di oltre mille monete e medaglie (secc. XVII-XIX).\nDa ricordare anche il nucleo storico dell'archivio parrocchiale, che comprende importanti copie cartacee di documenti del 1252 e del 1437-1573, oltre ai libri dei battezzati (dal 1564), dei cresimati (dal 1578), dei matrimoni (dal 1587), dei morti (dal 1507), agli stati della popolazione (dal 1760) e agli inventari (dal 1738).\nGeografia antropica.\nBagnara di Romagna possiede una sola frazione: San Filippo, che si trova a poca distanza dal fiume Santerno e dal Canale Emiliano Romagnolo.\nUrbanistica.\nIl centro storico bagnarese conserva la topografia conferitagli nel 1354 da Barnab\u00f2 Visconti, che lo fortific\u00f2 con una cinta muraria attorniata da un fossato e fece edificare la rocca sul lato di ponente (vedi \"La Rocca sforzesca\").\nInfrastrutture e trasporti.\nPer muoversi in direzione di Bologna, \u00e8 necessario attraversare il Santerno. Fino all'inizio del XIX secolo l'attraversamento si effettuava a guado o in barca. Nel 1821 fu inaugurato il primo ponte stabile (fatto in legno); nel 1879 fu realizzato un nuovo ponte, sempre in legno. Dopo la prima guerra mondiale fu costruito il primo ponte in muratura. I bombardamenti della seconda guerra mondiale lo colpirono e lo distrussero. Il nuovo ponte risale al 1951.\nAmministrazione.\nI comuni di Bagnara di Romagna, Alfonsine, Bagnacavallo, Conselice, Cotignola, Fusignano, Lugo, Massa Lombarda e Sant'Agata sul Santerno formano insieme l'Unione dei comuni della Bassa Romagna.\nSindaci dal 1951.\nFonte: Prefettura di Ravenna - Ufficio elettorale\nGemellaggi.\nBagnara di Romagna \u00e8 gemellata con:\nSport.\nImpianti sportivi.\nSul territorio comunale di Bagnara insistono i seguenti impianti:"}
{"id": "32114", "revid": "3732", "url": "https://it.wikipedia.org/wiki?curid=32114", "title": "Brisighella", "text": "Brisighella (\"Brisigh\u00ebla\" in romagnolo) \u00e8 un comune italiano di abitanti della provincia di Ravenna in Emilia-Romagna, ubicato a 115 metri s.l.m. nella bassa Valle del Lamone, alle pendici dell'Appennino tosco-romagnolo. \nIl borgo \u00e8 caratterizzato da tre pinnacoli rocciosi (i \"Tre Colli\"), su cui poggiano la rocca manfrediana (XIV secolo), il santuario del Monticino (XVIII secolo) e la torre detta dell'Orologio, ricostruita nell'Ottocento sulle rovine di un preesistente insediamento difensivo del XII secolo.\nGeografia fisica.\nIl comune di Brisighella \u00e8 il pi\u00f9 meridionale della provincia di Ravenna. \nIl capoluogo comunale sorge a circa 12\u00a0km a monte della citt\u00e0 di Faenza e a 50\u00a0km a sud-ovest di Ravenna, a ridosso dei primi rilievi dell'Appennino faentino. \n\u00c8 attraversato dal fiume Lamone, che percorre l'omonima valle a cavallo tra Toscana e Romagna.\nConfina a sud con la Toscana (citt\u00e0 metropolitana di Firenze) nell'area del Mugello e a sud-est con la provincia di Forl\u00ec-Cesena, nella zona tra Appennino faentino e Appennino forlivese.\nOrigini del nome.\n\u00c8 difficile risalire al significato del toponimo Brisighella: quattro sono le ipotesi a cui ci si appoggia maggiormente; la prima, la meno accreditata, fa derivare il toponimo dal latino \"br\u00e0ssica\" (cavolo), che farebbe di Brisighella \u00abla terra in cui si coltivano cavoli\u00bb.\nLa seconda, invece, propende per una derivazione dal romagnolo \"brisca\" (favo o vespaio) e quindi \u00abzona dove si trovano alveari\u00bb o con terreno poroso adatto ai vespai.\nLa terza, la pi\u00f9 accreditata, propone la derivazione da un'altra voce dialettale, \"br\u00ecsul\" (briciola), col significato di \u00abpiccola porzione di terreno coltivato\u00bb. \nL'ultima, infine, collega il nome al celtico \"brix\" (\u00abluogo scosceso\u00bb), la cui etimologia \u00e8 la stessa di Brescia.\nStoria.\nLe origini del borgo risalgono alla fine del Duecento, quando il condottiero Maghinardo Pagani edific\u00f2, su uno dei tre scogli di selenite, quella che divenne la roccaforte pi\u00f9 importante della valle del Lamone.\nNel 1310 Francesco Manfredi, primo signore di Faenza, eresse su un altro spuntone di roccia la rocca di Brisighella. Essa venne rimaneggiata da un suo discendente, Astorgio, intorno alla met\u00e0 del Quattrocento, infine fu completata dai Veneziani nel 1508 con la torre pi\u00f9 alta, raccordata alla cinta di mura. Diversi fattori concorsero a favorire una crescita progressiva del centro abitato: la posizione lungo la strada di fondovalle del Lamone, propizia ai commerci; la presenza di ben due fortificazioni (la rocca e la torre); l'abbondanza di gesso, prezioso materiale da costruzione e merce di scambio. Brisighella fu possesso diretto del Papa tra il 1356 ed il 1376, dopodich\u00e9 ritorn\u00f2 sotto il dominio dei Manfredi. I brisighellesi furono sempre fedele ai Manfredi, che ricambiarono elevando la cittadina a capoluogo della valle del Lamone nel 1411.\nNegli anni 1457-66, Astorgio II Manfredi fece cingere la citt\u00e0 da una cinta muraria dotata di tre porte: Porta Gabalo verso est, Porta Bonfante ad ovest, e Porta delle Cannelle (poi detta Fiorentina) a sud. L\u2019attuale piazza del Monte fu destinata al mercato del mercoled\u00ec, mentre piazza Marconi assunse il ruolo di centro della vita civile. Nel 1459 fu costruito il Palazzo della Comunit\u00e0, sede del governo locale.\nDopo una breve parentesi di dominio veneziano, dal 1509 Brisighella torn\u00f2 nello Stato Pontificio. Verso la fine del Cinquecento il paese inizi\u00f2 ad estendersi al di l\u00e0 della cinta muraria. Sorsero nuove case lungo le vie dell'Abbondanza, Roma e Baccarini. Nacque un sobborgo che poi divenne il centro dello sviluppo urbano tra Seicento e Ottocento. Brisighella fu colpita da terremoti distruttivi nel 1625, nel 1690 e nel 1781, il secondo dei quali caus\u00f2 seri danni anche alla rocca.\nNegli anni 1824-28 l'antico palazzo Comunale fu ricostruito in stile neoclassico su progetto di Antonio Melari; in un'ala del fabbricato fu edificato il Teatro Pedrini, realizzato nel 1830-32 su progetto di Giuseppe Mascolini. Nel 1837 il percorso della strada provinciale all'interno del paese fu spostato su via della Fossa e via Roma, al fine di facilitare il traffico; per allargare la strada furono abbattute Porta Gabalo e Porta Fiorentina (Porta Bonfante verr\u00e0 demolita nel 1849). Piazza Carducci fu abbellita sul lato nord da due edifici con porticati: da allora la sua attrattiva aument\u00f2 fino a diventare, si pu\u00f2 dire, il centro \"moderno\" di Brisighella. Nel 1850 la torre di Torsello fu demolita e sostituita con l'attuale Torre dell'Orologio.\nNel 1859 le Legazioni pontificie furono annesse al Regno di Sardegna, che nel 1861 divenne Regno d'Italia. Nel 1887 Brisighella fu raggiunta dalla ferrovia Firenze-Faenza. A lato della strada ferrata fu realizzato anche l'acquedotto (1896). Nel 1893-94 furono costruite le scuole elementari. La strada provinciale fu spostata su un tracciato ancora pi\u00f9 esterno al paese, parallelamente alla ferrovia (l'attuale via Maglioni). La nuova arteria attrasse la costruzione di nuove case sin dai primi decenni del Novecento.\nNel primo dopoguerra la popolazione conobbe un cospicuo incremento, mentre nel secondo dopoguerra si registr\u00f2 invece un grave calo demografico. Nel 1959 fu costruita la scuola di Avviamento Professionale, poi Media, \"Giuseppe Ugonia\". Nel 1962 fu inaugurato il nuovo stabilimento termale.\nNei primi anni settanta fu realizzata la zona sportiva, con impianti per le varie discipline. Il 26 giugno 1977 fu inaugurato il Museo della Civilt\u00e0 Contadina all\u2019interno della Rocca.. Alla fine degli anni 1990 \u00e8 stato avviato un piano di recupero degli edifici del centro storico, con la ripavimentazione di piazza Marconi (2000). Negli ultimi decenni del XX secolo il calo demografico \u00e8 continuato.\nLa citt\u00e0 ha dato i natali ai cardinali Bernardino Spada, Michele Lega, Amleto Giovanni Cicognani, Dino Monduzzi e Achille Silvestrini.\nDal 1972 la popolazione ha contribuito alla ricerca sui fattori di rischio cardiovascolari aderendo al \"Brisighella Heart Study\" un progetto scientifico iniziato dal professor Giancarlo Descovich dell'Universit\u00e0 di Bologna e proseguito dal professor Antonio Gaddi.\nSimboli.\nLo stemma del Comune di Brisighella \u00e8 stato riconosciuto con decreto del capo del Governo del 25 luglio 1937 e modificato con decreto del presidente della Repubblica del 28 dicembre 1965.\nIl capro (o \"becco\") potrebbe essere un'arma parlante con riferimento alla Signoria di Beccusano, da cui dipendeva Brisighella, o ricordare la presenza di un antico tempio romano dedicato a Giove Ammone dove ora sorge la pieve di San Giovanni in Ottavo.\nMonumenti e luoghi d'interesse.\nBrisighella fa parte dei circuiti \"I borghi pi\u00f9 belli d'Italia\" e \"Cittaslow\", oltre a essere Bandiera arancione del Touring Club Italiano.\nArchitettura militare.\nLa rocca di Brisighella, datata 1228, \u00e8 caratterizzata da torri cilindriche di cui la pi\u00f9 alta \u00e8 del 1503. \nLa prima roccaforte fu costruita nel 1310 per volere di Francesco Manfredi signore di Faenza. Ripresa dallo Stato della Chiesa con le campagne di Egidio Albornoz, la Santa Sede ne detenne direttamente il possesso dal 1368 al 1376, quando la cedette ai Manfredi, nominati vicari pontifici. La famiglia nobile faentina govern\u00f2 quasi ininterrottamente durante i secoli XIV e XV. In questo lungo periodo fu soggetta ad ampliamenti e ammodernamenti a cura di Galeazzo Manfredi nel 1394 e di Astorre II nel 1457 e 1466.\nConquistata da Cesare Borgia nell'anno 1500, alla sua caduta (avvenuta nel 1503), la rocca fu conquistata dai Veneziani. All'epoca la rocca possedeva solo la torre minore (detta il torricino): durante il breve dominio della Serenissima (1503-1509) venne ulteriormente ampliata e dotata dell'imponente torrione circolare.\nSulle colline sopra Brisighella, lungo il crinale dell'appennino Tosco-Romagnolo, sono presenti diverse fortificazioni medioevali a difesa e controllo del territorio.\nArchitettura civile.\nLa via del Borgo, nota anche con il nome di via degli Asini, \u00e8 una suggestiva strada sopraelevata, quasi interamente coperta da archi di ampiezze differenti. Anticamente poggiata su una larga base di roccia, rivestiva un'importante funzione difensiva, attestata dalla presenza di una compatta fila di case a protezione del lato sud del borgo. Solo in un secondo tempo lo zoccolo fu scavato per ricavarne stalle, fondaci e negozi, trasformando cos\u00ec il portico in una sopraelevata. Il nome di via degli Asini deriva dall'uso di far passare per la via le carovane di animali adibiti al trasporto del materiale dalle vicine cave di gesso.\nNel centro del paese \u00e8 possibile ammirare anche:\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2010 la popolazione straniera residente era di 709 persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nReligione.\nNella Chiesa Collegiata di Brisighella si venera l'immagine della Madonna delle Grazie. La devozione ebbe origine nel XV secolo e provenne da Faenza. Nell'anno 1412, durante una spaventosa epidemia di peste, la Vergine apparve alla nobile Giovanna Sagramori, mentre pregava nella Chiesa di San Domenico. Furono talmente numerose le grazie che la Madonna don\u00f2 al popolo faentino, che ne fu dipinta l'immagine su una parete. Verso l'anno 1450 un pittore locale dipinse su tre tavole di quercia l'immagine della Beata Vergine delle Grazie, nella stessa iconografia dell'immagine venerata a Faenza, che si caratterizza perch\u00e9 regge nelle mani sei frecce spezzate (allusione alla pestilenza estinta per la sua intercessione). Una di queste tavole fu acquistata da una ricca famiglia brisighellese, che la tenne in venerazione nella propria casa. In seguito la stupenda immagine venne lasciata per testamento all'arciprete di Brisighella, con l'obbligo che la esponesse alla pubblica venerazione nella Chiesa Parrocchiale. Da allora la sacra immagine \u00e8 conservata nella chiesa arcipretale. Nel 1632, in ringraziamento delle grazie concesse durante un'altra epidemia (la famosa peste manzoniana), l'immagine venne incoronata.\nCultura.\nBrisighella nella letteratura.\n\u00c8 ambientato all'interno della Rocca di Brisighella il drammatico finale del romanzo storico \"Il figlio del cardinale\" della scrittrice irlandese Ethel Lilian Voynich (I edizione inglese: 1897), semisconosciuto in Italia ma di enorme successo nel mondo comunista ai tempi della Guerra Fredda.\nEnogastronomia.\nBrisighella \u00e8 il centro della zona di produzione dell'olio di oliva riconosciuto dalla omonima D.O.P., ed \u00e8 incluso nell'area di produzione del vino a Denominazione di Origine Controllata Sangiovese di Romagna\nUn altro prodotto tipico delle terre brisighellesi \u00e8 il carciofo moretto.\nEconomia.\nTurismo.\nLa vocazione turistica di Brisighella \u00e8 evidenziata dall'esistenza, nel territorio comunale, di oltre 130\u00a0km di sentieri per escursioni, lungo i quali si allineano nove punti panoramici e tre rifugi. Sono osservabili ben 106 cavit\u00e0 naturali.\nArtigianato.\nPer quanto riguarda l'artigianato, Brisighella \u00e8 rinomata per la produzione di ceramiche, per la lavorazione del ferro battuto e per i laboratori di pizzi ai ferri.\nInfrastrutture e trasporti.\nIl comune \u00e8 attraversato dalla Strada statale 302 \"Brisighellese Ravennate\", principale via di comunicazione da una parte, verso Faenza (e la Via Emilia) e, dall'altra, verso la Toscana.\nLa linea ferroviaria faentina corre quasi parallela alla strada statale. Nel territorio del comune sono presenti 6 stazioni o fermate, di cui 5 ancora attive: \nLa stazione di Sant'Eufemia di Brisighella non \u00e8 pi\u00f9 operativa.\nAmministrazione.\nIl comune di Brisighella ha fatto parte fino al 2009 della Comunit\u00e0 montana Appennino Faentino.\nDal 2009 al 2011 ha fatto parte dell'Unione dei comuni di Brisighella, Casola Valsenio e Riolo Terme e dal 1\u00ba gennaio 2012 \u00e8 parte dell'Unione dei comuni della Romagna Faentina."}
{"id": "32115", "revid": "1599710", "url": "https://it.wikipedia.org/wiki?curid=32115", "title": "Casola Valsenio", "text": "Casola Valsenio (\"Ch\u00easla\" in romagnolo) \u00e8 un comune italiano di abitanti della provincia di Ravenna in Emilia-Romagna.\nStoria.\nDalla fondazione al XVIII secolo.\nL'alta valle del Senio risulta abitata sin da epoche molto antiche: sono stati rinvenuti resti archeologici che testimoniano la presenza di insediamenti etruschi, gallici e romani.\nNell'anno Mille, a tre km a nord dell'attuale centro abitato, viene fondata l'abbazia benedettina di Valsenio, dalla quale part\u00ec una vasta opera di bonifica agraria che ebbe come esito l'aumento dei terreni coltivati e l'introduzione della coltivazione del castagno. La prima memoria della localit\u00e0 di Casola risale all'anno 1126, quando papa Onorio II concesse il \"Castrum Casulae\" alla Chiesa imolese. La fortificazione si trovava sulla collina soprastante l'attuale centro abitato.\nNel giugno 1216 i faentini distrussero i \"castra\" di Casola e Montefortino, costringendo gli abitanti a trasferirsi pi\u00f9 a valle e a fondare un nuovo centro abitato. Originaria dell'alta valle del Senio \u00e8 la famiglia Pagani, dalla quale discende quel Maghinardo (\"ante\" 1243-1302), citato da Dante Alighieri nella Divina Commedia come \"il lioncel dal nido bianco, che muta parte da la state al verno\". Maghinardo ebbe un ruolo importante nelle vicende politiche e militari della Romagna del XIII secolo.\nIl censimento effettuato 1371 dal cardinal legato Anglico de Grimoard parla di Casola come di una \"villa\" (insediamento non fortificato), facente parte del contado di Imola e con 42 fuochi (circa 170-190 persone). Nel 1424 Filippo Maria Visconti conquist\u00f2 Imola, e quindi anche Casola giur\u00f2 fedelt\u00e0 al Duca di Milano, per passare nuovamente ai Manfredi di Faenza (1439), quindi a Girolamo Riario e Caterina Sforza, signori di Imola e Forl\u00ec (1478) e, infine, a Cesare Borgia (1500-1503). Dopo una breve parentesi veneziana, nel 1506 Casola, con tutta la valsenio, fu annessa allo Stato della Chiesa. Nel 1524 furono ridefiniti i confini: il territorio comunale fu esteso a monte fino a comprendere Baffadi e Mercatale.\nNel XV secolo furono sottratte con la forza militare alla giurisdizione del comune \u00able parrocchie di Vedreto, Monte Mauro, Pozzo, S. Andrea, Stifonti, Gualfusa e Presiola\u00bb. Esse furono accorpate al comune di Brisighella, situato nella valle del Lamone. Il confine tra i due comuni fu posto sul fiume Senio, a poche centinaia di metri dall'abitato. La cospicua riduzione delle dimensioni del territorio casolano ebbe anche un effetto economico negativo, poich\u00e9 un comune con meno abitanti riscuote meno tasse e imposte. Tale situazione persistette per diversi secoli, fino alla prima met\u00e0 dell'Ottocento.\nNello stesso secolo si afferm\u00f2 il ruolo del casato dei Ceroni (o Ceronesi, o Ceruni), tanto che si diffuse presso i paesi vicini il soprannome di \"Ceronesi\" per gli abitanti di Casola. Nel 1523 accadde un episodio di cui si conserva tuttora il ricordo. Il 27 ottobre truppe imolesi comandate da Guido Vaini e dal capitano di ventura Ramazzotto Ramazzotti, attaccarono Casola, distruggendo 80 case. I Ceronesi si asserragliarono nella rocca della famiglia Ceroni che sovrastava il paese. Il giorno dopo (28 ottobre) furono respinti. Gli abitanti, guidati da Raffaello Brunori Ceroni, fecero rotolare dal monte botti piene di sassi sugli assalitori, disperdendoli. L'evento \u00e8 oggi ricordato come la \u00abBattaglia delle botti\u00bb. Nel 1563 si schierano contro i Ceroni il Granduca di Toscana, Cosimo de' Medici e il Papa Pio IV che, con oltre 5.000 uomini, distrussero beni e propriet\u00e0 legate ai Ceronesi.\nNella seconda met\u00e0 del XVII secolo il sito originario di Casola fu definitivamente abbandonato. La chiesa di Sopra fu progressivamente abbandonata; l'area rimase utilizzata dalle famiglie casolane come luogo di sepoltura dei propri cari. La titolarit\u00e0 della parrocchia fu trasferita alla chiesa di S. Maria Maddalena, esistente dal 1559. Poco tempo dopo, la nuova chiesa parrocchiale fu promossa ad arcipretale.\nXIX secolo.\nNel 1792 fu realizzato il foro boario, nei pressi della strada principale. Al ritorno del dominio pontificio tutti i territori furono restituiti. Il 16 luglio 1816 Papa Pio VII, ben consigliato da monsignor Giovanni Soglia Ceroni, giurista e docente alla Sapienza nato a Casola (1779-1856), emise un decreto col quale i confini del territorio casolano si estesero a spese di quello di Brisighella, riportando dopo diversi secoli il confine tra i comuni sul torrente Sintria. Per impulso del pontefice furono anche fondati due istituti, uno maschile e uno femminile, per l\u2019educazione dei fanciulli. Il primo fu affidato ai Francescani, il secondo alle suore Dorotee.\nInoltre le funzioni giurisdizionali del comune di Casola furono potenziate. Casola divenne sede di Governatorato (uno dei tre del Distretto di Imola) con Pretura, caserma dei Carabinieri e carceri mandamentali. La sua giurisdizione si estese su tre comuni della vallata del Santerno: Castel del Rio, Fontana e Tossignano.\nNel 1829 inizi\u00f2 la costruzione della nuova via di comunicazione con Fontanelice, la prima strada che dal territorio casolano pass\u00f2 nella valle del Santerno. Verso il 1830 Casola contava circa 1300 abitanti, dei quali circa la met\u00e0 abitanti in paese.\nNel 1855 Casola fu colpita dalla grave epidemia di colera che infest\u00f2 buona parte della penisola. Il morbo colp\u00ec 218 persone, causando la morte di 131 di essi, fra cui intere famiglie. Con l'unit\u00e0 d'Italia, Casola fu ridotta a semplice Comune e molte parrocchie ottenute nel 1816 furono restituite a Brisighella. \nNel 1871 Casola contava 4.182 abitanti, che divennero 4.525 dieci anni dopo.\nXX secolo.\nNel 1901 la popolazione del comune ammontava a 5.128 abitanti, di cui 975 residenti nel capoluogo e 4.153 nelle campagne. Nei dieci anni successivi si ebbe un leggero incremento fino a 5.271. Maggiore fu la crescita fra le due guerre, con 5.749 residenti nel 1921 e 5.831 nel 1931, di cui circa 1.300 nel capoluogo.\nAnche Casola sub\u00ec le violenze dei fascisti, che nel gennaio 1922 assassinarono, nella piazza che oggi porta il suo nome, il dirigente socialista Luigi Sasdelli.\nNel 1915 Casola diede i natali a Giuseppe Cenni (Medaglia d'oro al valor militare), asso e vera leggenda dell'aviazione.\nLa Seconda guerra mondiale si abbatt\u00e9 su Casola e la valle del Senio nell'ottobre 1944. Nella zona erano gi\u00e0 operanti le formazioni partigiane organizzate nella 36\u00aa Brigata Garibaldi \"Alessandro Bianconcini\". Casola divenne teatro di violenti e sanguinosi scontri tra gli Alleati, impegnati nello sfondamento della Linea Gotica, e l'esercito tedesco. L'abitato non fu risparmiato: il municipio e le scuole andarono totalmente distrutte; anche tutti i ponti pi\u00f9 importanti furono distrutti dai tedeschi in ritirata, e per mesi Casola rimase totalmente isolata. L'offensiva finale fu sferrata nell'aprile 1945. La valle del Senio fu liberata dal Gruppo di Combattimento \"Friuli\", inquadrato nel X Corpo d'Armata britannico. Per i sacrifici delle sue popolazioni e per la sua attivit\u00e0 nella lotta partigiana, Casola Valsenio fu insignita della Croce di Guerra al Valor Militare.\nNel dopoguerra inizi\u00f2 una faticosa opera di ricostruzione, segnata da profondi cambiamenti sociali ed economici resi pi\u00f9 drammatici dal fenomeno, comune a gran parte degli Appennini settentrionali, dello spopolamento delle aree rurali. Nel secondo dopoguerra i residenti si sono dimezzati, a causa dell'emigrazione dalle zone collinari, scendendo in vent'anni da 5.757 (1951) a 3.389 (1971). Negli anni 1970 e 1980 si sono gettate le basi per un nuovo sviluppo fondato sull'integrazione tra agricoltura specializzata e di qualit\u00e0, turismo e valorizzazione delle emergenze naturali e ambientali del territorio. \u00c8 stata realizzata una zona artigianale in localit\u00e0 Valsenio, a valle dell'abitato. Il decremento della popolazione \u00e8 rallentato ma non \u00e8 cessato del tutto, in quanto nel 1981 sono stati censiti 3.051 residenti, 2.930 nel 1991 e 2.842 nel 2001.\nIl giorno 25 febbraio 2015 - dopo giorni di piogge intense e incessanti - alle ore 8:00 del mattino met\u00e0 del campo da calcio, dove disputa le proprie partite la squadra locale, \u00e8 rovinosamente franata a valle. Per fortuna in quel momento non si stavano svolgendo n\u00e9 partite n\u00e9 allenamenti. L'accaduto ha destato enorme impressione in paese e in tutta la Regione.\nOnorificenze.\nIl comune di Casola Valsenio \u00e8 tra le citt\u00e0 decorate al valor militare per la guerra di liberazione, \u00e8 stato insignito della Croce di guerra al valor militare per i sacrifici delle sue popolazioni e per la sua attivit\u00e0 nella lotta partigiana durante la seconda guerra mondiale:\nCon questa motivazione e in esecuzione del decreto del Presidente della Repubblica, domenica 3 novembre 1985, nell\u2019ambito della Festa dell\u2019Unit\u00e0 Nazionale e della Giornata delle Forze Armate, in piazza del Popolo a Ravenna \u00e8 stata consegnata al Comune di Casola Valsenio la Croce al valore militare per il contributo dato alla lotta partigiana.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2013 la popolazione straniera residente era di 211 persone (7,9% della popolazione residente). Le nazionalit\u00e0 maggiormente rappresentate, in base alla loro percentuale sul totale della popolazione residente, erano:\nReligione.\nNel comune di Casola Valsenio sono presenti nove parrocchie facenti parte della diocesi di Imola: Casola Valsenio (principale), S. Apollinare in Castel Pagano, Baffadi, Budrio-Petroso, Prugno, Renzuno-Bianco, Rivacci\u00f2la, S. Ruffillo e Valsenio, fra i cui parroci si ricorda il priore don Lorenzo Costa, che fu anche scrittore, nonch\u00e9 confessore di Alfredo Oriani.\nIl santuario della Rivacciola \u00e8 uno dei principali luoghi di devozione mariana della valle del Senio. L'immagine, un bianchetto in terracotta, era collocata originariamente in una celletta presso il fiume. Dal 1748, secondo la tradizione, le grazie concesse dall'immagine divennero numerose. Sul luogo \u00e8 stato edificato il santuario. \u00c8 invocata per le guarigioni da infermit\u00e0. La sua ricorrenza cade la terza domenica di settembre.\nCultura.\nIstituzioni.\nLa biblioteca comunale, che ha un patrimonio di volumi, conserva due lasciti di personalit\u00e0 che hanno dato lustro a Casola Valsenio: il fondo \"Giuseppe Pittano\" (ovvero la biblioteca personale del grande studioso di linguistica) ed il fondo \"Augusto Rinaldi Ceroni\" (oltre 200 volumi di storia locale).\nInfrastrutture e trasporti.\nIl comune \u00e8 attraversato dalla Strada provinciale 306R \"Casolana Riolese\", principale via di comunicazione da una parte, verso la pianura (e la Via Emilia) e, dall'altra, verso la Toscana.\nCasola Valsenio non \u00e8 attraversata dalla linea ferroviaria. I trasporti su rotaia verso la Toscana viaggiano lungo la linea transappenninica Faentina.\nAmministrazione.\nUnioni di comuni.\nIl comune di Casola Valsenio ha fatto parte fino al 2009 della Comunit\u00e0 montana Appennino Faentino.\nDal 2009 al 2011 ha fatto parte dell'Unione dei comuni di Brisighella, Casola Valsenio e Riolo Terme e dal 1\u00ba gennaio 2012 \u00e8 parte dell'Unione della Romagna Faentina.\nSport.\nLa societ\u00e0 di calcio \u00abA.C. Casola Valsenio\u00bb ha disputato in passato campionati dilettantistici regionali. La sua attivit\u00e0 viene continuata oggi dall'Associazione Sportiva Dilettantistica Nuova Casola, che si occupa principalmente del settore giovanile."}
{"id": "32116", "revid": "919135", "url": "https://it.wikipedia.org/wiki?curid=32116", "title": "Polinomi ortogonali", "text": "In matematica, una famiglia di polinomi formula_1 per formula_2 dove per ogni formula_3 si ha un polinomio di grado formula_3, si dice una sequenza di polinomi ortogonali nell'intervallo formula_5 rispetto alla funzione peso formula_6 positiva nell'intervallo scelto se\nMentre i polinomi di una qualsiasi sequenza polinomiale possono essere considerati vettori di uno spazio vettoriale mutuamente linearmente indipendenti, i componenti di una sequenza di polinomi ortogonali si possono considerare vettori mutuamente ortogonali di uno spazio vettoriale con prodotto interno, quando si definisce questa funzione bilineare chiedendo che applicata a una qualsiasi coppia di polinomi formula_8 e formula_9 dia\nEsempi di successioni di polinomi ortogonali sono:\nUn'altra possibilit\u00e0 \u00e8 definire un prodotto interno:\ndove gli formula_29 sono numeri interi nell'intervallo formula_5. Con questa definizione, \nEsiste una classificazione dei polinomi ortogonali inventata dal matematico statunitense Richard Askey che utilizza le funzioni ipergeometriche.\nPolinomi ortonormali.\nIn linea con la definizione di base ortonormale, dei polinomi ortogonali si dicono ortonormali se soddisfano la relazione:\nper ogni formula_36."}
{"id": "32117", "revid": "3732", "url": "https://it.wikipedia.org/wiki?curid=32117", "title": "Castel Bolognese", "text": "Castel Bolognese (\"Cast\u00ebl Bulgn\u00e9s\" in romagnolo) \u00e8 un comune italiano di abitanti della provincia di Ravenna in Emilia-Romagna.\nGeografia fisica.\nCastel Bolognese si \u00e8 sviluppato lungo l'asse della Via Emilia, che lo collega a est con la citt\u00e0 di Faenza e ad ovest con la citt\u00e0 di Imola. Al margine nord-occidentale dell'abitato, si dipartono la statale Casolana-Riolese, che risalendo la valle del fiume Senio raggiunge Riolo Terme, Casola Valsenio, e Palazzuolo sul Senio, mentre la strada provinciale Lughese collega il comune con Lugo.\nStoria.\nCastel Bolognese rappresenta un tipico esempio di centro di fondazione medievale, eretto per consolidare il dominio di una citt\u00e0 su un territorio conteso con altre potenze dei dintorni. Nel XIII secolo Bologna era in forte espansione, sia verso Nord che verso Est. In Romagna i suoi interessi si scontrarono con quelli di Faenza e Forl\u00ec. Al confine tra i territori di Imola e di Faenza i bolognesi costruirono un appostamento militare a guardia del punto in cui la via Emilia attraversa il Senio. I faentini lo distrussero pi\u00f9 di una volta. Una svolta nello sviluppo degli eventi si ebbe quando papa Urbano VI (1378-1389) concesse a Bologna il vicariato sul territorio imolese; nel 1388 il Senato felsineo decise di realizzare un insediamento abitato circondato da mura. Castel Bolognese \u00e8 uno dei pochi paesi di tutta la regione di cui si conosce la data di nascita: l'atto notarile che ne sanc\u00ec la fondazione risale al 13 aprile 1389. Il nucleo originario del centro abitato fu costruito a poche centinaia di metri a monte della strada maestra. La struttura urbanistica iniziale di Castel Bolognese fu quella tipica dei centri di fondazione medioevale, con alcune strade parallele ed una trasversale di collegamento. I tre assi viari principali, perpendicolari alla via Emilia, erano le vie Bragaldi, Garavini e Morini. Sin dalle origini l'abitato si caratterizz\u00f2 per l\u2019ampio uso di portici, ad imitazione della citt\u00e0 madre. Nel 1393 fu costruita anche la prima chiesa, San Petronio. Ben presto le nuove case riempirono lo spazio tra la cinta muraria e la via Emilia. In quest'area sin dal 1396 fu attivo l'ospedale degli infermi, dedicato a S. Maria della Misericordia. Anche lungo la strada maestra furono costruite due file di portici di fronte alle nuove case. La porta verso Faenza era quella \"del Molino\"; verso Imola si apriva la Porta del Mercato.\nNel 1501 Cesare Borgia espugn\u00f2 Castel Bolognese e ne demol\u00ec la rocca e le mura. La signoria Borgia cadde nel 1503; pochi anni dopo il paese entr\u00f2 a far parte dello Stato Pontificio. La rocca fu restaurata ma perse ogni funzione difensiva. La famiglia pi\u00f9 in vista di questo periodo fu sicuramente quella dei Ginnasi. Il loro palazzo, che si affaccia tuttora sulla via Emilia, emerge per la sua imponenza. Enclave bolognese in territorio ravennate, gli abitanti di Castel Bolognese godevano di una condizione privilegiata in fatto di dazi. Nel corso del Cinquecento il paese divenne meta di trafficanti e contrabbandieri verso la Toscana, specialmente di sale e grano.\nIl terremoto del 4 aprile 1781, che fu avvertito da Imola a Cesena, caus\u00f2 danni a numerosi edifici. Alla fine del XVIII secolo (1794), papa Pio VI decise di stroncare il contrabbando. Castel Bolognese venne distaccato dalla Legazione di Bologna e fu annesso a quella di Ravenna. Il 15 agosto 1813 (durante il periodo napoleonico) fu inaugurato il nuovo ospedale cittadino, progettato da Giovanni Antonio Antolini, considerato all'epoca tra i pi\u00f9 moderni ed eleganti della Romagna.\nCon il plebiscito del 1860 entr\u00f2 a far parte del Regno di Sardegna, che l'anno dopo divenne Regno d'Italia. Nel 1861 fu aperta la prima tratta della linea ferroviaria Bologna-Ancona, con una fermata a Castel Bolognese. Il 23 agosto 1863 fu inaugurato il collegamento con Ravenna. Rimaneva da costruire una strada di collegamento tra il centro del paese e la stazione ferroviaria: nacque cos\u00ec viale Fratelli Cairoli. L'area di fronte alla stazione non fu inizialmente oggetto di espansione edilizia: l'unit\u00e0 d'Italia non ebbe come conseguenza l'espansione urbana al di fuori delle mura, come successe in altri centri vicini. Le prime scuole pubbliche del Regno furono costruite su progetto dell'architetto fontanese Giuseppe Mengoni. Nel 1876, per agevolare il traffico, furono demolite le due Porte sulla via Emilia e fu poi aperta una breccia detta \"Porta Nuova\" nella cinta in fondo a via Garavini (dove oggi la strada incrocia via Roma). Nel 1896 l'illuminazione elettrica sostitu\u00ec i lampioni a petrolio. Nel 1902 il cimitero fu collocato nella sede attuale, a ridosso della strada provinciale per Casola.\nAll'inizio del XX secolo si ebbe il primo consistente sviluppo urbano del paese al di fuori delle mura: nuove case furono costruite lungo viale Roma, viale Pascoli e viale Marconi. Nel 1928-29 venne realizzato il primo campo sportivo: fu il primo impianto sportivo permanente di Castel Bolognese. Nel 1935 furono edificate le scuole elementari \"Bassi\", seguite tre anni dopo dalla Scuola di avviamento professionale.\nDurante la seconda guerra mondiale il fronte si arrest\u00f2 per quattro mesi (inverno 1944-45) lungo il fiume Senio, che scorre a pochi km dal centro abitato. Emblematico della sofferenza patita dagli abitanti fu l'eccidio di Villa Rossi. Dopo che gli Alleati si attestarono lungo il fiume, i tedeschi rinforzarono le loro linee difensive. Decisero che la zona tra la frazione Biancanigo e il Senio dovesse essere spianata per avere migliori possibilit\u00e0 di tiro. All'alba del 17 dicembre Villa Rossi e le case coloniche adiacenti furono fatte saltare in aria con l'esplosivo. Morirono ventuno persone, dai 2 agli 84 anni.\nIl 4 febbraio 1945 i nazisti fecero saltare la torre civica (monumento simbolo del paese) costruita dai bolognesi nel 1395. Successivamente furono distrutte anche la settecentesca chiesa del Suffragio, il palazzo comunale, palazzo Mengoni, e le chiese di San Francesco, San Petronio e San Sebastiano, oltre a molte case private. In aprile gli Alleati sfondarono il fronte sul Senio. I combattimenti con i tedeschi furono asperrimi, provocando 248 vittime tra la popolazione. Castel Bolognese venne liberato il 12 aprile 1945 dalla 3\u00aa Divisione del II Corpo d'armata polacco comandato dal generale W\u0142adys\u0142aw Anders.\nI lavori di ricostruzione cominciarono subito dopo la Liberazione. Venne deciso di radere al suolo il vecchio palazzo Comunale e la ormai distrutta chiesa del Suffragio per avere una piazza pi\u00f9 grande. Il comune trov\u00f2 sede presso palazzo Mengoni; la torre civica non fu pi\u00f9 ricostruita. Nel 1947 fu riattivata la tratta ferroviaria Castelbolognese-Ravenna, la prima linea locale riattivata in tutta la provincia. Negli anni Cinquanta l'espansione residenziale avvenne ad ovest del centro storico; cominciarono ad essere urbanizzata anche l'area lungo viale Cairoli. Nel 1953 fu istituita la prima scuola Media del paese (trover\u00e0 la sede attuale entro il 1975).\nL'8 marzo 1962, verso alle 2 antimeridiane, la stazione ferroviaria fu teatro di uno spaventoso incidente: il treno diretto Lecce-Milano deragli\u00f2 dai binari pochi metri prima della stazione, provocando la morte di tredici persone e il ferimento di altri 186, molti dei quali riportarono menomazioni permanenti. La causa, venne poi accertato, fu l'elevata velocit\u00e0 sullo scambio d'ingresso. L'evento \u00e8 stato ricordato nel 2012, in occasione del cinquantesimo anniversario.\nNel 1963 fu approvato il primo Piano di fabbricazione del dopoguerra: prevedeva la realizzazione di una circonvallazione per convogliare il traffico extra-urbano fuori dal centro storico. Il nuovo tracciato avrebbe potuto tenere lontano dal centro i mezzi pesanti. Ma il progetto non \u00e8 mai passato alla fase attuativa.\nIl 4 novembre 1966 il Senio ruppe gli argini inondando i campi; le acque raggiunsero anche il paese, giungendo fino a viale F.lli Cairoli (la strada della stazione). I danni furono notevoli: si allagarono la chiesa di San Petronio, il Municipio, il monastero delle domenicane, l'ospedale e le scuole elementari. Segno tuttora visibile dell'alluvione \u00e8 il grande argine realizzato nel punto in cui il fiume esond\u00f2, in via Boccaccio.\nIn materia di urbanistica, l'attuale espansione edilizia si deve ai piani regolatori degli anni sessanta-settanta (sindaco Nicodemo Montanari). Negli anni 1970 sono sorte le prime zone artigianali, inizialmente con alcuni capannoni industriali lungo la via Emilia, nei pressi del rio Fantino; successivamente la zona produttiva si \u00e8 molto estesa a valle della via Emilia. Dal punto di vista demografico, Castel Bolognese ebbe un costante aumento di popolazione dal 1951 al 1979, passando da 5.913 abitanti a 7.561. Al censimento del 2001 gli abitanti hanno superato le ottomila unit\u00e0 (8.212), per raggiungere quota novemila gi\u00e0 nel 2006.\nIl 21 maggio 1999 sono stati inaugurati la nuova sede della Biblioteca Comunale (nei locali dell'ex mercato coperto), ed il Museo civico in viale Umberto I. Il 28 marzo 2009 \u00e8 stato inaugurato il nuovo campo da calcio, in via F.lli inserito nel polo sportivo che comprende il palazzetto dello sport, l\u2019area polivalente del tennis, la piscina comunale, il campo di calcio amatoriale e la sede delle societ\u00e0 sportive.\nOnorificenze.\nIl 24 ottobre 2006, a sessant'anni dagli avvenimenti bellici che distrussero e provocarono non poche vittime a Castel Bolognese, il Presidente della Repubblica Italiana, Giorgio Napolitano ha conferito la Medaglia d'Argento al Merito Civile alla cittadina romagnola.\nMonumenti e luoghi d'interesse.\nArchitetture religiose.\nChiese esistenti.\nChiesa di San Petronio: fu la prima chiesa eretta a Castel Bolognese, costruita direttamente dai bolognesi sul finire del XIV secolo. La chiesa fu rifatta completamente nel 1427 su progetto di mastro Giovanni del fu Guglielmo. Il 4 aprile 1781 rimase lesionata da un terremoto. La comunit\u00e0 decise di ricostruirla; sentito il parere del vescovo, l'edificio fu abbattuto. La nuova chiesa, in stile neoclassico, fu costruita su progetto dell'architetto imolese Cosimo Morelli. Terminato nel 1787, l'edificio sacro fu consacrato l'anno seguente. Le opere d'arte pi\u00f9 significative conservate al suo interno sono il \"San Petronio\", olio su tela di Felice Giani, le sculture cinquecentesche e la pala d'altare di Alfonso Lombardi, un affresco di Giovanni da Riolo ed infine un dipinto della scuola di Innocenzo da Imola.\nNello stesso edificio della chiesa \u00e8 allestito il Museo Parrocchiale: dal 1999 vi si custodiscono: l'Archivio parrocchiale, la raccolta libraria appartenuta all'arciprete Tommaso Gamberini e un buon numero di apparati liturgici e opere d'arte provenienti dalle chiese del territorio.\nChiesa di San Francesco: edificata a partire dal 1703 su progetto dell'architetto romano Francesco Fontana, fu la chiesa dei Frati minori conventuali fino all'occupazione napoleonica. La settecentesca chiesa, situata in Piazza Bernardi, conserva al suo interno un prezioso reliquiario risalente al 1717. \u00c8 custodito in un'ampia cappella laterale posta sulla navata di sinistra. Conserva 575 reliquie, raccolte e donate alla chiesa dei frati minori da padre Giovanni Damasceno Bragaldi (prelato della Curia romana durante il pontificato di Clemente XI). Altre pregevoli opere d'arte sono: la statua della Madonna della Concezione, attribuita alla scuola di Jacopo della Quercia; un crocifisso ligneo del XV secolo e i dipinti di G. B. Bertucci e Ferra\u00f9 Fenzoni (detto \"il Faenzone\").\nChiesa di San Sebastiano: la chiesa di San Sebastiano \u00e8 situata a circa 1\u00a0km ad ovest dal centro del Paese, all'incrocio tra la via Emilia con la strada statale Casolana. Opera del castellano Lamberto Galvani, fu costruita nel 1506 e consacrata il 18 maggio 1508. La chiesa sub\u00ec gravi danni durante la seconda guerra mondiale. Fu restaurata e oggi \u00e8 dedicata ai caduti di tutte le guerre; \u00e8 aperta la prima domenica di ogni mese.\nChiese scomparse.\nSono molte le chiese non pi\u00f9 esistenti nella citt\u00e0 di Castel Bolognese. L'elenco comprende:\nArchitetture militari.\nIl Castello: Costruito a partire dal 1389, il Castello fu dotato di una rocca (progettata dall'architetto Antonio di Vincenzo) e di una torre con ponte levatoio (disegnata da Giovanni da Siena). Nel 1501 Cesare Borgia distrusse completamente la rocca e la cinta muraria: quest'ultima fu ricostruita dalla Santa Sede nel 1504. Attualmente rimangono ampi tratti delle mura ed una torre, frutto di un ampliamento avvenuto nel 1425.\nNell'estate 2016, durante lavori di rifacimento di piazza Bernardi, sono stati rinvenuti i resti del ponte di accesso al castello (in muratura e a doppio arco) e le fondamenta della torre civica.\nArchitetture civili.\nPalazzo Comunale: Il Palazzo Comunale (situato in Piazza Bernardi) fu costruito nell'Ottocento su progetto di Giuseppe Mengoni, ristrutturando un antico convento dei Cappuccini. Il cortile interno \u00e8 abbellito da una fontana, opera di Angelo Biancini, dedicata ai bambini morti durante la seconda guerra mondiale. Inoltre, varie opere di Biancini (in tutto una ventina tra sculture e pannelli in bronzo, cemento e ceramica) sono collocate in vari punti del centro storico cittadino. La piazza antistante il palazzo, piazza Bernardi, \u00e8 stata riqualificata nel corso del 2017.\nVilla Gottarelli: Situata nei pressi della stazione ferroviaria, Villa Gottarelli \u00e8 una residenza patrizia immersa in un grande parco in cui sono state messe a dimora piante esotiche e rare. Nell'area \u00e8 compreso un oratorio in stile neoclassico, edificato nel 1821 su progetto dell'architetto Filippo Antolini.\nMulino di Scodellino:\nAntico mulino sito lungo il Canale dei molini di Castel Bolognese e Lugo. \u00c8 ritenuto uno dei pi\u00f9 antichi della Romagna; \u00e8 certamente l'ultimo esistente in regione. \u00c8 stato restaurato negli anni 1975-76. Il Canale dei molini, coevo alla fondazione del \"Castrum Bononiense\", fu realizzato tra il 1393 e il 1396 sia per rifornire di acqua il fossato della cinta muraria sia per l'alimentazione dei mulini. Nasce dal fiume Senio presso la frazione Tebano, e giunge a Castel Bolognese passando per Biancanigo. Prosegue verso nord fino a confluire nel Canal Vela (tributario del fiume Reno), per una lunghezza totale di 38\u00a0km. Lungo il tratto castellano furono costruiti tre mulini: il Mulino della Porta, il Mulino di Mezzo e il Mulino Scodellino.\nVicino al punto in cui nasce il canale si trova la Diga steccaia di Astorre Manfredi, che innalza di qualche metro il livello del fiume, per riempire il bacino che alimenta il canale artificiale. La diga \u00e8 l'ultima del suo genere presente nella Romagna occidentale. Nel 2018 il mulino \u00e8 stato dotato di una turbina elettrica da 20 chilowatt ed ha ottenuto la certificazione sanitaria, quindi \u00e8 tornato a produrre farina ad uso alimentare.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2009 la popolazione straniera residente era di persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nNel 2012 gli stranieri presenti erano 1.150 (568 uomini e 582 donne), pari all'11,91% sul totale dei residenti.\nReligione.\nNel comune di Castel Bolognese sono presenti cinque parrocchie facenti parte della diocesi di Imola: San Petronio (principale), San Cristoforo in Borello, San Pietro Apostolo in Casalecchio, Pieve di Sant'Angelo in Campiano e Serra.\nVi sono inoltre tre parrocchie facenti parte della diocesi di Faenza-Modigliana: Biancanigo, Tebano e Santa Maria della Pace (comunemente chiamata \"Pace\").\nLa pieve di Campiano \u00e8 la pi\u00f9 antica chiesa cristiana del territorio di Castel Bolognese. La comunit\u00e0 cristiana locale si riuniva in tale chiesa, situata 3\u00a0km a sud della via Emilia su un promontorio, cinque secoli prima della fondazione del centro abitato: la pieve \u00e8 ricordata in un documento dell'854. Fino ai primi secoli dopo il Mille ebbe un territorio vastissimo; poi con la fondazione di Castel Bolognese e di Riolo Terme la sua importanza si ridusse. La chiesa, inizialmente in stile romanico, fu restaurata nella seconda met\u00e0 del XVI secolo. Distrutta durante la seconda guerra mondiale, \u00e8 stata ricostruita in altra posizione negli anni cinquanta.\nA Castel Bolognese ha sede un convento di monache domenicane: il Monastero della SS. Trinit\u00e0. Fu fondato il 26 ottobre 1613 dagli abitanti, con il sostegno del cardinale Domenico Ginnasi (1550-1639), nativo di Castel Bolognese. Durante i primi tre secoli della sua storia, le monache gestirono anche un educandato per le giovani del paese. L'invasione napoleonica sconvolse la vita del convento, che nel 1808 fu chiuso d'autorit\u00e0. Messo all'asta, fu acquistato dalla famiglia Liverani, che con la Restaurazione lo don\u00f2 alle monache. Il convento riapr\u00ec il 24 settembre 1821, dopo tredici anni. Durante la seconda guerra mondiale pi\u00f9 di cento persone furono ospitate nelle cantine per sottrarle alla vendetta nazista. La priora \u00e8, dal novembre 2013, suor Maria Assunta Ciuffoli.\nNella Chiesa di San Petronio \u00e8 venerata l'immagine della Beata Vergine della Concezione. La pi\u00f9 antica attestazione del suo culto risale al 1509. \u00c8 invocata per protezione da eventi bellici, guarigioni da infermit\u00e0 e pestilenze. La sua ricorrenza cade nel mese di maggio. Nel 1630, anno della Peste manzoniana, Castel Bolognese fu risparmiata dall'epidemia. Come ringraziamento alla Beata Vergine della Concezione per aver allontanato il flagello della peste, l'anno seguente il popolo castellano istitu\u00ec una festa da celebrarsi nel tempo di Pentecoste. La ricorrenza \u00e8 viva ancora oggi ed \u00e8 affiancata da una Sagra (\"Sagra di Pentecoste\") che richiama molti visitatori.\nNel 1893, il 22 maggio, la testa della statua della Madonna fu ritrovata mozzata. Il fatto gener\u00f2 enorme impressione nel paese. Pochi mesi dopo la testa fu ritrovata. In settembre, al termine del restauro della sacra immagine, si svolsero solenni feste riparatrici dell'oltraggio e l'Immacolata Concezione fu proclamata patrona principale del territorio castellano. Sulla mano destra della statua, che in precedenza reggeva dei fiori, fu posto un simulacro d'oro di Castel Bolognese. Dal 1893, ogni dieci anni si ripetono solenni festeggiamenti in onore della Beata Vergine.\nAltro luogo di devozione mariana \u00e8 il Santuario della Beata Vergine della Fognana, situato nella frazione Tebano (Diocesi di Faenza). Le prime notizie sul culto di quest'immagine risalgono al 1664. Originariamente l'immaginetta era appesa a un albero di rovere che vegetava vicino a una sorgente. Nel 1987 l'immagine \u00e8 stata trasportata nella chiesa di Tebano e collocata in una cappella, dove si trova ancora oggi. La sua Festa si celebra il 9 settembre.\nCultura.\nMusei.\nMuseo Civico: istituito nel 1999, il Museo Civico \u00e8 articolato in tre sezioni:\nCinema.\nIl cinema \u00abModerno\u00bb \u00e8 in esercizio dal 1937. \u00c8 uno dei cinque cinema parrocchiali in attivit\u00e0 pi\u00f9 longevi. Castel Bolognese ha avuto anche un teatro. L'edificio, che si trovava nel retro del palazzo comunale, fu distrutto durante la Seconda guerra mondiale e mai pi\u00f9 ricostruito.\nMezzi d'informazione.\nA Castel Bolognese ha avuto sede \u00abRadio RCB\u00bb, ora domiciliata ed operante a Faenza. Nata come radio amatoriale, ha attraversato la stagione pionieristica degli anni settanta-ottanta mantenendo un fedele bacino di ascoltatori. Oggi \u00e8 la radio principale della zona tra Imola e Faenza.\nGastronomia.\nUna specialit\u00e0 peculiare \u00e8 il \u00abciambello\u00bb, patrimonio della panificazione castellana. Viene celebrato nella \u00abFesta d'e' \"brazad\u00e8l d'la Cros\" e del vino novello\u00bb, che si tiene in novembre.\nEconomia.\nCastel Bolognese \u00e8 un importante centro industriale e agricolo. Alla base del suo sviluppo sono: il territorio tipicamente pianeggiante, con una leggera zona collinare e la posizione strategica, all'incrocio tra la via Emilia ed il Senio, nel punto in cui sbocca in pianura. Le principali coltivazioni agricole sono i kiwi, le pesche e la vite, dalla quale si ricavano vini pregiati come l'Albana di Romagna e il Sangiovese di Romagna.\nNel settore bancario, Castel Bolognese \u00e8 stato protagonista fin dall'inizio del XX secolo dello sviluppo delle casse rurali del territorio ravennate. Nel 1905 apr\u00ec la sede castellana del Piccolo Credito Romagnolo, istituto bancario cattolico fondato a Bologna nel 1896. L'anno precedente, il 29 gennaio 1904 sette sacerdoti e quindici laici castellani fondarono la \u00abCassa Rurale dei Depositi e Prestiti \"San Petronio\"\u00bb, una delle prime realt\u00e0 della Provincia. L'istituto conflu\u00ec poi in quella che oggi \u00e8 chiamata \u00abB.C.C. Romagna Occidentale\u00bb. Ancora oggi Castel Bolognese primeggia come centro abitato dove risiede il maggior numero di soci dell'istituto di credito (591 su 1908 complessivi).\nPer quanto riguarda l'artigianato, Castel Bolognese \u00e8 rinomato soprattutto per la produzione di ceramiche.\nInfrastrutture e trasporti.\nStrade.\nIl paese \u00e8 attraversato interamente dalla strada statale n. 9 Via Emilia; inoltre \u00e8 raggiungibile tramite l'autostrada A14 uscendo ai caselli di Faenza o Imola.\nFerrovie.\nDal 1\u00ba settembre 1861 la stazione ferroviaria di \"Castelbolognese-Riolo Terme\" \u00e8 attiva sulla linea Bologna\u2013Ancona. \u00c8 anche capolinea della linea Castelbolognese\u2013Ravenna, aperta il 23 agosto 1863.\nDal 1914 al 1933 fu in funzione una linea per Riolo Bagni, con capolinea in una stazione indipendente da quella FS, denominata stazione di Castel Bolognese.\nAmministrazione.\nIl comune di Castel Bolognese dal 1\u00ba gennaio 2012 fa parte dell'Unione dei comuni della Romagna Faentina.\nGemellaggi.\nCastel Bolognese \u00e8 gemellata con:\nSport.\nAssociazioni sportive.\nIl F.C. Sparta Castelbolognese partecipa al campionato di Promozione di Calcio dell'Emilia-Romagna.\nIl Basket Castel Bolognese partecipa attualmente al campionato di Prima Divisione dell'Emilia-Romagna.\nPer quanto riguarda la Pallavolo, la formazione maschile partecipa al Campionato di Serie C; quella femminile a quello di Serie D regionale."}
{"id": "32118", "revid": "1543377", "url": "https://it.wikipedia.org/wiki?curid=32118", "title": "Cervia", "text": "Cervia (\"Z\u00edria\" o \"Z\u00edrvia\" in romagnolo) \u00e8 un comune italiano di abitanti della provincia di Ravenna in Emilia-Romagna.\nLocalit\u00e0 balneare e termale della Riviera romagnola con vocazione tradizionale alla marineria e alla pesca, la sua storia \u00e8 molto legata alla produzione del sale.\nGeografia fisica.\nTerritorio.\nLa citt\u00e0 si trova sulla costa del mar Adriatico, a sud di Ravenna, ad un'altitudine di Tra Milano Marittima, Cervia, Pinarella e Tagliata si trova una pineta di circa 260 ettari, di cui 27 facenti parte del parco naturale. Insieme alla riserva naturale delle saline, che occupa una superficie di 827 ettari, in cui nidificano avocette, cavalieri d'Italia, garzette e germani e transitano i fenicotteri rosa, va a costituire la stazione sud del Parco regionale del delta del Po. La parte nord del territorio comunale \u00e8 bagnata dal fiume Savio che segna il confine con il comune di Ravenna.\nCervia dispone di pi\u00f9 di di spiagge. I controlli periodici sulla purezza dell'acqua, effettuati periodicamente da ARPA, hanno garantito alla citt\u00e0 la Bandiera Blu della Foundation for Environmental Education, per la ventunesima volta nel 2016.\nI livelli di queste acque reflue sono stati sempre ottimali negli ultimi anni, tranne qualche piccolo rilevamento del 2002 e 2004 che ha fatto scattare gli allarmi; alle verifiche successive la qualit\u00e0 delle acque era tornata subito entro la norma.\nUltimamente, in estate si \u00e8 talvolta presentato il fenomeno dell'eutrofizzazione, con conseguente venuta a riva della mucillagine, che dal 1729 (prima documentazione storica) ha colpito le acque del Mar Adriatico 26 volte.\nClima.\nIn base alla media trentennale di riferimento (1982-2012) la temperatura media del mese pi\u00f9 freddo, gennaio, risulta ; quella del mese pi\u00f9 caldo, .\nLe precipitazioni medie annue, inferiori ai e distribuite mediamente in 78 giorni, presentano un minimo relativo in inverno e in tarda primavera e un picco moderato tra l'estate e l'autunno, in un contesto di una distribuzione quantitativa annuale piuttosto regolare.\nLa temperatura media dell'acqua marina nella stagione estiva risulta cos\u00ec distribuita:\nOrigini del nome.\nI nomi Ficocle o Ficode sembrano ignoti alla maggior parte degli scrittori antichi, o, se per caso sono menzionati da qualche parte, si pensa siano da riferire ad altre citt\u00e0 e non all'antica Cervia. Sul toponimo l'abate gesuita Pietro Antonio Zanoni che, nel suo \"De Salinis Cerviensibus\", scrive:\nQuindi Phicocle deriverebbe dal greco , \"alga\", e da , \"fama\"; come a dire luogo celebre per l'alga marina. Essa nasce spontaneamente ed in abbondanza lungo tutti i canali, soprattutto in quelli dello stabilimento salifero, nel cui mezzo giaceva Ficocle. I cervesi chiamano quest'erba popolarmente \"biso\", un'erba sottile, simile al fieno; una volta all'anno viene estirpata dai canali delle saline perch\u00e9 sia libero il corso delle acque.\nStoria.\nOrigini.\nIl pi\u00f9 antico ritrovamento umano nella zona \u00e8 avvenuto nella frazione Montaletto: molto probabilmente si tratta di un accampamento di pastori dell'Et\u00e0 del bronzo risalente a circa - anni prima di Cristo.\nLe saline erano probabilmente gi\u00e0 attive in et\u00e0 etrusca, come indicherebbero ritrovamenti in occasione di lavori urbanistici effettuati negli ultimi anni. \u00c8 possibile che esistessero degli alloggi, o forse degli insediamenti, per gli addetti alle saline, anche stagionali; i ritrovamenti indicano una certa densit\u00e0 abitativa gi\u00e0 nel I secolo a.C.\nFino a tutta l'et\u00e0 romana la citt\u00e0 mantenne il nome di Ficocle. Fu distrutta dall'esarca Teodoro nel 709 e in seguito edificata come citt\u00e0 fortificata, esattamente al centro delle saline. I due toponimi Ficocle e Cervia, che inizialmente indicavano, secondo l'ipotesi pi\u00f9 accreditata dello storico Guido Achille, la citt\u00e0 ed il suo porto, dopo la riedificazione confluirono nel secondo.\nDagli albori del cristianesimo all'VIII secolo.\nIl cristianesimo si diffuse a Cervia provenendo dalla vicina Ravenna. A partire dal V secolo alcuni atti scritti fanno riferimento alla citt\u00e0 di Ficocle, pur senza fornire descrizioni. Gli atti del sinodo indetto a Roma nel 499 da Papa Simmaco registrano fra i partecipanti Geronzio, vescovo di Ficocle. \u00c8 il primo vescovo della citt\u00e0 citato in un documento storico. Geronzio, mentre faceva ritorno alla propria diocesi fu ucciso presso Cagli, e successivamente dichiarato santo; di tale morte si ha menzione nel martirologio. I Bollandisti riportano la vita di San Geronzio, seppure con esclusivo riferimento a Cagli.\nDocumenti riportano poi che l'11 gennaio 595, morto l'Arcivescovo di Ravenna, il suo successore si fregiava anche del titolo di Vescovo di Ficocle. Nello stesso anno, il \"chartularius\" Maurizio, appoggiando una rivolta de soldati a Roma, entr\u00f2 il conflitto con l'Esarca di Ravenna Isacio, fu sconfitto, catturato, portato in Romagna e decapitato \"in loco cui Ficundae nomen est\" (Ficocle), a dodici miglia da Ravenna.\nDa quell'epoca fino al 649 non si ha altra notizia se non che Mauro, Arcivescovo di Ravenna, non potendo intervenire al Concilio di Roma, convocato dal Papa Martino, mand\u00f2 in sua vece Mauro, Vescovo di Cesena, e Diodato, sacerdote Ravennate; ed al medesimo concilio intervennero molti vescovi soggetti a Ravenna, tra i quali \u00e8 menzionato Bono Vescovo di Ficocle.\nNel 709 Ficocle sub\u00ec la sorte solitamente destinata ai vinti. Infatti narrano gli storici che l'imperatore bizantino Giustiniano II comand\u00f2 stratego di Sicilia Teodoro di portarsi immediatamente a Ravenna per sottomettere alla Chiesa di Roma l'arcivescovo Felice, reo di essersi ribellato. L'arcivescovo e il suo seguito, venuti a sapere della cosa, chiesero soccorso a tutte le citt\u00e0 della Flaminia, e a tutto l'Esarcato, e alle chiese suffraganee, tra le quali sono nominate: quella Ficoclese, quella Comacchiese, quella di Forlimpopoli e quelle di Cesena, d'Imola e di Faenza. Nel 755 Pipino diede in dominio perpetuo a papa Zaccaria la Pentapoli, che comprendeva Ravenna, Cesena, Classe, Forl\u00ec e Forlimpopoli.\nTomaso Tomai, storico di Ravenna, narrando di questo avvenimento scrisse:\nFu in questa circostanza che Altobello Laschi, valoroso cittadino di Ficocle, and\u00f2 con una milizia in soccorso di Ravenna e combatt\u00e9 l'esercito di Teodoro facendogli perdere molti uomini, ma questo sforzo fu di poco aiuto contro il numero dei soldati imperiali, di molto superiore alle sue poche forze. Il risultato che ne segu\u00ec fu il saccheggio della citt\u00e0 di Ravenna.\nTeodoro, a questo punto, si rivolse contro la cittadina romagnola e, poich\u00e9 gli abitanti erano venuti a sapere dell'imminente sterminio ed erano fuggiti dalla citt\u00e0, trovandola vuota, si accan\u00ec contro le mura e la distrusse sin dalle fondazioni.\nQuesta distruzione non sanc\u00ec la fine della piccola citt\u00e0 di Ficocle, la quale risorse a poco a poco grazie ai cittadini superstiti, rifugiati al centro delle saline: il nuovo abitato venne con il tempo individuato con il nome di Cervia.\nDal cambio di nome al XV secolo.\nI primi documenti su Cervia risalgono all'Alto medioevo, verso il X secolo e riguardano soprattutto le sue saline, \u00e8 infatti in questo periodo che probabilmente termina la trasformazione della palude in un bacino salifero e la produzione salifera va a regime. La dipendenza della sede vescovile di Cervia \u00e8 nei confronti di quella di Ravenna \u00e8 sia patrimoniale che ecclesiastica fino almeno a tutto il XI secolo.\nAgli inizi del XIII secolo Cervia pass\u00f2 diverse volte di mano tra Ravenna, Forl\u00ec e Bologna. Nel 1233 la potente famiglia Orsarola, attraverso il Vescovo Giovanni Orsarolo, tent\u00f2 di assumere la signoria su Cervia sottraendo i cerviensi dall'obbligo del tributo all'Arcivescovo di Ravenna ma i ravennati invasero Cervia, occuparono il palazzo vescovile e sottrassero l'archivio riportando Cervia sotto al controllo di Ravenna.\nNel 1241 essendo sotto al dominio di Forl\u00ec Cervia chiam\u00f2 i Veneziani a liberarla e rimase sotto al loro dominio fino al 1253 quando fu occupata dai Bolognesi e poco dopo ripresa ancora dai forlivesi. Nel 1274 i cerviensi, stanchi di queste beghe tra comuni vicini, offrirono dedizione alla vicina Repubblica Veneta, rappresentata dal Doge Lorenzo Tiepolo e quindi fu retta da un pretore-capitano fino 1316.\nIl XIV sec. \u00e8 un periodo travagliato in cui si assiste al passaggio dei Comuni italiani alle Signorie. A Cervia \u00e8 la locale famiglia Leoni che cede il controllo della citt\u00e0 ai signori di Ravenna Da Polenta. Nel 1383 Cervia viene presa dai Malatesta, signori di Rimini e di parte della Romagna.\nDal 1441 con la deposizione di Ostasio III da Polenta, Cervia come Ravenna, entrano nei domini Veneziani anche se per qualche anno rimane a reggerla un Podest\u00e0 locale, nel 1462 \u00e8 un Domenico Malatesta. Solo dal 1463 incomincia la presenza di nobili veneti con la carica di Podest\u00e0, Visdomino o Provveditore.\nNel 1509, travolta dalla Guerra contro la Lega di Cambrai, la Repubblica di Venezia \u00e8 costretta a rendere la Romagna al Papa nel tentativo di rompere il potente schieramento avversario e cambiare l'assetto delle alleanze. Cos\u00ec nel maggio 1509 Cervia passa sotto allo Stato della Chiesa.\nLe prime immagini di Cervia sono di alcune mappe del XV secolo in cui appare come una citt\u00e0 fortificata e circondata dalle saline. Ha tre ingressi collegati alla terraferma da ponti levatoi, un Palazzo Priorale, ben sette chiese e una rocca difensiva voluta, secondo la leggenda, da Barbarossa.\nCervia compare nella \"Divina Commedia\". Nell'ottava bolgia dell'ottavo cerchio, Guido da Montefeltro (\u2020 1298) chiede a Dante come stanno le citt\u00e0 di Romagna. Il poeta gli risponde:\nDal XVI secolo al 1697.\nA partire dal XVI secolo le coste cervesi furono minacciate dalle incursioni dei pirati di stanza nei porti del Nordafrica (i \u00abcorsari\u00bb), all'epoca territorio dell'Impero ottomano. Le incursioni avevano come scopo la razzia sia di beni materiali che di esseri umani. Le persone fatte prigioniere venivano vendute come schiave nel porto di Algeri. Cervia fu attaccata perch\u00e9 famosa soprattutto per le sue saline. La citt\u00e0 risent\u00ec notevoli danni. Il primo avvistamento di una nave piratesca affacciata sul porto di Cervia risale al marzo 1573. Nel 1581 si ebbe il primo rapimento di uomini, nell'attacco a un naviglio che tornava da Venezia. L'equipaggio, dopo la cattura, fu portato a Valona (in territorio ottomano), poi condotto ad Algeri. Anche durante il XVII secolo la minaccia corsara incombette su Cervia.\nIn quel periodo la vita dei cervesi peggior\u00f2 anche a causa delle funeste condizioni ambientali. I canali che attraversavano la citt\u00e0 e alimentavano le saline erano salmastri ed era scarsa l'acqua potabile. L'area che circondava le saline era dominata da acquitrini, detti \"valli\", ed era diffusa la zanzara portatrice della malaria. \nLa crisi del XVII secolo colp\u00ec pesantemente Cervia, riducendone gli abitanti a poche centinaia. Si cominci\u00f2 a pensare al trasferimento dell'abitato vicino alla costa, in una posizione geografica pi\u00f9 salutare. Finalmente, nel 1689 il potere politico prese una prima decisione. Il Tesoriere della Legazione di Romagna, Michelangelo Maffei, fece costruire sull'argine del corso d'acqua che oggi costituisce il porto canale una torre per difendere il porto dagli attacchi dei corsari. Egli stesso la fece intitolare a San Michele. Sulla sommit\u00e0 furono posti due cannoni e una campana da suonare in caso di avvistamento di navi corsare. Per assicurare lo stivaggio del sale prodotto nelle saline, nel 1691 fu costruito, adiacente alla Torre San Michele, un magazzino del sale (\"Magazzino Torre\"). Era un edificio massiccio, in mattone, con pochi ingressi e particolarmente ampio internamente, in modo da potere contenere enormi quantitativi di sale, fino a tonnellate.\nSuccessivamente, il 9 novembre 1697, Papa Innocenzo XII firm\u00f2 il decreto di costruzione della citt\u00e0 nuova, posta ad oriente in direzione della linea di costa, in un luogo pi\u00f9 salubre, lontano dalle saline ma col vantaggio di trovarsi adiacente al porto. Il documento indicava esattamente il numero delle case da costruire, la posizione della Cattedrale, del Palazzo Vescovile e delle carceri per una spesa complessiva di 35- scudi. La citt\u00e0 fu costruita come una fortezza: era interamente circondata da mura difensive. Le porte di accesso erano solamente due, e venivano chiuse tutte le sere. All'interno, ampio spazio fu lasciato per il Magazzino del Sale e la difensiva Torre San Michele.\nDa \u00abCervia nuova\u00bb all'unificazione d'Italia.\nIl 24 gennaio 1698 la posa della prima pietra di Cervia Nuova fu benedetta dal vescovo Giovanni Francesco Riccamonti.\nNel 1712 fu costruito un secondo magazzino del sale (\"Magazzino Darsena\"), nel Piazzale dei Salinari.\nDall'unit\u00e0 d'Italia ad oggi.\nNel 1884 la citt\u00e0 fu raggiunta dalla ferrovia da Ravenna, facente parte della linea Ferrara-Rimini, completata 5 anni pi\u00f9 tardi. Questo, sommato al miglioramento delle condizioni igienico sanitarie del territorio, favor\u00ec un primo sviluppo del settore turistico.\nNel 1907 fu sottoscritta una convenzione tra l'amministrazione cervese e la famiglia Maffei con la quale il comune cedeva alla famiglia una vasta zona sulla quale si sarebbero edificati villini, parchi, giardini funzionali ad una nuova zona balneare, che prese il nome di Milano Marittima. Nel giugno 1911 fu poi costituita la \"Societ\u00e0 Milano Marittima per lo sviluppo della spiaggia di Cervia\", e negli anni che seguirono si ebbe un grande sviluppo urbanistico.\nNel 1927 un decreto ministeriale riconosceva Cervia come \"Stazione di cura, soggiorno e turismo\", in larga parte grazie a Milano Marittima; le costruzioni nella pineta proseguirono ulteriormente con l'edificazione dei primi alberghi, delle colonie e degli esercizi di ristorazione.\nNel dopoguerra Cervia diventava citt\u00e0 termale nonch\u00e9 una delle mete del turismo di massa. La citt\u00e0 risponde a due tipologie diverse di turismo: quello per le famiglie a Cervia (la classica villeggiatura), quello improntato al divertimento a Milano Marittima.Dal 1961 le Terme, sorte negli anni cinquanta nell'area delle saline, hanno sede a Milano Marittima. Nel giugno 1966 a Cervia Ornella Gambi fu la prima donna d'Italia ad indossare la divisa di vigile urbano. Negli anni sessanta la citt\u00e0 fu anche la prima della Riviera romagnola a dotarsi di un depuratore.\nNel 1997 la citt\u00e0 si \u00e8 dotata di una struttura di contenimento delle mareggiate. Costituita da pi\u00f9 componenti, come opere idrauliche, elettriche e meccaniche, \u00e8 comunemente chiamata \"porte vinciane\". L'opera \u00e8 in esercizio dall'anno 2002.\nMonumenti e luoghi d'interesse.\nArchitetture civili.\nIl Palazzo Priorale, oggi Palazzo Comunale, fu iniziato nel 1702 su disegno di Francesco Fontana. Il Palazzo non fu tuttavia completato secondo il progetto originale di Fontana: dai disegni del Fontana infatti l\u2019edificio avrebbe dovuto avere un cortile interno che \u00e8 rimasto incompleto. Inoltre invece di uno scalone di accesso, avrebbe dovuto averne due. All'interno, l'atrio immetteva in una stradetta fra due muri chiamato \u201cpasso libero comune\u201d.\nNel piano terreno erano due stanze adibite a magazzino; dietro ad esse era situata la scala per l'ingresso alle stanze del \"Ministro camerlengo\". Nel 1772 il palazzo sub\u00ec all'interno importanti lavori di ristrutturazione che modificarono la disposizione delle stanze.\nAl centro della settecentesca facciata porticata \u00e8 un torrione nel quale si apre il portale di accesso. Sopra il portale \u00e8 un'ampia balconata in elegante ferro battuto ed un'edicola con una statua della Vergine.\nAll'interno del Palazzo \u00e8 una la Collezione d'arte costituita da una raccolta di dipinti di vari artisti italiani e da una mostra permanente di opere del pittore romagnolo Maceo Casadei.\nIl primo magazzino \u00e8 stato costruito nel 1689 e terminato nel 1691 con fondazioni che poggiavano su tronchi di pino; copriva una superficie di . Tutti i muri avevano uno spessore alla base di ed erano di tipo a scarpa. L'interno era suddiviso in 6 campate (camere), l'arcata centrale \u00e8 alta e larga . Diversi antichi documenti indicano la sua capienza in 30 milioni di libbre.\nIl secondo elemento detto \u201cGabinetto dei ministri\u201d era costituito da un vano di . Il terzo elemento \u00e8 il corpo aggiunto al fianco del magazzino sul lato della Torre San Michele chiamato anche Sala Rubicone. Il quarto elemento era un'elegante costruzione sul lato ovest (gi\u00e0 terminata nel 1703) che venne demolita per l'ampliamento del magazzino.\nIl 12 luglio 1875 vennero iniziati i lavori per il faro, nello stesso luogo di quello precedente. Alto 14 metri sopra il livello del mare, entr\u00f2 in funzione nello stesso anno.\nIl faro \u00e8 ancora attivo e nel tempo ha subito numerosi cambiamenti. Nel 1918 ne venne aumentata l'altezza rispetto agli edifici circostanti. Il secondo intervento fu dopo la seconda guerra mondiale quando furono eseguiti i restauri dei danni bellici subiti. Le moderne tecnologie hanno ridotto l'importanza del faro, non pi\u00f9 in grado da solo di guidare i naviganti notturni; per questi motivi \u00e8 stato successivamente dotato di un nautofono che ha un raggio di due miglia e che diffonde suoni acuti.\nLe case dei salinari sono situate nel perimetro della citt\u00e0, disegnate dall'architetto Francesco Fontana. Nel lato settentrionale e meridionale erano presenti le porte della citt\u00e0, abbattute durante la Seconda Guerra Mondiale.\nNella via di mezzo furono costruite tredici case pi\u00f9 ampie con ampi cortili, stalle, legnaie e magazzini, serviti da accessi secondari che davano nella via che girava internamente la cinta delle case.\nContemporaneamente alla citt\u00e0 veniva costruito un muro di mattoni che andava dall'inizio della citt\u00e0 allo sbocco del canale dove iniziava la \u201cpalata\u201d, il muro non \u00e8 pi\u00f9 esistente.\nSi \u00e8 sempre ritenuto che il Borgo dei Salinari, denominato nel 1890 Borgo Aurelio Saffi, fosse stato costruito durante il regno italico compreso fra il 1805 ed il 1813.\nI tre personaggi legati a questa costruzione sono il soprintendente Cosimo Morelli, un architetto imolese di molta fama che fu l'autore di diverse cattedrali; il progettista Francesco Navone un architetto romano, e l'assistente Antonio Farini in precedenza ricordato per aver progettato e diretto diverse opere edilizie. Navone aveva sviluppato il progetto per due edifici di quattro case per un totale di 96 camere. Il soprintendente Morelli acquist\u00f2 le aree necessarie, scelse i due costruttori Pietro Petrocchi e Giacomo Bedeschi firmarono il rogito il 2 agosto 1788 con completamento previsto entro il 1790. La soprelevazione di un piano \u00e8 datata attorno al 1865.\nIl teatro comunale \u00e8 un tipico esempio di architettura minore ottocentesca. Fu costruito fra il 1860 ed il 1862, superando la difficolt\u00e0 di adattare alle necessit\u00e0 di un teatro il precedente edificio inserito nelle mura cittadine. L'edificio si trova nell'angolo sud ovest del quadrilatero della citt\u00e0.\nLa fondazione dell'ospedale inizia il 9 agosto 1797 quando la municipalit\u00e0 di Cervia si rivolse all'Amministrazione Centrale dell'Emilia proponendole l'erezione del luogo di cura.\nAll'epoca venne individuato come edificio l'ex convento di San Giorgio degli Agostiniani, da cui erano stati espulsi i frati il 14 giugno dello stesso anno.\nLa Casa delle Aie \u00e8 stata costruita nel 1790 sulla base del progetto dell'architetto Camillo Morigia.\nAll'epoca l'edificio era adibito ad uffici dei fattori della pineta e dell'affittuario, a magazzino e a dormitori delle donne e dei pignaroli. Mantenne queste funzioni fino al 1917, poi fu abbandonata e nella seconda met\u00e0 del \u2018900 divenne sede di una associazione culturale e di un ristorante di cucina tipica romagnola.\nGi\u00e0 dal XIX secolo si conoscevano empiricamente certe propriet\u00e0 curative delle acque e dei fanghi delle saline, e persone di tutte le classi sociali vi accorrevano dalle campagne e citt\u00e0 vicine per curare alcuni disturbi. Negli anni Venti si inizi\u00f2 a studiare scientificamente le propriet\u00e0 terapeutiche delle acque madri; in quegli anni, ogni giorno, quaranta persone si recavano a curarsi nel periodo di luglio e agosto.\nNegli anni Trenta, ai margini della via Salara, venne costruito un piccolo stabilimento provvisorio in grado di accogliere 120 persone in cura.\nNel 1959, con la trasformazione dei processi produttivi e l'introduzione della raccolta unica o industriale del sale, si scopr\u00ec che le acque madri contenevano sali e sostanze concentrate dotati di un importante potere terapeutico. L'attuale complesso \u00e8 stato edificato nel 1961.\nStorica villa liberty.\nArchitetture militari.\nCostruita per ordine di Michelangelo Maffei a difesa della sede di Cervia, era munita di due cannoni e di una campana per annunciare gli attacchi dei pirati turchi. L\u2019ingresso all'edificio si trova al primo piano e si raggiungeva attraverso un ponte levatoio. Sopra la porta d\u2019ingresso \u00e8 un bassorilievo che raffigura San Michele Arcangelo.\nCostruita tra il 1689 e il 1691, la torre \u00e8 stata realizzata sul porto canale distante 50-60 metri dal terminale della palata in mare. Ha pianta quadrata ed \u00e8 alta 22,50 metri ed ha spessore di 13,50 metri di lato. Sopra la risega partiva in elevazione il muro a scarpa alto 3,80 metri. Tra il cordone e la risega erano cinque finestre da cannone, protette da inferriata, mentre oggi ne esistono sei. Il corpo centrale della torre ha il lato esterno di 11,20 metri con muri di 1,50 metri di spessore.\nDentro la torre erano previsti tutti i servizi per renderla autosufficiente: camini, raccoglitore di acqua piovana, docce, pozzi neri. Dal 1981 \u00e8 stata sede della biblioteca comunale, poi spostata nel 2004; oggi l'edificio ospita un ufficio di informazioni turistiche e un'esposizione di dipinti di Giuseppe Palanti.\nL'aeroporto di Cervia-Pisignano \u00e8 un aeroporto militare sede dal 5 ottobre 2010 del \"15\u00ba Stormo\" dell'Aeronautica Militare Italiana; precedentemente era sede del 5\u00ba Stormo intitolato a Giuseppe Cenni (Medaglia d'oro al valor militare).\nDurante la Seconda Guerra Mondiale il comando britannico costru\u00ec un aeroporto militare nella pineta di Milano Marittima (22 ottobre 1944)'; la scelta del logo fu dettata dalla breve distanza dal fronte, circa 24 miglia. Terminata la guerra, tra maggio e giugno del 1945 la struttura fu smantellata e l'area venne poi bonificata con l'aiuto del comando forestale, permettendo nel 1987 la riapertura al pubblico di quella porzione di pineta.\nAlla fine del XX secolo alcuni specialisti cominciarono a cercare nella pineta i residuati bellici lasciati dagli Alleati. \u00c8 stata creata una mappa dell'ex aeroporto e raccolto numerose informazioni sulle squadriglie che vi operavano. Nel corso degli anni tra i reperti pi\u00f9 interessanti si possono annoverare numerose parti di aerei, una grella che componeva la pista d'atterraggio, picchetti da tenda e poi ancora anelli, bottoni, spolette di bombe d'aereo, granate, bombe a mano e razioni K e tanto altro ancora. \nLe ricerche, inoltre, hanno portato alla scoperta di 16 bunker tedeschi: sono ancora visibili in un'area che si estende dal canale di Cervia a Lido di Savio. Censiti in base al modello di costruzione, risultano appartenere alla categoria Tobruk e Regelbau. Questi bunker, come altri sparsi nella Riviera Adriatica, furono costruiti dalla Organizzazione Todt e servivano come difesa costiera per contrastare un eventuale sbarco degli Alleati (sul modello di quello che \u00e8 poi avvenuto in Normandia). \u00c8 stato ritrovato anche un dipinto originale tedesco all'interno del bunker Regelbau 668, situato nei pressi del Porto Canale di Cervia.\nAree naturali.\nLa Riserva naturale di popolamento animale \u00abSalina di Cervia\u00bb \u00e8 stata istituita con un Decreto ministeriale del 1979. Nei pressi sorgono le Terme di Cervia, che ne utilizzano tuttora l'acqua salata per la cura di malattie articolari e respiratorie.\nLa Riserva naturale Salina di Cervia \u00e8 la testimonianza del legame della citt\u00e0 alle sue Saline. All'interno del parco si trova lo stabilimento di produzione del sale a raccolta industriale e l'antica Salina Camillone dove lo si continua a raccogliere artigianalmente con il \"metodo cervese\".\nIl sale di Cervia \u00e8 detto il \"sale dolce\" per una limitata presenza dei componenti amari, come i solfati di magnesio, di calcio, di potassio e il cloruro di magnesio, che forniscono quel retrogusto tendente all'amaro.\nUna grande pineta, di circa 260 ettari, comprende le zone di Milano Marittima, Cervia, Pinarella e Tagliata.\nLa foresta di pini \u00e8 sempre stata caratteristica di questi luoghi, insieme a quella di Classe. Dopo il canale del Porto, infatti fino a tempi abbastanza recenti esisteva solo la chiesa di Sant'Antonio con l'adiacente convento dei Frati Minori Osservanti.\nLa pineta iniziava subito dopo la chiesa, e comprendeva pini, ginepri, querce, frassini, salici. Il sottobosco era perlopi\u00f9 composto da rovi, olivelle, ligustri, prugni, viti selvatiche e rose.\nSociet\u00e0.\nEtnie e minoranze straniere.\nLa popolazione del comune, al 31 dicembre 2008, ammontava a abitanti, registrando un aumento di 485 persone e 1,73% percentuale rispetto all'anno precedente.L'incremento della popolazione \u00e8 stato favorito dal costante afflusso di migranti da altre zone d'Italia e da altre parti del mondo, che hanno contenuto il saldo negativo del movimento naturale.\nSecondo i dati ISTAT al 31 dicembre 2010 gli stranieri residenti erano .\nLe nazionalit\u00e0 maggiormente rappresentate in base alla loro percentuale sul totale della popolazione residente erano:\nLingue e dialetti.\nAccanto alla lingua italiana, \u00e8 parlata anche la variante locale del romagnolo. Il dialetto cervese, per via della posizione geografica, costituisce una particolare forma di transizione tra il sistema romagnolo occidentale (di cui presenta le tipiche vocali nasali) e quello orientale (con cui condivide alcune evoluzioni fonetiche affini a quelle del cesenate). \u00c8 invece decisamente pi\u00f9 orientato sul romagnolo occidentale il dialetto della frazione Castiglione.\nCultura.\nBiblioteche.\nLa Biblioteca Maria Goia, posta nel centrale edificio della Scuola Giovanni Pascoli dal 2004, possiede circa opere ed \u00e8 intitolata a Maria Goia, sindacalista che propose la prima biblioteca circolante d'Italia. Coordina una serie di biblioteche civiche in altri servizi pubblici locali, quali l'Informagiovani, lo Sportello SeiDonna e il Centro Risorse Cervese.\nScuole.\nSul territorio comunale sono presenti otto Scuole dell'infanzia (oltre ad altre tre private/paritarie), undici scuole primarie, due scuole secondarie di primo grado e l'Istituto Professionale Statale Servizi per l'Enogastronomia e l'Ospitalit\u00e0 Alberghiera \"Tonino Guerra\"\nMusei.\nCollocato all'interno del magazzino del Sale \"Torre\", MUSA \u00e8 un museo etnografico nato dalla attivit\u00e0 del gruppo culturale Civilt\u00e0 Salinara per la memoria del lavoro in salina, e raccoglie documenti, attrezzi e foto che testimoniano l'ambiente e la produzione del sale. Musa \u00e8 riconosciuto Museo di Qualit\u00e0 della Regione Emilia-Romagna.\nL'ecomuseo \u00e8 composto da 28 luoghi detti \"Antenne\". Vi si conservano documenti, fotografie, attrezzi utilizzati per produrre il sale, oltre che un plastico delle saline di Cervia. \u00c8 conservato anche un cristallo di sale che pesa circa .\nEventi.\nIdeato dall'Azienda Autonoma di Soggiorno e Turismo di Cervia, allo scopo di valorizzare la stagione balneare (la serata di premiazione, infatti, fu fissata in agosto). Potevano essere presentate opere di qualsiasi genere letterario (poesia, narrativa, teatro, ecc.).\nLa manifestazione fu interrotta nel 1940 a causa dell'entrata dell'Italia nella seconda guerra mondiale.\nNel 1956 nacque a Cervia il Trebbo poetico della poesia italiana. L'idea di presentare la lettura di testi poetici a contatto col pubblico fu di due giovani appassionati di poesia: Antonio (Toni) Comello e Walter Della Monaca. I due si ispirarono alla tradizione romagnola del trebbo (\"treb\" in dialetto). La manifestazione contribu\u00ec a diffondere la cultura poetica a livello nazionale.\nIl programma prevedeva un discorso iniziale, in cui si spiegava il significato delle poesie in programma, una prima parte, dedicata alla lettura di poesie del passato (da Dante a Giovanni Pascoli), e una seconda parte, dedicata alla lettura di testi di poeti contemporanei. L'iniziativa riscosse subito un notevole successo, tanto che gli ideatori riuscirono a riproporla in tutte le regioni d'Italia e anche all'estero, dove era rilevante la presenza di immigrati italiani. L'iniziativa si ripet\u00e9 fino al 1960, quando il sodalizio tra Comello e Della Monica si sciolse.\nNato nel 1956 con il nome \"Premio Trebbo Poetico Citt\u00e0 di Cervia\", nel 1960 prese la denominazione definitiva.\nI vincitori (dalla seconda edizione veniva giudicata non la singola opera, ma la migliore raccolta inedita di poesie):\nLe uniche tre cittadinanze onorarie attribuite dal Comune di Cervia sono andate a tre poeti: Grazia Deledda (1927), Giuseppe Ungaretti (1958) e Mario Luzi (1999).\nNato nel 1981 da un'idea di Claudio Capelli, il festival si svolge sulla spiaggia libera del Lungomare Grazia Deledda nel penultimo weekend di marzo e richiama numerosi ospiti stranieri.\nLa tradizione risale al 1445, quando il vescovo, rientrando da Venezia s'imbatt\u00e9 in una tempesta. Accorgendosi che stava per affondare, il vescovo invoc\u00f2 Dio e gett\u00f2 in acqua l'anello episcopale affinch\u00e9 placasse la furia delle acque. E cos\u00ec avvenne. Da quell'anno ogni prima domenica di maggio il vescovo ripete il lancio dell'anello nel mare come gesto beneaugurale. Per tradizione i bagnini e pescatori della Riviera si tuffano in acqua per recuperare l'anello. A chi lo trova viene dedicata la festa della serata sul porto.\nNata nel 1973, \u00e8 una delle pi\u00f9 grandi esposizioni floreali all'aperto d'Europa.\nSi svolge nel settimana del solstizio d'estate e promuove le eccellenze del territorio romagnolo sotto molteplici aspetti: produzioni artistiche autoctone, tradizioni, personaggi del mondo dello spettacolo.\nFesta dedicata al sale dolce di Cervia, che si svolge dal 1998. La ricorrenza cade nel secondo fine settimana di settembre. La rievocazione della rimessa del sale (\"Arm\u00e8sa d'\u00e8 Sel\") \u00e8 il momento centrale della festa, quando nel pomeriggio di sabato la burchiella, l'imbarcazione a fondo piatto adibita al trasporto del sale, giunge dalla saline al porto canale davanti ai Magazzini del Sale per la distribuzione benaugurante dell'oro bianco a tutti i presenti.\nNel 1440 Pietro Barbo fu nominato vescovo di Cervia da Papa Eugenio IV. Per ringraziare il pontefice, nel 1444 gli volle fare un dono. A giugno fece raccogliere il salfiore, ovvero il \"fiore della salina\", che \u00e8 il pi\u00f9 pregiato prodotto delle saline. Poi invi\u00f2 una delegazione in Vaticano per donarlo al Papa. La missione si ripet\u00e9 ogni anno: il salfiore divenne cos\u00ec \"il sale del Papa\". L'oro bianco giunse sulla mensa pontificia sino al 1870, quando cadde lo Stato della Chiesa (di cui anche Cervia fece parte fino al 1859). La tradizione della Consegna \u00e8 stata ripresa nel 2003.\nGeografia antropica.\nUrbanistica.\nNel territorio comunale insistono due abitati di fondazione: Cervia, frutto di progettazione tardo seicentesca, a pianta rettangolare, edificata per volere di Papa Innocenzo XII su richiesta del Tesoriere di Romagna Michelangelo Maffei, e Milano Marittima, ideata sul modello delle citt\u00e0 giardino da Giuseppe Palanti.\nFrazioni.\n\u00c8 un centro prevalentemente agricolo.\nD'interesse turistico c'\u00e8 la Chiesa della Madonna degli Angeli, la cui costruzione risale al XVII secolo, in cui \u00e8 conservato un affresco cinquecentesco con l'immagine della Madonna.\nNel territorio circostante sono ancora presenti edifici rurali sottoposti a vincolo, la cui tipologia riprende il modello cesenate-riminese.\n\u00c8 un centro agricolo situato nell'interno, sulla riva destra del fiume Savio, in posizione simmetrica rispetto a Castiglione di Ravenna. Notevoli sotto l'aspetto storico-artistico sono l'Oratorio di San Lorenzo, costruzione del 1794, su progetto di Camillo Morigia, Villa Ragazzena eretta nel 1562 dai Monaci Camaldolesi di Classe, la Chiesa di San Giuseppe che risale al 1775 su progetto dell'architetto Domenico Barbiani.\nGli abitanti sono all'incirca .\nNata agli inizi del Novecento come localit\u00e0 turistica su iniziativa di una societ\u00e0 milanese (la \"Societ\u00e0 Milano Marittima\", per l'appunto). Milano Marittima \u00e8 diventata negli anni un punto di riferimento per il divertimento sulla costa romagnola.\n\u00c8 situata a sud-ovest sul confine con la provincia di Forl\u00ec-Cesena, ed \u00e8 un centro agricolo. Nella zona sono stati effettuati scavi archeologici con ritrovamenti di reperti di epoca romana in gran parte custoditi al Museo Nazionale di Ravenna.\nA Montaletto \u00e8 presente una chiesa, nella via Confine, di propriet\u00e0 privata e concessa in comodato gratuito ai fedeli per funzioni religiose.\nMontaletto \u00e8 diviso in tre abitati:\nI fabbricati di Montaletto Chiesa con la chiesa di San Giorgio e il \"bar Liberio\" furono costruiti su ordinazione dei Marchesi Locatelli attorno al 1600, questa famiglia benestante di Cesena era anche proprietaria di numerosi poderi della zona ed ebbe fino alla fine del 1800 un'importante voce in capitolo nella vita dei mezzadri di Montaletto.\nGli abitanti sono circa 300.\n\u00c8 nata turisticamente come naturale propaggine sud del comprensorio cervese.\nHa conservato la pineta che si sviluppa lungo la spiaggia, caratterizzata dalla presenza di sentieri e di \"percorsi vita\", che separano la spiaggia dalla zona ad edilizia turistica, caratterizzata anche dalla presenza di colonie estive di enti pubblici italiani.\nCentro agricolo, interessante per la presenza della Pieve di Santo Stefano. L'origine risale al 977, ancora l'edificio conserva pregevoli affreschi attribuibili a Luca Longhi. Presso la frazione ha sede una base aerea militare: il 15\u00ba Stormo. Gli abitanti stimati sono 790.\n\u00c8 la frazione pi\u00f9 a nord di tutto il comune, ed \u00e8 un centro residenziale situato sulla SS 16. Percorrendo l'Adriatica nel tratto tra Rimini e Ravenna, appena superato il ponte sul fiume Savio, inizia invece il quartiere di Savio di Ravenna.\nUna piccolissima parte di questa frazione si trova per\u00f2 anche nel territorio tra il fiume Savio e Cervia. Ad esempio la zona chiamata \"Lunarda\".\n\u00c8 in questo paese che ebbe luogo l'episodio chiave della cosiddetta Settimana Rossa (7-14 giugno 1914) ovvero il rapimento del generale Agliardi avvenuto sul ponte del fiume Savio.\nA seguito degli scontri avvenuti ad Ancona tra forze dell'ordine e manifestanti durante un comizio antimilitarista, Emilia, Romagna e Marche furono investite da scioperi e agitazioni popolari che, anche se privi di precisi obiettivi, assunsero un carattere pre-insurrezionale e furono repressi duramente.\nSuccessivamente, in seguito a trattative, il generale fu liberato senza conseguenze.\n\u00c8 la localit\u00e0 pi\u00f9 meridionale del comune. \u00c8 delimitata a sud dal canale Tagliata che coincide anche con il confine con il comune di Cesenatico, a ovest dalla SS 16, mentre a nord confina con Pinarella. La localit\u00e0 \u00e8 dominata dalla rigogliosa pineta che si estende lungo la costa.\nL'associazione locale per la promozione turistica \u00e8 la Proloco Riviera dei pini, che dal 2008 \u00e8 coinvolta nell'organizzazione del festival internazionale dell'aquilone, manifestazione che richiama migliaia di persone da tutta Europa.\nSi trova a nord del comune di Cervia, parallela a Milano Marittima. Questa zona \u00e8 caratterizzata dalla presenza delle terme e da un vasto parco naturale.\nLo stabilimento termale \u00e8 stato costruito tra il 1960 e il 1961, in un momento di grande espansione del turismo a Cervia, dall'architetto Carlo Vigan\u00f2 \u2013 \"Studio Vigan\u00f2 e Associati\" - e ancora oggi si caratterizza per le particolari soluzioni esterne (come le parti in vetro colorato) e di design degli interni.\n\u00c8 un centro agricolo e artigianale. Da poco \u00e8 stato istituito il Museo dei Burattini e delle Figure in cui si possono ammirare notevoli esempi di burattini padani di fine Ottocento, antichi copioni e attrezzi di scena, fondali dipinti, marionette del Settecento e Ottocento, pupi siciliani e teste di legno di met\u00e0 Ottocento.\nSi pensa che il nome derivi dal latino \"infer\", \"basso\", data la sua vicinanza con le saline e quindi zona paludosa. Sobborgo della frazione \u00e8 la \"contrada\" Sant'Andrea. Gli abitanti sono circa 640, di cui 140 a Sant'Andrea.\nLocalit\u00e0.\n\u00c8 la localit\u00e0 del comune posta in prossimit\u00e0 delle Saline di Cervia.\nEconomia.\nEstrazione del sale.\nL'attivit\u00e0 di produzione del sale, nota sin dall'epoca romana e medievale, crebbe d'importanza a causa delle variazioni apportate al delta padano e del declino della produzione salinara di Comacchio. La produzione artigianale \u00e8 stata poi sostituita da quella industriale nel 1959. Tuttavia rimane l'antica salina Camillone, ultima delle 144 salinette di produzione attive fino al 1959, che ancora lavora a scopo dimostrativo per far conoscere l'attivit\u00e0 dei salinari. Il fondo pu\u00f2 produrre dai 500 ai quintali di sale a stagione.\nPesca.\nL'attivit\u00e0 peschereccia \u00e8 specializzata nella piccola pesca con attrezzi da posta e nell'allevamento dei mitili. La prima attivit\u00e0 \u00e8 orientata prevalentemente alla vendita diretta del pescato e si \u00e8 sviluppata negli ultimi anni consentendo un rinnovo generalizzato della flotta. La mitilicoltura, praticata sin dagli anni '80, invece \u00e8 favorita dalle condizioni ambientali della fascia costiera romagnola.\nArtigianato.\nPer quanto riguarda l'artigianato, Cervia \u00e8 rinomata soprattutto per la produzione di ceramiche.\nIl mercato cittadino settimanale, con 400 bancarelle in estate e circa 240 nella stagione fredda, \u00e8 il pi\u00f9 grande dell'Emilia-Romagna e fra i primi a livello nazionale, per numeri e qualit\u00e0.\nTurismo.\nCervia \u00e8 meta prevalentemente di turismo balneare, con un litorale di di spiaggia attrezzata. Nel 2017 ha ospitato complessivamente quasi tre milioni e ottocentomila di turisti. \u00c8 il quarto centro italiano con il pi\u00f9 alto numero di hotel: 371 per un totale di posti letto.\nInfrastrutture e trasporti.\nStrade.\nIl comune \u00e8 attraversato da nord a sud dalla Strada Statale 16 Adriatica. Cervia \u00e8 collegata a Forl\u00ec dalla ex Strada statale 254 di Cervia (oggi strada provinciale 254) e a Cesena dalla ex strada statale 71 bis Umbro Casentinese Romagnola (oggi strada provinciale 71bis) che si innesta sulla SS16 nei pressi di Pinarella. Le altre strade provinciali del territorio cervese sono la strada provinciale 6 Beneficio 2\u00b0 Tronco - Cervara, la strada provinciale 32 Confine - Crociarone - Salara e Ruggine, la strada provinciale 33 Mensa - Matellica e la strada provinciale 64 Congiunzione Matellica, la strada provinciale 80 Nullo Baldini e la strada provinciale 87 Crociarone.\nFerrovie.\nCervia \u00e8 attraversata dalla ferrovia Ferrara-Rimini su cui \u00e8 posta la stazione di Cervia-Milano Marittima, servita dai regionali di Trenitalia e TPER.\nPorto turistico.\nFu realizzato negli anni '70. Il Consiglio comunale decise la costruzione dell'infrastruttura l'8 febbraio 1972, accogliendo le istanze di pescatori e appassionati di nautica, che segnalavano l'inadeguatezza del porto canale.\nAttivo dal 1975, il porto turistico Marina di Cervia \u00e8 esteso su di un'area di circa . Pu\u00f2 ospitare fino a 350 imbarcazioni da 6 a .\nPiste ciclabili.\nA Cervia sono gi\u00e0 attivi alcuni percorsi ciclabili. In prospettiva sar\u00e0 attraversata dalla lunga ciclabile costiera, la Ciclovia Adriatica, prevista nella rete nazionale BicItalia.\nAmministrazione.\nGemellaggi.\nNel 2018 \u00e8 stato siglato un Patto di Amicizia tra la Schillerschule di Aalen e gli Istituti Comprensivi Cervia 2 e Cervia 3.\nIl rapporto di amicizia tra le citt\u00e0 di Cervia e di Aalen si inserisce nell'ambito delle relazioni fra la provincia di Ravenna e la provincia tedesca dell'Ostalbkreis, gemellate dal 1990. Nel corso di questi 30 anni le relazioni tra le due province hanno favorito la promozione del territorio ravennate in Germania e, inoltre, hanno promosso la nascita di nuovi e concreti rapporti di amicizia tra diversi comuni italiani e tedeschi. I rapporti tra Cervia e Aalen si sono intensificati grazie allo Sposalizio del Mare del 2009. In quell'occasione \u00e8 stato siglato il Patto di amicizia, preludio del gemellaggio siglato il 4 giugno 2011. Cervia diventa il nono comune della provincia di Ravenna a gemellarsi con citt\u00e0 della provincia dell'Ostalbkreis.\nSport.\nSociet\u00e0 sportive.\nDal 2013 \u00e8 attiva la Atletica Cervia ASD che promuove la disciplina nelle scuole ed a livello agonistico\nLa squadra di pallacanestro \u00e8 il Basket Cervia, che possiede una sezione maschile e una femminile.\nIl Cervia Beach Soccer \u00e8 stata una squadra di beach soccer attiva alla fine degli anni 2000.\nLa principale squadra di calcio \u00e8 il , che milita in Promozione. Nel Comune di Cervia esistono altre squadre di calcio: \nLe due squadre della citt\u00e0 sono la Pallavolo Cervia 1969 ed il Cervia Volley.\nIl Circolo della Spada Cervia-Milano Marittima \u00e8 la squadra cittadina di scherma, ha nel proprio palmar\u00e8s quattro titoli italiani giovanili.\nIl Circolo Nautico Cervia Amici della Vela ha una sezione agonistica che concentra la propria attivit\u00e0 nella classe Optimist, Laser e J/24\nEventi sportivi.\nPer tre volte Cervia \u00e8 stata sede di arrivo di una tappa del Giro d'Italia, la prima nel 1955, l'ultima nel 1997 in occasione del trecentesimo anniversario della fondazione di Cervia Nuova.\nDal 1968 fino al 1972 si svolse la Pola-Cervia, l'attraversata con gli sci d'acqua del tratto di mare che unisce le due citt\u00e0. La manifestazione attrasse l'attenzione degli appassionati di motonautica e sci nautico.\nLa manifestazione rientr\u00f2 anche in una tradizione motonautica cervese che aveva dato inizio ad una serie di iniziative di rilievo sportivo, promozionale e turistico. La Pola-Cervia fu presentata nella primavera del 1968; fu steso un regolamento e fu istituito un comitato organizzatore. Come format si scelse la gara di velocit\u00e0. Uno dei vincitori della traversata fu il cervese Antonio Sama.\nDal 1997 \u00e8 attiva Sportur, un'associazione sportiva che organizza manifestazioni sportive per professionisti, dilettanti o semplici amatori. La struttura si avvale della collaborazione di ex atleti di livello internazionale per i propri corsi: Davide Cassani e Paola Pezzo per il ciclismo, Mauro Pelaschier per la vela, Luca Sacchi per il nuoto.\nNel 1991 si \u00e8 disputato un torneo professionistico di tennis denominato Cervia Challenger, vinto dallo svizzero Claudio Mezzadri. Dopo il 1991 non si sono tenute altre edizioni.\nDall'anno 2017 la citt\u00e0 di Cervia \u00e8 la sede della tappa italiana di Ironman, circuito mondiale di triathlon con un centinaio di nazioni partecipanti. La competizione \u00e8 sia agonistica che amatoriale."}
{"id": "32120", "revid": "104265", "url": "https://it.wikipedia.org/wiki?curid=32120", "title": "Cotignola", "text": "Cotignola (\"Cudgn\u00f4la\" in romagnolo) \u00e8 un comune italiano di abitanti della provincia di Ravenna in Emilia-Romagna.\nGeografia e clima.\nCotignola si trova nel settore nord-occidentale dell'ampia e fertile pianura alluvionale che circonda Ravenna, sulle sponde del fiume Senio, circa a met\u00e0 strada tra Faenza e Lugo.\nOrigini del nome.\nIl documento pi\u00f9 antico che riporta il nome \"Cotoniola\" risale al 1\u00ba febbraio 919: si tratta di una pergamena nella quale si legge che l'arcivescovo di Ravenna Costantino (914 \u2013 \u2020 920) concedeva le terre poste \u00abnei fondi di Cotoniola e Flumisiana\u00bb della Pieve di Santo Stefano in Panigale (il pi\u00f9 antico luogo di culto nel territorio cotignolese). \u00abPanigale\u00bb \u00e8 riferito ai terreni in cui si coltivava il panico, una graminacea diffusa nei tempi antichi. Nel documento, \"Cotoniola\" non indica un toponimo, ma \u00e8 il nome di un fondo sito nella giurisdizione di Santo Stefano in Panigale.\nSono state formulate diverse ipotesi per spiegare l'origine del nome. Quella oggi pi\u00f9 accreditata lega la provenienza del toponimo alla particolare attitudine del terreno alla coltivazione della mela cotogna. A testimonianza di ci\u00f2, il fatto che questa venne assunta come simbolo nello stemma del Comune.\nStoria.\nDal Medioevo al Regno d'Italia.\nNota come \"Cotoniola\" sin dal 919 (vedi \"supra\"), dal territorio il nome pass\u00f2 a indicare il centro abitato. La prima attestazione del toponimo (nella forma \"Gudignola\") si ha in una pergamena del 1177. Nel 1217 i Faentini, per contrastare l'attivismo dei conti di Cunio, un casato in rapida espansione nel territorio tra Faenza e Bagnacavallo, fortificarono il centro abitato dotandolo di una rocca. La rocca pass\u00f2 di mano pi\u00f9 volte dai Faentini ai Cunio, i quali si trasferirono nella vicina Barbiano, poi lasciarono la Romagna con l'investitura nel 1431 da parte del Duca di Milano della contea di Belgioioso. Nel 1274 i forlivesi edificarono un nuovo fortilizio su richiesta del comune di Faenza. Reclutarono la truppa prendendo uomini di Forl\u00ec \"levati per la maggior parte dal Borgo de Cotogni\": per questo il castello viene denominato \"Cotogniola\".\nDal Milletrecento fino alla prima met\u00e0 del Quattrocento, per quasi due secoli Cotignola venne conquistata e riconquistata dai signori locali: nel 1411 divenne feudo di Muzio Attendolo, che ottenne per la citt\u00e0 natale il titolo di contea. Muzio Attendolo fu signore di Cotignola fino alla morte, avvenuta nel gennaio 1424. I suoi beni furono ereditati dal figlio Francesco Sforza che, nel 1450 divenne duca di Milano. Con la fondazione del Ducato di Milano, la contea di Cotignola divenne uno dei possedimenti del principe milanese.\nSpiega lo storico locale Alfredo Toschi:\nLudovico Maria Sforza concesse a Cotignola il titolo di citt\u00e0 nel 1494. Nel 1499 gli Sforza furono cacciati dal re di Francia Luigi XII, il quale s'impadron\u00ec del Ducato di Milano. Nel 1502 il re di Francia patrocin\u00f2 il matrimonio tra Lucrezia Borgia e il duca di Ferrara Alfonso I d'Este. A titolo di ricompensa per essersi accasato con i Borgia Luigi XII don\u00f2 agli Este Cotignola. Cotignola fu annessa, insieme ad altri territori della Bassa Romagna, al Ducato di Ferrara.\nCon l'estinzione della dinastia estense, nel 1598, Cotignola pass\u00f2 allo Stato Pontificio (nella Legazione di Ferrara), sotto il quale rimase per quasi tre secoli (a parte gli anni 1796-1814, periodo di dominazione napoleonica). Nella seconda met\u00e0 del XVIII secolo vivevano in paese circa 1.500 abitanti. Nel 1688 il paese fu quasi interamente distrutto da un terremoto.\nAlla met\u00e0 del XIX secolo il territorio di Cotignola fu insanguinato dalla feroce banda del Passatore. La sera del 17 gennaio 1850 egli attacc\u00f2 la cittadina e prese in ostaggio i gendarmi pontifici e parte degli abitanti. Si fece consegnare un bottino pari a 4.500 scudi. Dopodich\u00e9 i briganti seviziarono un gendarme che aveva preso parte all'uccisione del fratello di \"Giazzolo\", uno dei pi\u00f9 fidati sgherri del Passatore. Successivamente sul ponte sul fiume Senio, torturati e, moribondi, gettati nel fiume Senio da due ex-gendarmi.\nCon l'annessione delle Legazioni pontificie al Regno di Sardegna (1859), il comune di Cotignola fu incluso nella Provincia di Ravenna (annessione sancita con i plebisciti del 1860).\nNovecento.\nDurante la prima guerra mondiale, nelle operazioni aeree di guerra si distinse particolarmente il sergente maggiore Giannetto Vassura. Cotignolese, ultimo di cinque fratelli, Vassura fu inquadrato come pilota da bombardamento. Cadde il 27 ottobre 1918 nell'abbattimento del suo Caproni Ca.3 sui cieli di Vittorio Veneto. Decorato della medaglia d'argento al valore militare nel 1919, gli venne intitolato l'aeroporto militare di Rimini nel 1929.\nCotignola sub\u00ec in modo particolarmente duro le vicende della seconda guerra mondiale: la vicinanza al fiume Senio, dove si arrest\u00f2 il fronte per sei mesi nell'inverno 1944-1945, fu causa dei ripetuti bombardamenti alleati, che rasero al suolo la citt\u00e0 (fu distrutto l'80% degli edifici urbani). I bombardamenti furono interrotti nell'aprile 1945 grazie all'operazione \"Bandiera bianca\". Leno Casadio, capo partigiano, e don Stefano Casadio, sacerdote e cappellano militare, attraversarono insieme il Senio e raggiunsero da soli, innalzando una bandiera bianca, il campo degli Alleati. Convinsero gli anglo-americani ad arrestare i bombardamenti, perch\u00e9 gli unici tedeschi rimasti erano stati fatti prigionieri dai partigiani.\nDopo la guerra, si contarono 270 vittime civili su una popolazione di circa 7.000 residenti (circa 4.800 furono invece gli sfollati). La citt\u00e0 fu ricostruita rispettando l'impianto urbanistico preesistente.\nNel dopoguerra Cotignola \u00e8 diventata un polo attrattivo per rilevanti attivit\u00e0 produttive, in svariati settori, fra cui agroindustria, metallurgia, chimica, meccanica di precisione e sanit\u00e0.\nOnorificenze.\nLa citt\u00e0 vanta la Medaglia d'argento al valore civile per l'impegno degli abitanti nel salvare 41 ebrei dalle persecuzioni razziali nel periodo dell'occupazione tedesca durante la seconda guerra mondiale. Il commissario prefettizio dell'epoca, Vittorio Zanzi, riusc\u00ec a fornire loro dei documenti falsi, facendoli stampare dagli impiegati dell'anagrafe. Nessuno degli ebrei che passarono da Cotignola venne denunciato n\u00e9 catturato. \nNel 1987 il Comune ha inaugurato un \u00abparco della memoria\u00bb che ricorda i nomi dei salvati e dei salvatori. Al centro del parco una stele riporta i nomi degli ebrei ospitati a Cotignola e quelli dei cotignolesi che diedero loro rifugio. Attorno ad essa si stende un boschetto di 41 alberi (tanti quanti gli ebrei salvati) con al centro un cedro del Libano, l'albero simbolo di Israele, davanti al quale sono posti sei grossi sassi che simboleggiano i 6 milioni di ebrei uccisi nella Shoah.\nIn Israele, in uno dei parchi del Kren Kayemet, 500 alberi sono stati piantati a cura delle famiglie salvate in segno di gratitudine. Il 25 marzo 2002, i cotignolesi Vittorio e Serafina Zanzi, il pittore Luigi Varoli e la moglie Anna sono stati insigniti del riconoscimento di Giusti tra le nazioni dall'Istituto Yad Vashem a Gerusalemme.\nMonumenti e luoghi d'interesse.\nIl monumento pi\u00f9 antico conservato a Cotignola \u00e8 la stele funeraria di un cittadino romano (Caio Vario). La stele, Databile fra il 30 e il 40 d.C., fu rinvenuta nel 1817.\nAree naturali.\nL'area del fiume Senio collocata tra la localit\u00e0 Chiusaccia e il ponte della ferrovia Faenza-Lavezzola \u00e8 considerata Sito di importanza comunitaria (Sic) - Zona di protezione speciale (Zps). La vegetazione riparale, che interessa un tratto di fiume, \u00e8 funzionale alla conservazione dell'habitat, nonch\u00e9 di flora e di fauna autoctone.\nIl parco Pertini \u00e8 sia un parco cittadino (dotato di percorso-vita e servizio di ristorazione), sia un'area naturale. Caratteristica del parco sono i due ampi bacini, opera umana realizzata alla fine degli anni settanta del XX secolo. L'origine \u00e8 casuale: in seguito ad abbondanti piogge, i contadini decisero di scavare un bacino artificiale per liberare i campi coltivati dall'acqua. Attorno al bacino furono creati successivamente un percorso protetto (per podisti, ciclisti e pattinatori), un secondo bacino e un campo sportivo. In particolare, il secondo bacino, chiamato \"Lago dei Gelsi\", riveste la funzione di oasi protetta per l'avifauna. Attorno al lago crescono anche numerose specie di flora selvatica, che vengono lasciate crescere spontaneamente. Nel tempo si sono sviluppate una flora caratteristiche ed una fauna, ittica e ornitologica, di pregio.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2009 la popolazione straniera residente era di 585 persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nReligione.\nNel comune di Cotignola sono presenti cinque parrocchie facenti parte di due diocesi diverse:\nA Cotignola sono vissuti due monaci e una monaca che la Chiesa ha proclamato beati: Antonio Bonfadini (1400-1482), Alberto Marchesi (\u2020 1531) e Cecilia Attendoli (\u2020 1531). Il primo \u00e8 chiamato affettuosamente \"il santo\"; in sua memoria si tiene ogni luned\u00ec di Pasqua la \"Festa del Santo\".\nI Frati minori osservanti sono stati presenti per secoli in paese. Il loro convento fu edificato nel 1483; successivamente fu costruita la chiesa, in stile lombardo-gotico. Vi \u00e8 sepolto il beato Antonio Bonfadini. I religiosi vennero soppressi nel 1805, riammessi nel 1823 e soppressi di nuovo nel periodo 1867-1880. Nel corso del XX secolo la loro presenza si \u00e8 diradata finch\u00e9 nel 1964 gli ultimi frati rimasti sono stati trasferiti altrove.\nIn campo femminile, \u00e8 esistito un monastero di Clarisse francescane intitolato a Santa Chiara e Santa Caterina. Fondato nel XVII secolo, termin\u00f2 la sua esistenza nel 1805 a causa della soppressione da parte dei francesi.\nCultura.\nMusei.\nMuseo civico \"Luigi Varoli\". Inaugurato nel 1991, \u00e8 dislocato su due sedi: palazzo Sforza e Casa Varoli.. La fonte delle collezioni \u00e8 una sola: il pittore, scultore, musicista e maestro d'arte Luigi Varoli (1889-1958). A Palazzo Sforza \u00e8 esposta la mostra permanente delle sue opere (la pi\u00f9 conosciuta \u00e8 il \"Ritratto della pittrice\") e contiene la sezione archeologica contenente i reperti archeologici rinvenuti in zona (il pi\u00f9 importante \u00e8 la stele romana di Caio Vario). All'ultimo piano del palazzo si trova la sezione \u00abCotignola paese dei Giusti\u00bb. Varoli, infatti, \u00e8 Giusto tra le nazioni avendo nascosto nella propria abitazione degli ebrei per salvarli dai campi di sterminio.\nCasa Varoli \u00e8 allestita come una tipica residenza d'artista. Al primo piano sono ospitate numerose opere di Varoli: maschere in cartapesta, teste in terracotta, gessi, disegni, strumenti musicali (Varoli era anche musicista, diplomato in contrabbasso all'Accademia filarmonica di Bologna) e bozzetti in creta.\nIl patrimonio museale di Cotignola comprende una seconda casa-museo: l'abitazione di Arialdo Magnani (1921-1999), pittore, poeta e ceramista allievo di Luigi Varoli.\nTeatro.\nDal 2011 \u00e8 attiva l'associazione culturale \u00abCambio Binario\u00bb. Ha valorizzato gli spazi inutilizzati della stazione ferroviaria ed ha creato una sala teatrale all'interno di un deposito dismesso. Ogni anno organizza una stagione teatrale che ha crescente risonanza in ambito provinciale.\nInfrastrutture e trasporti.\nStrade.\nIl paese \u00e8 raggiungibile tramite l'autostrada A14 dir uscendo al casello di Cotignola.\nFerrovie.\nLa stazione ferroviaria di Cotignola \u00e8 attiva sulla linea Faenza-Lavezzola.\nLa stazione ferroviaria di Barbiano \u00e8 attiva sulla linea Castelbolognese-Ravenna.\nAmministrazione.\nI Comuni di Cotignola, Alfonsine, Bagnacavallo, Bagnara di Romagna, Conselice, Fusignano, Lugo, Massa Lombarda e Sant'Agata sul Santerno formano insieme l'Unione dei comuni della Bassa Romagna.\nGemellaggi.\nCotignola \u00e8 gemellata con:"}
{"id": "32123", "revid": "1709244", "url": "https://it.wikipedia.org/wiki?curid=32123", "title": "Joe Kubert", "text": "Nella sua carriera ha lavorato per i maggiori editori e sui pi\u00f9 importanti personaggi del mondo del fumetto.\nBiografia.\nNato a Jezierzany da una coppia di immigrati ebrei polacchi, Kubert inizia molto presto a lavorare nel mondo dei fumetti: gi\u00e0 a undici anni collabora come apprendista per la \"Harry \"A\" Chesler\", piccolo editore americano, guadagnando cinque dollari a pagina. Tra i suoi modelli ci sono Alex Raymond, il creatore di Flash Gordon, Hal Foster, uno degli autori che ha portato Tarzan nel mondo delle nuvolette, e Milton Caniff, l'apprezzato autore di Terry e i Pirati. E seguendo i suoi idoli, anche Joe inizia a vedere le sue opere pubblicate, iniziando nel 1942 con \"Volton\". Tra le sue letture giovanili, comunque, vanno segnalati anche Prince Valiant, Jungle Jim, l'Uomo Mascherato, Dick Tracy e molti altri.\nQuesto \u00e8 solo l'inizio di una brillante carriera che lo porter\u00e0 a collaborare soprattutto con la DC Comics, ma anche con la sua diretta concorrente, la Marvel Comics.\nAlla DC inizia un'importante collaborazione con lo sceneggiatore Gardner Fox, creatore di molti personaggi della \"Golden Age\" e, soprattutto, autore del rilancio di molti di questi personaggi durante la \"Silver Age\". Tra i personaggi che ha il piacere di realizzare si devono citare Hawkman, Batman, Superman, Flash, Zatara, affiancati ai racconti di guerra di Enemy Ace, Sgt.Rock, Johnny Cloud, il Soldato Fantasma, senza dimenticare il suo fondamentale apporto alle serie dedicate a Tarzan e al Punitore (quest'ultima per la Marvel). Altro grande personaggio che ha segnato la sua carriera \u00e8 Tor, protagonista di un fantasy-preistorico di buon successo alla fine degli anni sessanta.\nVanta, tra gli altri, un importante primato: \u00e8 il principale ideatore nella creazione del primo \"comic book\" in tre-D (1952, \"Mighty Mouse\"). \u00c8 stato anche supervisore alla DC Comics per ben venticinque anni, oltre ad aver realizzato le strisce di \"Winnie Winkle\" per il \"Chicago Tribune\" e di \"Big Ben Bolt\" per la \"King Features\".\nNel 1976, insieme alla moglie \"Muriel\", fonda la Joe Kubert School per avviare all'arte del fumetto i giovani artisti che vogliono accostarsi a questo \"medium\": a tutt'oggi \u00e8 l'unica scuola del settore ufficialmente riconosciuta negli USA. Molti sono i \"cartoonist\" che ha \"laureato\", tra cui anche i suoi stessi figli, Adam ed Andy. Infine nel 1998 inaugura una serie di corsi per corrispondenza, noti come \"Joe Kubert's World of Cartooning\".\nMuore il 12 agosto 2012.\nFax from Sarajevo e Tex.\nTra i suoi altri lavori si ricorda la \"graphic novel\" Abraham Stone e \"Fax from Sarajevo\", del 1996, basato sulla storia vera di Ervin Rustemagi\u0107.\nErvin, amico di Joe, era in Bosnia all'inizio degli anni novanta e proprio all'inizio del conflitto si ritrov\u00f2, con la famiglia, intrappolato in un paese martoriato dall'odio e dalla guerra. La sua situazione dur\u00f2 dal 1992 fino al 1994, quando finalmente riusc\u00ec a fuggire dal paese: durante tutto quel periodo, mentre la sua citt\u00e0, Sarajevo, veniva inesorabilmente distrutta dalle bombe, l'unico modo che Ervin aveva di contattare l'esterno era tramite un fax. Con questo semplice strumento si metteva periodicamente in contatto con Kubert, che, una volta in salvo l'amico, decise di raccontare l'orrore della guerra utilizzando proprio quei fax e il racconto diretto dell'amico.\nNell'ottobre del 1998, poi, fa il suo esordio il \"Joe Kubert's World of Cartooning\", che produce una serie di corsi di fumetto per corrispondenza. Nel 1999, poi, esce per la \"Watson-Guptil\" il libro \"Superheroes: Joe Kubert's Wonderful World of Comics\", un libro per avviare la creazione di personaggi efficaci per gli albi a fumetti.\nInfine, nel luglio 2001, esce, in Italia per la Sergio Bonelli Editore, \"Il cavaliere solitario\", storia di oltre 220 tavole comparsa sul \"Texone\" di quell'anno su testi di Claudio Nizzi, originariamente pensata per essere pubblicata anche sul mercato americano (la prima parte \u00e8 stata effettivamente pubblicata dalla Dark Horse Comics).\nLa storia, infatti, per la quale Kubert impieg\u00f2 sette anni di lavoro, vede non solo un Tex che agisce in solitario, ma soprattutto una ben precisa suddivisione in sezioni di circa 45 pagine l'uno, consentendo una migliore trasposizione nel formato statunitense.\nNel 2003 (nel 2005 la pubblicazione italiana) viene data alle stampe \"Yossel\", la sua ultima \"graphic novel\", nella quale indaga sugli orrori della seconda guerra mondiale, centrando l'attenzione sulla rivolta di Varsavia del 1943. Il progetto, molto particolare, nasce dai racconti e dalle lettere che gli amici ed i parenti dei Kubert raccontavano alla famiglia, emigrata negli USA nel 1926.\nPremi e mostre.\nKubert, nella sua carriera, ha ricevuto numerosi premi e riconoscimenti, oltre ad essere stato l'ospite principale di mostre e \"convention\" in tutto il mondo.\nQuesti i premi ricevuti: nel 1970 alla \"Comic Arts Convention\", nel 1972 alla \"Creation Convention\", nel 1974 e nel 1980 dalla \"National Cartoonist Society\" il premio come miglior autore di \"comic book\", nel 1977 l\"'Inkpot Awards\" alla prestigiosa \"convention\" di San Diego. Il 1997, poi, \u00e8 stato un anno particolarmente ricco: l\"Hall of Fame\" dalla \"Big Five Collectors Society\", quindi il \"Bob Clampett Humanitarian Award\" e un riconoscimento per la sua scuola a Lucca Comics. Quindi viene premiato agli \"United Kingdom Art Award\", agli Eisner Award, agli Harvey Award e ai Kirby Award. Gli ultimi premi sono del 1998: \"Will Eisner Hall of Fame Award\", \"Ignatz Award\" alla \"convention\" di Orlando (Florida), Alph-Art per il miglior fumetto straniero al Festival d'Angoul\u00eame.\n\u00c8 stato poi ospite alle \"convention\" e mostre organizzate a San Diego, Chicago, San Francisco/Oakland, Detroit, Atlanta, Dallas, New York, Lucca, Angoul\u00eame, Barcellona, Gij\u00f3n, Londra, Cordova, San Paolo, Erlangen, Rio de Janeiro, Toronto.\n\u00c8 stato inoltre consigliere dell'International Museum of Cartoon Art, membro del New York Press Club e della Society of Illustrators. \u00c8 stato anche consigliere della Valley National Bank e vicepresidente della National Cartoonist Society."}
{"id": "32125", "revid": "1516566", "url": "https://it.wikipedia.org/wiki?curid=32125", "title": "Russi (Italia)", "text": "Russi (\"R\u00f2ss\" in romagnolo) \u00e8 un comune italiano di abitanti della provincia di Ravenna in Emilia-Romagna. Dista 17\u00a0km dal capoluogo, 17\u00a0km da Faenza, 20\u00a0km da Forl\u00ec, 40\u00a0km da Cesena.\nStoria.\nAntichit\u00e0.\nL'area di Russi vanta una storia bimillenaria, come attesta l'area archeologica della Villa Romana del II secolo d.C. La ricerca archeologica mostra come la zona fosse interessata da coltivazioni di tipo intensivo.\nDopo le invasioni barbariche il territorio fu progressivamente abbandonato. La mancanza del lavoro di irregimentazione idraulica dell'uomo caus\u00f2 il ritorno degli acquitrini e delle paludi.\nMedioevo.\nFin dall'Alto Medioevo faentini e ravennati si contesero il territorio di Russi, al centro di una fertile pianura. I ravennati, per difendersi dalle aggressioni faentine, costruirono i presidi militari di Raffanara (\"Raffanaria\", a guardia del fiume Lamone, e di Cortina.\nNel 1234, durante una delle frequenti battaglie fra le due citt\u00e0, i faentini espugnarono le due roccaforti lasciando cos\u00ec i ravennati senza difesa. Successivamente sorse un centro, necessariamente un \"castrum\", cio\u00e8 un centro fortificato. Russi nacque cos\u00ec nel 1371 per volere di Guido da Polenta (sesto dei Signori della casata ravennate), che visse nel castello fino al 1377. Il casato Da Polenta e quello dei faentini Manfredi si disputarono lungamente il controllo dello strategico \"castrum\" russiano.\nEt\u00e0 moderna.\nI primi tre decenni del XVI secolo causarono grandi sofferenze alla popolazione. Il castello sub\u00ec infatti diversi assedi: prima da parte delle truppe del Borgia, poi dalle forze della Lega di Cambrai, infine il tremendo eccidio del 3-4 aprile del 1512 da parte di Gastone di Foix. Ad accrescere le sventure, nel 1527 passarono per il territorio russiano le truppe di Carlo di Borbone dirette a Roma, che occuparono il castello, poi si abbandonarono a saccheggi ed uccisioni.\nDopo varie vicende, Russi nel 1568 ritorn\u00f2 sotto la giurisdizione di Faenza, nello Stato Pontificio, ma riusc\u00ec ad ottenere magistrature proprie ed autonomia amministrativa. Nel 1688 il paese fu quasi interamente distrutto da un terremoto.\nRussi fece parte dello Stato della Chiesa fino al 1859, quando i territori della Legazione delle Romagne furono occupati dalle truppe del Regno di Sardegna.\nRisorgimento e Unit\u00e0 d'Italia.\nRussi annovera alcuni personaggi che furono protagonisti del periodo risorgimentale.\nI Farini e i Baccarini diedero alto prestigio al paese e alla nazione in campo politico e sociale, i Babini ed altri in quello economico-industriale, provocando un radicale cambiamento nella vita economica del paese e imponendosi in campo internazionale. Russi fu poi, con in testa Domenico Antonio Farini, la fucina di un importante centro di azione risorgimentale.\nNei moti del 1831 Russi fu infatti il primo paese di Romagna ad insorgere, ma a fare le maggiori spese di tale insurrezione fu, il 31 dicembre del 1834, lo stesso Farini, che in un'imboscata venne colpito a morte. Da quell'anno al 1870 (presa di Roma), ben 367 furono le presenze di russiani in moti e guerre per l'indipendenza di Italia.\nL'eredit\u00e0 morale e politica di Domenico Antonio Farini, prosegu\u00ec comunque con il nipote Luigi Carlo, che diventer\u00e0 pi\u00f9 tardi Dittatore dell'Emilia e Presidente del Consiglio. Sempre su quelle orme si muoveranno poi il ministro Alfredo Baccarini e Domenico Farini, figlio di Luigi Carlo, Presidente della Camera e del Senato.\nDopo l'Unit\u00e0 d'Italia.\nDopo l'unit\u00e0 d'Italia ebbero inizio a Russi nuove attivit\u00e0 economiche. Il paese da centro prevalentemente agricolo, inizi i primi passi verso l'industria e il commercio (gi\u00e0 fiorente in seno alla cittadina dal XVI secolo).\nOnorificenze.\nNel 1878 a Russi venne concesso, con decreto reale, il titolo di Citt\u00e0 per aver dato i natali a Luigi Carlo Farini.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2009 la popolazione straniera residente era di persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nCultura.\nGastronomia.\nPiatti tipico di Russi \u00e8 il \"bel e cot\", prodotto con muscolo di maiale, golela, testa disossata e cotenna. Le carni vengono condite con sale grosso, pepe, chiodi di garofano, cannella, noce moscata e zucchero.\nLa \"can\u00e8na\" \u00e8 un vino novello di prima spremitura, quasi una sorta di mosto fatto con uve di cui si andava perdendo la coltivazione; \u00e8 aspro ma con un retrogusto dolce tipico del mosto appena spillato; si accompagna in maniera ideale al \"bel e cot\".\nSi ricordano le cantine del Palazzo San Giacomo, in cui veniva fatto riposare il vino delle variet\u00e0 Canena, Trebbiano e Uva d'Oro.\nEventi e manifestazioni.\n\"F\u00eera d'i sett dul\u00fcr\".\nLa \"F\u00eera d'i sett dul\u00fcr\" (Fiera dei sette dolori) \u00e8 la pi\u00f9 antica sagra della provincia di Ravenna. risale, infatti, al XVII secolo, ed era legata all'ordine dei frati Serviti in quel tempo presenti a Russi. Celebrava la Madonna dei sette dolori e venne istituzionalizzata da Innocenzo XI nel 1688.\nSi svolge nella terza settimana di settembre e presenta un'ampia offerta di eventi musicali e culturali nonch\u00e9 appuntamenti gastronomici, con piatti tipici della romagna, nella fattispecie cappelletti, nell'occasione conditi al rag\u00f9, \"bel e cot\", sorta di cotechino o insaccato di maiale che ha ricevuto la denominazione di prodotto regionale, servito su fette di pane fragrante, il tutto annaffiato dal vino \"Can\u00e8na Nova\". \nLa festa venne ripristinata, dopo essere stata sospesa nel 1798 su editto di Napoleone Bonaparte, solo nel 1815, con il ritorno della Romagna sotto l'egida pontificia. A quel tempo, la festa era solo religiosa e consisteva in una processione ed una questua che serviva a supportare le spese. Nel 1861 il comune riconobbe la Confraternita dei 7 dolori, disponendo che la festa si tenesse nella terza domenica di settembre. Contestualmente gli esercizi di arti e mestieri iniziarono a beneficiare del passaggio della festa religiosa e fiera di paese.\nIn considerazione di ci\u00f2, nel 1871 la festa cambi\u00f2 nome divenendo Fiera di bestiame detta dell'Addolorata. La fiera di bestiame e si svolgeva nel Foro Boario. Nel 1877 la festa si svilupp\u00f2 ulteriormente tanto che venne istituito un treno speciale da Ravenna che portasse visitatori ad assistere alla corsa dei cavalli berberi e agli spettacoli pirotecnici con i fuochi di artificio.\nDopo la sospensione per la prima guerra mondiale venne istituito nell'ambito della fiera il luna park con giostre e tirasegni. Alla fine della seconda guerra mondiale la festa ha avuto un ulteriore miglioramento ed ha cambiato ancora nome da Fiera dell'Addolorata a \"Fira di set dulur\". Ad arricchire la parte spettacolare si \u00e8 iniziato a rappresentare grandi opere ed operette all'interno del teatro, mentre hanno continuato a tenersi le corse di cavalli berberi e la mostra del bestiame che \u00e8 stata soppressa dagli anni ottanta.\nLa \"Fira\" continua comunque ad essere un'attrazione del paese che nei giorni del suo svolgimento si veste a festa. Cantastorie provenienti da ogni regione d'Italia animano la scena e la domenica sera ed il luned\u00ec ci sono i fuochi artificiali che attirano persone da ogni parte della provincia (interessate in particolare a \"la girandola\" e ai \"fuochi sui pali\").\nFestival Internazionale del Folklore.\nDal 1988 al 2019 il Gruppo Canterini Romagnoli \"Citt\u00e0 di Russi\" ha organizzato il Festival Internazionale del Folklore.\nLibri mai mai visti.\nFino all'anno 2015 si \u00e8 tenuta a Russi la mostra annuale dei \"Libri mai mai visti\", organizzata dall'associazione locale \"VAri Cervelli Associati\" (VACA). La mostra presentava le opere migliori, in una sorta di concorso di bellezza dell'assurdo, a cui potevano partecipare libri realizzati in materiali improbabili, o a partire da un'idea curiosa, o contenenti storie raccontate per materiali, disegni e parole difficilmente commercializzabili da un editore, in quanto opere d'artista fuori standard.\nLa mostra richiamava curiosi anche da citt\u00e0 lontane. Nel 2000 venne presentata a New York presso la New York University e negli anni seguenti divent\u00f2 itinerante, venendo presentata anche all'Istituto Italiano di Cultura a Parigi, alla Biblioteca Classense di Ravenna, al Museo dell'illustrazione di Ferrara e alla Biblioteca comunale di Imola, e nel 2006 al Circolo dei Lettori di Torino all'interno della programmazione di \"Torino capitale mondiale del libro\".\nNel 2007 fu creato un Fondo per raccogliere una selezione delle migliori opere, conservato a Russi.\nLa manifestazione, sospesa nel 2016 per mancanza di fondi, \u00e8 stata riproposta nel 2019 a Ravenna \nEconomia.\nArtigianato.\nPer quanto riguarda l'artigianato, Russi \u00e8 rinomata soprattutto per i laboratori di oreficeria e di gioielleria.\nInfrastrutture e trasporti.\nStrade.\nL'abitato viene attraversato dall'ex strada statale 302 Brisighellese Ravennate, che a nord-est di Russi si innesta con l'ex strada statale 253 San Vitale, che collega Ravenna con Bologna. Entrambe le strade sono oggi classificate come provinciali.\nFerrovie.\nIl comune \u00e8 attraversato dalla ferrovia Castelbolognese-Ravenna e dalla Faenza - Ravenna ed \u00e8 servito dalla propria stazione ferroviaria in Piazzale Lanzoni.\nSport.\nLa manifestazione sportiva pi\u00f9 importante che si tiene a Russi \u00e8 la \u00abMaratona del Lamone\u00bb. Nata nel 1977, \u00e8 la maratona pi\u00f9 vecchia dell'Emilia-Romagna e la seconda in Italia. La manifestazione \u00e8 organizzata dal \u00abG. S. Lamone\u00bb.\nA Russi giocano: \nAmministrazione.\nGemellaggi.\nLa citt\u00e0 di Russi \u00e8 stata insignita nell'anno 2008 dalla Comunit\u00e0 Europea con la \"Bandiera d'onore\"."}
{"id": "32126", "revid": "3732", "url": "https://it.wikipedia.org/wiki?curid=32126", "title": "Sant'Agata sul Santerno", "text": "Sant'Agata sul Santerno (\"Sant'\u00cagta\" in romagnolo) \u00e8 un comune italiano di abitanti della provincia di Ravenna in Emilia-Romagna. \n\u00c8 il terzo comune pi\u00f9 piccolo della provincia per popolazione (dopo Casola Valsenio e Bagnara di Romagna) e il pi\u00f9 piccolo quanto a superficie.\nGeografia fisica.\nTerritorio.\nSant'Agata \u00e8 attraversata da un'importante via di comunicazione, la strada San Vitale, che collega Bologna con Ravenna. Il paese sorge nel punto in cui questa attraversa il fiume Santerno.\nStoria.\nDalla fondazione all'Unit\u00e0 d'Italia.\nL'abitato sorse probabilmente in epoca bizantina. Per difendersi dalle continue incursioni longobarde, i bizantini eressero tra VII e VIII secolo una linea difensiva che andava da Ferrara (citt\u00e0 di fondazione bizantina) alla via Emilia. La linea era punteggiata da piccoli \"castra\", cio\u00e8 presidi militari. Dall'esame cartografico e dal confronto con le foto satellitari si evince che l'abitato di Sant'Agata aveva le tipiche dimensioni (circa 160 x 160 metri) di un villaggio protetto da un fossato con argine.\nContemporanea al presidio \u00e8 la pieve, edificata come d'uso fuori le mura. Fu dedicata a Sant'Agata probabilmente in segno di buon augurio, poich\u00e9 i bizantini avevano intitolato alla santa orientale la citt\u00e0 di Catania, la prima ad essere riconquistata all'inizio della loro campagna d'Italia. La pieve fu edificata a nord del \"castrum\". Come negli altri centri del Nord Italia dell'epoca, ebbe una funzione sia religiosa sia civile. Dal nome della pieve trae origine il nome del centro abitato.\nQuando la pieve fu costruita il clima stava attraversando una fase di \"ottimo\". Ma a partire dal XIII secolo il clima cambi\u00f2 nuovamente ed inizi\u00f2 una stagione calda. Gli effetti sul territorio furono disastrosi: il Santerno esond\u00f2 ed allag\u00f2 pi\u00f9 volte il territorio circostante. La pieve di Sant'Agata, dopo essere stata allagata ripetute volte, venne abbandonata, tanto che a partire dal 1300 di essa non si ha pi\u00f9 notizia. Fu sostituita dalla chiesa parrocchiale, situata dentro le mura.\nFin dai secoli XII-XIII la pieve di S. Agata fece parte della Diocesi di Faenza, cui appartiene tuttora. In quel periodo il territorio circostante era occupato prevalentemente da boschi: la \"Magnum forestum\" delle cronache medievali.\nTra il XIII e il XIV secolo Sant'Agata fu disputata dai signori locali, trovandosi, suo malgrado, al centro di scontri tra truppe avversarie. Tale periodo turbolento ebbe termine nel 1440, una delle date pi\u00f9 significative della storia del paese. Il 23 settembre di quell'anno Papa Eugenio IV cedette in feudo alcune terre della Bassa Romagna, tra cui Sant'Agata, agli Estensi di Ferrara per 11.000 ducati d'oro. Il paese assunse quindi il nome di S. Agata Ferrarese, che conserv\u00f2 fino all'Unit\u00e0 d'Italia. Nel 1487 gli abitanti ottennero dagli Este lo Statuto, ovvero la raccolta delle leggi di autogoverno della citt\u00e0. L'abitato aveva una pianta ridotta; l'accesso al castello avveniva attraverso un'unica Porta; la fortificazione era circondata da un grande fossato, chiamato dagli abitanti \"la Fossa\" (dell'antico castello non rimane che uno dei due torrioni, l'attuale torre dell'orologio). Nel recinto del castello fu edificata la chiesa arcipretale. In epoca successiva il fossato venne prosciugato (ci\u00f2 accadde anche nei centri abitati circostanti, come Lugo e Bagnara). La porzione dell'ex fossato antistante la porta cittadina divenne la piazza centrale del paese.\nDopo l'estinzione della dinastia estense, nel 1598, Sant'Agata, insieme a tutta la Romagna estense, fu devoluta allo Stato Pontificio, che la inser\u00ec nella neonata Legazione di Ferrara.\nNel 1796 la Romagna estense cadde sotto il dominio napoleonico. Nel 1801-02 fu costruito un ponte in legno sul Santerno: fu il primo ponte permanente sul fiume. Fino ad allora veniva offerto il servizio di traghetto da una sponda all'altra; i proventi andavano al municipio. La cessazione del servizio caus\u00f2 un pesante deficit nelle casse comunali. I santagatesi fecero sentire le loro proteste fino a Bologna. Nella primavera del 1815 Gioacchino Murat, in ritirata da Ferrara verso Faenza, attravers\u00f2 il Santerno sul nuovo ponte e, per fermare l'avanzata austriaca, lo fece bruciare. Nello stesso anno la Romagna estense ritorn\u00f2 sotto la sovranit\u00e0 dello Stato Pontificio. Il legato accolse le richieste dei santagatesi e non fece ricostruire il ponte.\nIn occasione della Prima guerra d'indipendenza italiana (1848) si arruolarono volontari ben 26 santagatesi. L'epidemia di colera del 1854-55 tocc\u00f2 anche Sant'Agata: su 1636 abitanti, 78 furono contagiati e 50 morirono.\nCon l'annessione delle Legazioni pontificie al Regno di Sardegna (1859) il comune di Sant'Agata fu incluso nella Provincia di Ravenna (annessione sancita con i plebisciti del 1860). Successivamente il nome cambi\u00f2 da Sant'Agata Ferrarese all'attuale Sant'Agata sul Santerno.\nDal 1861 ad oggi.\nNel 1863, per Regio Decreto, il paese assunse l'attuale denominazione di Sant'Agata sul Santerno. Nel gonfalone del Comune compaiono: Sant'Agata, la torre civica e l'aquila degli Estensi. Nel 1865 fu emanato il Regolamento di polizia rurale e urbana, il primo da quando Sant'Agata era entrata nel Regno d'Italia. Tra le nuove norme, il divieto di fare il bagno nel fiume, abitudine di molti santagatesi dell'epoca. Nel 1866 fu costruito il nuovo ponte di legno sul Santerno. A sud del paese il fiume era caratterizzato da lunghe ed ampie anse, che rallentavano il corso dell'acqua: nel giro di poco pi\u00f9 di tre km, il Santerno ne formava sei. In caso di piogge il livello del fiume poteva elevarsi fino ad esondare, con grave pericolo per la popolazione. Le anse a sud del paese furono eliminate tra il 1885 e il 1888, con la realizzazione del cosiddetto \"drizzagno\" (un raddrizzamento di circa 2,5 chilometri), insieme all'innalzamento degli argini su tutto il fiume. I lavori furono eseguiti dal Genio Civile della Provincia di Ravenna.\nAlla fine dell'Ottocento la superficie agraria era coltivata solo in minima parte. Lo studioso Emilio Rosetti, nella sua opera \"La Romagna. Geografia e storia\" (1894), divise il territorio agrario romagnolo in sei aree. Sant'Agata fu classificata, come la vicina Conselice, nella \"Zona risicola\", poich\u00e9 la coltura prevalente era quella del riso.\nAll'inizio del XX secolo la popolazione viveva in condizioni modeste. Delle circa 400 famiglie che abitavano nel territorio del comune, pochissime erano definibili ricche. Quanto al tipo di lavoro, la fetta pi\u00f9 grossa della popolazione era dedita all'agricoltura. I piccoli proprietari, in tutto qualche decina di famiglie, possedevano in media dai 3 ai 4 ettari di terra. Nonostante la loro vita faticosa, erano considerati benestanti: infatti non dovevano dividere con nessun altro il frutto del loro lavoro, come invece accadeva ai coloni mezzadri e agli affittuari (che alla fine dell'anno dovevano corrispondere al proprietario del terreno una quota fissa). A Sant'Agata, come del resto in tutta la Bassa Romagna, mezzadri e affittuari rappresentavano la stragrande maggioranza dei lavoratori. La categoria pi\u00f9 disagiata era senza dubbio quella degli operai e dei braccianti: lavoravano solo d'estate, nella mietitura, nella trebbiatura e nella vendemmia, e rimanevano disoccupati in inverno; molti di essi, inoltre, non erano nemmeno proprietari della casa in cui vivevano.\nAlcune tappe dello sviluppo civico di Sant'Agata sono scandite dagli avvenimenti che seguono: - 1901 viene fondata la Cassa Rurale da 14 soci, tra cui don Antonio Randi; - 1905 viene inaugurato il nuovo ponte sul Santerno; - 1924 viene aperta la prima agenzia della Cassa di Risparmio di Ravenna; - 1925 giunge in paese la luce elettrica. La linea ferroviaria esisteva invece fin dal 1888; - 1926 (il 16 giugno) viene inaugurato l'asilo infantile fondato da Giovanna Azzaroli; - 1929 vengono costruite le attuali Scuole elementari, inaugurate due anni dopo.\nLe due guerre mondiali portarono lutti e privazioni anche ai Santagatesi: nella guerra 1915-1918 si contarono 16 caduti in battaglia, 19 deceduti per malattie contratte al fronte e 5 dispersi. I danni causati dal secondo conflitto mondiale furono ancora pi\u00f9 gravi: il paese venne quasi completamente distrutto dai bombardamenti (terribile l'ultimo del 9 aprile 1945) e si ebbero 77 civili deceduti per fatti di guerra e 6 militari morti o dispersi sui vari fronti. Sant'Agata fu liberata il 10 aprile 1945; i primi ad entrare furono i soldati inglesi e neozelandesi.\nAl referendum istituzionale del 1946 la Repubblica ottenne 1.169 voti, la monarchia 108.\nAlle elezioni politiche del 1948, ottennero voti per il Senato: Fronte Popolare 604, Democrazia Cristiana 277, PRI 239. Per la Camera: Fronte Popolare 674, Democrazia Cristiana 425, P.R.I. 259.\nIl 5 dicembre 1959 il fiume Santerno ruppe l'argine in due punti e l'acqua invase il paese. Questa \u00e8 stata, comunque, l'ultima alluvione registrata.\nNel 1960 Primo Mazzari fond\u00f2 l'omonima distilleria, che rimane ancora oggi la fabbrica pi\u00f9 conosciuta di Sant'Agata. Il secondo marchio pi\u00f9 conosciuto, il Mobilificio Pirazzoli, sorse nel 1966. L'edificio, a tre piani, spicca in un paese di tutte case basse. Per la sua altezza e la grande insegna luminosa posta sul tetto, lo si nota anche a qualche chilometro di distanza percorrendo la San Vitale, soprattutto perch\u00e9 svetta pi\u00f9 in alto del ponte sul Santerno.\nTra gli anni cinquanta e gli anni sessanta si assistette in Italia ad una straordinaria trasformazione degli stili di vita, che coinvolse anche i piccoli centri abitati, tra cui Sant'Agata. Tra i mezzi di trasporto, la bicicletta fin\u00ec in secondo piano. Si pass\u00f2 ai ciclomotori (Vespa su tutti) e poi alle automobili (Fiat 600 e 500).\nNel 1967 venne costruito il primo acquedotto cittadino. Nello stesso periodo fu completata l'illuminazione pubblica di vie e piazze. Al censimento del 1971 i santagatesi risultarono occupati come segue: il 27,2% nell'agricoltura; il 32,5% nell'industria ed il 40,3% nel terziario. Si pot\u00e9 notare un progressivo inurbamento della popolazione: tra il 1951 e il 1971 la quota degli abitanti residenti nel centro urbano pass\u00f2 dalla met\u00e0 ai due terzi. Al referendum sul divorzio del 1974, il fronte del no vinse con 1.024 voti contro 462 s\u00ec.\nIl 10 giugno 2003 \u00e8 stato inaugurato il nuovo ponte sul Santerno, dotato di piste ciclabili e posto pi\u00f9 in alto rispetto al precedente.\nSimboli.\nLo stemma del Comune si blasona:\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2009 la popolazione straniera residente era di 313 persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nReligione.\nNel comune di Sant'Agata sul Santerno \u00e8 presente una parrocchia facente parte della diocesi di Faenza-Modigliana. Si ritiene che il suo culto provenga da Bisanzio. Agata \u00e8 infatti una santa di origine orientale: si diffuse in Italia (a partire da Catania) proprio nel periodo bizantino.\nLa santa diede il nome alla pieve, che pass\u00f2 ad indicare il centro abitato gi\u00e0 in epoca altomedievale.\nCultura.\nBiblioteche e musei.\nLa biblioteca attuale \u00e8 stata inaugurata nei primi anni 1980; \u00e8 intitolata al filosofo Loris Ricci Garotti. Dal 2013 ha sede in piazza Ercole Rambelli.\nLe conferenze e gli incontri pubblici si svolgono alla \"Ca' d'e' Cuntaden\" (storico edificio costruito ai primi del Novecento), inaugurata il 17 ottobre 1998.\nInfrastrutture e trasporti.\nLa \u00abBastia\u00bb e la \u00abSan Vitale\u00bb sono le due strade storiche che si incrociano a Sant'Agata.\nLa Via Bastia \u00e8 una delle strade pi\u00f9 antiche della Bassa Romagna. Le sue origini risalgono al Medioevo. Nel 1395, quando il Santerno spagliava ancora nelle valli, i Da Polenta avevano costruito una \"bastiglia\", cio\u00e8 un baluardo difensivo, nel punto di confluenza tra il Reno (all'epoca Po di Primaro) ed il fossato Zaniolo, ad ovest del Santerno. Sede di un \"rastellum\" dai consistenti pedaggi, fin\u00ec sotto il controllo di Nicol\u00f2 III d'Este verso il 1433. Il marchese fiss\u00f2 il confine tra i propri possedimenti e quelli polentani lungo il Primaro. Nel 1441, dopo aver acquisito il territorio di Lugo dallo Stato della Chiesa, gli Estensi iniziarono la costruzione di una strada che collegasse la bastia di Ca' di Lugo con quella presso il Po di Primaro. Nel 1460 i ferraresi deviarono il Santerno fino a condurlo nel Po di Primaro e la Via Bastia assunse l'attuale importanza, data dal fatto che si trov\u00f2 a fiancheggiare il fiume per tutto il suo corso. In tempi pi\u00f9 recenti la strada venne prolungata di 4\u00a0km da Ca' di Lugo fino a Sant\u2019Agata.\nLa Via San Vitale \u00e8 l'asse principale di collegamento terrestre tra Ravenna e Bologna. Fino a tutto il XVIII secolo, la direttrice preferita per i collegamenti Ravenna-Bologna era stata la via fluviale, in quanto Ravenna era ben inserita nel sistema fluviale Reno-Po di Primaro.\nAncora nel 1801 sul fiume Santerno non esisteva il ponte: infatti, localmente, la strada era denominata \"Via Pubblica che va al passo della Barca\". La san Vitale emerse come importante via di collegamento nel corso del XIX secolo, quando le opere di bonifica resero pi\u00f9 stabili i collegamenti via terra.\nUna moderna pista ciclabile collega il paese con la vicina Lugo, distante 4\u00a0km. Nel 2016 \u00e8 stata aperta un'altra pista ciclabile in direzione Massa Lombarda.\nTrasporto pubblico: autobus (per Bologna, Ravenna, Imola, Faenza, Lugo (Italia), Massa Lombarda), treno (linea Ferrovia Faenza-Lavezzola).\nAmministrazione.\nI Comuni di Sant'Agata sul Santerno, Alfonsine, Bagnacavallo, Bagnara di Romagna, Conselice, Cotignola, Fusignano, Lugo e Massa Lombarda formano insieme l'Unione dei comuni della Bassa Romagna.\nGemellaggi.\nI quattro comuni fanno parte del comitato di gemellaggio \"Noblat Aigues Vives\", nell'Alta Vienne.\nSport.\nFino all'annata 2012/13 la societ\u00e0 calcistica locale, la S. C. Santagatese (affiliata alla societ\u00e0 imolese ASD Chicco Ravaglia), ha disputato il campionato di Eccellenza Emilia-Romagna.\nNel 2014 \u00e8 stata fondata l'Asd Santagata Sport la cui prima squadra milita nel campionato di Prima Categoria dopo due promozioni consecutive dalla Terza alla Seconda (2017/2018) e dalla Seconda alla Prima (2018/2019)."}
{"id": "32128", "revid": "1543377", "url": "https://it.wikipedia.org/wiki?curid=32128", "title": "Lodovico Bolognini (architetto)", "text": "Biografia.\nFiglio dell'architetto Francesco, comp\u00ec gli studi presso l'Universit\u00e0 di Bologna. Dopo aver affiancato il padre, incaricato della realizzazione dei giardini della villa ducale a Rivalta, Bolognini esegu\u00ec alcuni lavori idraulici a Reggio, Modena e presso la dimora di Francesco III a Varese. Dalla seconda met\u00e0 degli anni '60 del XVIII secolo fu protagonista di una rapida ascesa come architetto presso la corte estense di Modena. Nel 1772 fu nominato architetto ducale e, successivamente, amministratore delle fabbriche del pubblico di Reggio. In quest'ultima citt\u00e0 diresse i lavori di restauro del palazzo municipale, del teatro municipale, della sala dell'Archivio e del manicomio di San Lazzaro.\nNegli stessi anni Bolognini diresse alcune importanti opere di arginatura e bonifica nella pianura reggiana. Nel 1783 progett\u00f2 la nuova strada che avrebbe dovuto unire Reggio a Castelnovo e alla Lunigiana attraverso il passo del Cerreto. L'opera, iniziata due anni dopo, venne interrotta con l'arrivo delle truppe francesi in Italia nel 1796 e fu ultimata solamente tra il 1823 ed il 1830. \nCon l'arrivo dei francesi, la carriera del Bolognini sub\u00ec un momentaneo arresto, salvo poi riprendere nel 1798 come consultore idraulico delle Amministrazioni d'acqua dipartimentali e comunali per conto della Repubblica Cisalpina. Nominato commissario di governo del dipartimento del Crostolo durante il Regno d'Italia, nel 1810 progett\u00f2 importanti opere idrauliche per il Panaro ed il Reno. Con l'avvento della Restaurazione ottenne una pensione da ingegnere ducale da parte del duca Francesco IV di Modena. Nel 1816 fu investito da Maria Luisa d'Asburgo-Lorena di una consulenza sul ponte sul Taro, progettato da Antonio Cocconcelli."}
{"id": "32130", "revid": "123979075", "url": "https://it.wikipedia.org/wiki?curid=32130", "title": "Senna Lodigiana", "text": "Senna Lodigiana (\"S\u00e8na\" in dialetto lodigiano) \u00e8 un comune italiano di abitanti della provincia di Lodi in Lombardia.\nStoria.\nUna \"Curte Sinna\" \u00e8 menzionata, tra il 915 e il 917, in tre diplomi dell'Imperatore Berengario I Re d'Italia. \"Sinna\" \u00e8 il luogo nel quale tali documenti furono redatti, e dove quindi vi era la corte imperiale di Berengario. A Senna vi era un'altura (poi spianata) comunemente chiamata il \"Castellaccio\", dove si presume che vi fosse edificata l'originaria struttura fortificata.\nNapoleone ingrand\u00ec il territorio comunale espandendolo a sud fino al corso del Po.\nNel 1863 Senna assunse il nome ufficiale di \"Senna Lodigiana\", per distinguersi da altre localit\u00e0 omonime.\nNel 1869 al comune di Senna Lodigiana vennero aggregati i comuni di Corte Sant'Andrea e Mirabello San Bernardino.\nNel 1880 nel comune nasce don Enrico Pozzoli, il sacerdote che nel 1936 battezzer\u00e0 il futuro Papa Francesco.\nSimboli.\nStemma\nMonumenti e luoghi d'interesse.\nL'attuale chiesa parrocchiale, dedicata a San Germano Vescovo di Auxerre (che sostituisce la precedente, risalente al XII secolo) fu eretta nel 1914 e solennemente consacrata il 7 aprile del 1934 dal Vescovo di Lodi Mons. Pietro Calchi Novati.\nA Senna Lodigiana \u00e8 presente anche la chiesa di Santa Maria in Galilea, risalente al XV secolo, ed edificata su di un terrazzamento rialzato, in posizione dominante rispetto alla campagna circostante.\nSenna \u00e8 attraversata inoltre dalla Via Francigena; nella localit\u00e0 di Corte Sant'Andrea \u00e8 ricordato il transito del Po (\"transitus Padi\") da parte dell'Arcivescovo di Canterbury Sigerico, di ritorno da Roma, attorno al 990 d.C.\nSociet\u00e0.\nEtnie e minoranze straniere.\nAl 31 dicembre 2009 gli stranieri residenti nel comune di Senna Lodigiana in totale sono 306, pari al 14,66% della popolazione. Tra le nazionalit\u00e0 pi\u00f9 rappresentate troviamo:\nGeografia antropica.\nFrazioni.\nIl territorio comunale comprende il capoluogo e le frazioni di Corte Sant'Andrea, Guzzafame (localit\u00e0 un tempo sul Po e quindi sul confine col Piacentino) e Mirabello.\nAmministrazione.\nSegue un elenco delle amministrazioni precedenti."}
{"id": "32131", "revid": "2164596", "url": "https://it.wikipedia.org/wiki?curid=32131", "title": "Somaglia", "text": "Somaglia (\"Sumaia\" in dialetto lodigiano) \u00e8 un comune italiano di abitanti della provincia di Lodi in Lombardia.\nStoria.\nIn et\u00e0 napoleonica (1809-16) al comune di Somaglia furono aggregate Mirabello e Regina Fittarezza, ridivenute autonome con la costituzione del Regno Lombardo-Veneto. Regina Fittarezza fu poi aggregata definitivamente nel 1873, insieme con Pizzolano.\nSimboli.\nStemma\nGonfalone\nSociet\u00e0.\nEtnie e minoranze straniere.\nAl 1\u00ba gennaio 2019 gli stranieri residenti a Somaglia con regolare permesso di soggiorno erano 502, pari a circa il 13,1% della popolazione. Le nazionalit\u00e0 pi\u00f9 rappresentate erano:\nGeografia antropica.\nIl territorio comunale comprende oltre al capoluogo la frazione di San Martino Pizzolano.\nAmministrazione.\nSegue un elenco delle amministrazioni locali.\nInfrastrutture e trasporti.\nStrade.\nIl comune di Somaglia \u00e8 attraversato dalla SS 9 \"Emilia\" che collega Piacenza a San Donato Milanese (MI). \u00c8 inoltre attraversato dall'Autostrada A1 che per\u00f2 non presenta nessuna uscita per Somaglia; vi \u00e8 per\u00f2 un'area servizio, denominata \"Somaglia Ovest\", situata a circa 3 chilometri dopo l'uscita per Casalpusterlengo/Ospedaletto Lodigiano in direzione Bologna.\nSport.\nLe squadre di calcio di Somaglia sono due:"}
{"id": "32134", "revid": "88740", "url": "https://it.wikipedia.org/wiki?curid=32134", "title": "Terranova dei Passerini", "text": "Terranova dei Passerini (\"Teran\u00f6va\" in dialetto lodigiano) \u00e8 un comune italiano di 916 abitanti della provincia di Lodi in Lombardia.\nStoria.\nTerranova \u00e8 una localit\u00e0 agricola di antica origine, nota per secoli come \"Terra Nuova\".\nIn et\u00e0 napoleonica (1809-16) al comune di Terra Nuova furono aggregate Cassina dei Passerini e Rovedaro, che recuperarono per\u00f2 un'effimera autonomia con la costituzione del Regno Lombardo-Veneto, per venire aggregate definitivamente nel 1837.\nNel 1863 il comune di Terranova assunse il nome ufficiale di \"Terranova dei Passerini\" in onore del politico Rinaldo dei Bonacolsi detto Passerino.\nSimboli.\nLo stemma e il gonfalone del Comune di Terranova dei Passerini sono stati concessi con decreto del presidente della Repubblica dell'8 febbraio 1973.\nStemma\nGonfalone\nSociet\u00e0.\nEtnie e minoranze straniere.\nAl 31 dicembre 2009 gli stranieri residenti nel comune di Terranova dei Passerini in totale sono 62, pari al 7,00% della popolazione. Tra le nazionalit\u00e0 pi\u00f9 rappresentate troviamo:\nGeografia antropica.\nLa sede comunale \u00e8 posta nel capoluogo, attualmente denominato Terranova dei Passerini, ma noto in passato come localit\u00e0 Fornaci.\nFrazioni.\nPossiedono lo \"status\" di frazione le localit\u00e0 di Cascine, Cascinette, Cascinotti e San Giacomo.\nAltre localit\u00e0 del territorio.\nCascine Baratt\u00e8, Biraga, Biraghina, Campagna, Nuova, Rovedaro, San Giacomino, Sant'Alberto, Terranova.\nAmministrazione.\nSegue un elenco delle amministrazioni locali.\nSport.\nCalcio.\nLa squadra di calcio del paese \u00e8 stata l'A.S. Terranova 1992 fino al termine del campionato 2014/2015 di Prima Categoria lombarda. Nella stagione 2012/2013 \u00e8 stata vincitrice del campionato di Seconda Categoria girone O."}
{"id": "32135", "revid": "2164596", "url": "https://it.wikipedia.org/wiki?curid=32135", "title": "Turano Lodigiano", "text": "Turano Lodigiano (\"T\u00fcr\u00e0n\" in dialetto lodigiano) \u00e8 un comune italiano di abitanti della provincia di Lodi in Lombardia.\nStoria.\nIn epoca romana da Turano Lodigiano passava la diramazione secondaria della \"via Mediolanum-Placentia\" che si staccava da \"Laus Pompeia\" (Lodi Vecchio) e che raggiungeva Cremona. La prima attestazione storica della localit\u00e0 di Turano \u00e8 inerente al transito del vescovo di Pavia San Siro, che nell\u2019anno 69 attravers\u00f2 questi territori per raggiungere la propria sede vescovile. Il documento pi\u00f9 antico nel quale si pu\u00f2 trovare espressamente riportato il nome di Turano risale per\u00f2 al 924. Si tratta di un documento di vendita relativo a beni ceduti dal nobile Pietro Sommariva ai Vignati di Lodi, e fa riferimento ai resti di un \"Castri de Turano\", castello probabilmente devastato dagli Ungheri discesi nella penisola.\nLa localit\u00e0 \"Tuiranum\" o \"Turanum\" ricorre in numerosi documenti, testamenti e atti notarili relativi a cessioni, lasciti, acquisti, investiture e contese tra esponenti delle famiglie nobili del lodigiano e alcuni vescovi di Lodi. Nel XVI secolo il feudatario, conte Lorenzo Mozzanica, fece erigere a Turano il convento di San Lorenzo (oggi non pi\u00f9 esistente), affidandolo ai Servi di Maria. I beni del feudo passarono nel corso dei secoli a varie famiglie nobili, fino a giungere nelle disposizioni dei Calderari. Sull'area in cui in passato era sorto il castello, essi costruirono un palazzo, tutt\u2019ora esistente, \"Palazzo Calderari\". Ora di propriet\u00e0 privata, fu sede di una scuola femminile delle Madri Canossiane di Lodi a partire dal 1900 fino al 1980. In et\u00e0 napoleonica (1809-16) Turano fu frazione di Melegnanello, recuperando l'autonomia con la costituzione del Regno Lombardo-Veneto. Nel 1869 furono annessi a Turano i comuni di Melegnanello e Robecco Lodigiano, soppressi.\nNel 1928 Turano assunse il nome ufficiale di \"Turano Lodigiano\", per distinguersi da altre localit\u00e0 omonime sul territorio nazionale.\nSimboli.\nStemma\nGonfalone\nSociet\u00e0.\nEtnie e minoranze straniere.\nAl 31 dicembre 2009 gli stranieri residenti nel comune di Turano Lodigiano in totale sono 156, pari al 9,92% della popolazione. Tra le nazionalit\u00e0 pi\u00f9 rappresentate troviamo:\nAmministrazione.\nSegue un elenco delle amministrazioni locali."}
{"id": "32136", "revid": "254059", "url": "https://it.wikipedia.org/wiki?curid=32136", "title": "Valera Fratta", "text": "Valera Fratta (\"Val\u00e9ra\" in dialetto lodigiano) \u00e8 un comune italiano di abitanti della provincia di Lodi in Lombardia.\nStoria.\nInsediamenti umani furono nella zona oggi conosciuta come Valera fin dall'antichit\u00e0 e sicuramente in epoca romana, dove si trovava una grande villa rustica, una fattoria, a cui era annessa sicuramente una necropoli. La prima attestazione del nome di Valera in un documento ufficiale, tuttavia, risale al 1209: \u201cCase et res territorie in locis et fundis vico Vigonzoni, Lambro et Valaria\u201d (case e cose del territorio nei luoghi e fondi dei paesi di Vigonzone, Castel Lambro e Valera Fratta). In tutta questa fase medievale, ma in pratica in tutta la sua storia, Valera appartiene al circondario del Lodigiano, seguendone spesso le vicende storiche. Cos\u00ec, nell'alto Medioevo si costituisce un principio di abitato attorno alla chiesa di San Zenone, che aveva alle spalle il cimitero.\nIl cambio di passo per Valera arriva per\u00f2 negli anni ottanta del secolo XII. I monaci cistercensi di Chiaravalle acquistano tra il 1170 circa e il 1200 una serie di terreni in parte a pascolo e in parte boschivi nella zona a sud di qualche centinaio di metri rispetto all'insediamento esistente. Qui, in corrispondenza delle attuali cascine Castello e Casone, fondano una propria grangia, una cascina ampia e dotata di diversi servizi, gestita direttamente dai monaci con l'aiuto di alcune persone non ecclesiastici. Nasce quindi la distinzione tra Valera Nova o Fratta, con cui si identifica la grangia e le abitazioni attorno, e il pi\u00f9 antico insediamento di Valera Zucca o Vetula, vecchia. L'unificazione delle due Valere avviene dal punto di vista ecclesiastico a partire dalla met\u00e0 del Cinquecento, quando fu riconosciuta per tutti gli abitanti l'appartenenza alla parrocchia di San Zenone. Ancora con i censimenti austriaci della prima met\u00e0 del Settecento, per\u00f2, si considerava Valera Fratta, dove vivevano 440 anime, e la frazione di Valera Zucca, 215 anime. L'unit\u00e0 d'Italia nel 1861 port\u00f2 poi i cambiamenti amministrativi che, sviluppandosi secondo le vicende comuni a tutta la storia moderna d'Italia, unificazione, prima guerra mondiale, fascismo e seconda guerra mondiale, condusse poi alla Valera Fratta del dopoguerra.\nNel dopoguerra Valera ha vissuto tutte le fasi di ristrutturazione della societ\u00e0 italiana, dal boom alla crisi energetica, dallo svuotamento delle campagne, al tempo della Milano da bere, dal grande boom di Internet alla crisi di questi ultimi anni. Nel 1951 gli abitanti registrati al censimento furono 859, ma dieci anni dopo erano gi\u00e0 716, poi solo 687 nel culmine dell'industrializzazione nel 1971. La campagna aveva segnato il passo fino ad allora, ma nel decennio successivo se lo stava gi\u00e0 riprendendo con una nuova volont\u00e0 di espansione urbanistica che port\u00f2 a 801 abitanti nel 1981, 931 dieci anni dopo e 1208 nel 2001. Negli ultimissimi anni gli abitanti di Valera sono stabili attorno ai 1600. Gli anni dell'ultimo mandato amministrativo sono stati segnati da alcuni importanti interventi. Tra tutti, quelli che cambieranno per sempre il volto di Valera sono la copertura della Roggia Grande Bolognina su via Milano e la realizzazione della nuova tangenziale, una variante alla ex strada statale 412 della Val Tidone che taglia fuori il centro abitato. Inoltre sono state poste le basi per il miglioramento dell'offerta formativa: i due plessi scolastici attigui della scuola materna e dell'elementare sono stati ampliati con nuove e pi\u00f9 grandi aule e quindi unificati attraverso un corpo edificato che funziona come mensa a servizio di entrambi. Il municipio infine cambia aspetto con un intervento di sistemazione atteso da anni che migliora gli uffici comunali e l'accoglienza per i cittadini, nuove sala giunta e sala consiglio.\nSimboli.\nStemma\nGonfalone\nSociet\u00e0.\nEtnie e minoranze straniere.\nAl 31 dicembre 2009 gli stranieri residenti nel comune di Valera Fratta in totale sono 207, pari al 12,40% della popolazione. Tra le nazionalit\u00e0 pi\u00f9 rappresentate troviamo:\nAmministrazione.\nSegue un elenco delle amministrazioni locali."}
{"id": "32137", "revid": "2164596", "url": "https://it.wikipedia.org/wiki?curid=32137", "title": "Villanova del Sillaro", "text": "Villanova del Sillaro (\"Vilan\u00f6va del Silar\" in dialetto lodigiano) \u00e8 un comune italiano di abitanti della provincia di Lodi in Lombardia.\nStoria.\nVillanova \u00e8 una localit\u00e0 agricola di antica origine, nota per secoli come \"Villa Nuova\".\nNel 1863 il comune di Villanova assunse il nome ufficiale di \"Villanova del Sillaro\".\nNel 1878 al comune di Villanova del Sillaro vennero aggregati i comuni di Bargano e Mongiardino Sillaro.\nSociet\u00e0.\nEtnie e minoranze straniere.\nAl 31 dicembre 2019 gli stranieri residenti sono ; le comunit\u00e0 nazionali numericamente significative sono\u02d0\nGeografia antropica.\nIl territorio comunale comprende, oltre al capoluogo, la frazione di Bargano e le cascine San Tomaso, Monticelli, Santa Maria, Cascinetta, Postino, Chiaravalle, Mongiardino, San Leone.\nAmministrazione.\nSegue un elenco delle amministrazioni locali."}
{"id": "32138", "revid": "1728", "url": "https://it.wikipedia.org/wiki?curid=32138", "title": "Baratto", "text": "Il baratto \u00e8 un'operazione di scambio bilaterale o multilaterale di beni o servizi fra due o pi\u00f9 soggetti economici (individui, imprese, enti, governi, ecc.) senza uso di moneta.\nNel diritto civile italiano, il baratto viene classificato sotto la denominazione di permuta.\nConcetto.\nIl baratto \u00e8 generalmente considerato la prima forma storica dello scambio commerciale di beni, e dunque, da considerarsi una fase ben anteriore alle forme di scambio monetario. Da Adam Smith in poi, gli economisti hanno ipotizzato che la moneta sia subentrata al baratto per superare il principale inconveniente di tale sistema di scambio, ossia la necessit\u00e0 di una doppia coincidenza dei bisogni: chi desidera un prodotto deve trovare una persona la quale sia possegga quel prodotto, sia abbia interesse a qualche prodotto che egli stesso possiede.\nTuttavia, nonostante sia radicata la considerazione del baratto come prima fase storica di economia commerciale, non vi \u00e8 alcuna prova storica, antropologica o etnologica dell'esistenza di una societ\u00e0 o di un'economia basate principalmente sul baratto. Al contrario le societ\u00e0 non monetarie operavano largamente secondo il principio dell'economia del dono e del debito. Quando di fatto ci s'imbatte nel baratto, si tratta usualmente di scambi tra soggetti completamente estranei o probabili nemici. Storicamente sono documentati elaborati sistemi di credito, come quello dei Sumeri (3500 a.C.), in periodi molto anteriori alla prima coniazione di monete (800 a.C.)\nNel baratto il valore dei beni oggetto dello scambio viene considerato sostanzialmente equivalente fra le parti, senza ricorrere esplicitamente a un'unit\u00e0 di misura di valore monetario dei beni stessi. Il valore di equivalenza si raggiunge attraverso la considerazione qualitativa e quantitativa delle merci scambiate, secondo l'accordo delle parti, che talvolta pu\u00f2 confidare negli usi, ma pi\u00f9 spesso si richiama a ragioni fattuali di mutuo fabbisogno.\nAnche nel baratto il valore delle merci scambiate corrisponde dunque al punto di incontro fra la domanda e l'offerta. Il baratto spesso pu\u00f2 rivestire un valore educativo in quanto forma di circolazione o riciclo sostenibile di beni e di oggetti.\nVari tipi di baratto.\nSi pu\u00f2 distinguere tra \"baratto semplice\" (o \"baratto diretto\"), quando entrambe le parti desiderano procurarsi il bene o il servizio che ricevono in cambio del bene o del servizio ceduto, e \"baratto multiplo\" (o \"baratto indiretto\"), quando un soggetto cede un bene o un servizio ricevendone in cambio un altro bene o servizio che non desidera avere, ma che scambia per ottenere quanto desiderato (si dice che il bene ottenuto nello scambio \u00e8 desiderato per il suo valore di scambio e non per il suo valore d'uso). Quest'ultimo \u00e8 anche il caso in cui l'ottenimento del bene desiderato debba essere differito per ragioni di stagionalit\u00e0 o deperibilit\u00e0.\nUna forma speciale e specifica di baratto, \u00e8 costituita dallo scambio di appartamenti nei periodi estivi, e dalle Reti di ospitalit\u00e0 mondiali; associazioni per lo pi\u00f9 recenti nate negli ultimi anni, che offrono alloggio e pernottamento gratuito ai soci, o membri delle stesse.\nNel 2014 \u00e8 stato introdotto il baratto amministrativo.\nIl baratto su Internet.\nUna forma di baratto sempre pi\u00f9 popolare sul web, \u00e8 detto \"swapping\", da \"swap\", letteralmente \"scambio\", ed \u00e8 generalmente informale, in cui singoli o gruppi di persone si spediscono vestiari ed accessori, di valore comparabile, su base fiduciaria.\nNegli ultimi anni si stanno affacciando su Internet portali o forum dedicati al baratto, molti dei quali completamente gratuiti, che offrono un servizio di scambio tra gli utenti e si ripropongono di diffondere lo spirito di tale modalit\u00e0 economica.\nI beni scambiati sono i pi\u00f9 svariati, dagli indumenti, ai DVD, ai CD musicali, ad ogni tipo di oggetto e gadget e possono essere gi\u00e0 in possesso dei partecipanti allo swapping, acquistati appositamente o creati con svariate tecniche, spesso seguendo un tema predefinito. Esistono anche e-mail swap, nei quali in genere sono scambiate informazioni, opinioni o foto a tema.\nEsistono applicazioni ad hoc per attivare azioni di baratto anche in modalit\u00e0 mobile.\nSwaplifting.\nNel caso del baratto su internet, un partecipante scorretto pu\u00f2 aderire ad uno swapping, e poi non completarlo, ricevendo qualcosa senza aver dato niente. Questa pratica \u00e8 chiamata swaplifting, termine mutuato dall'inglese \"shoplifting\".\nUna possibilit\u00e0 per evitare lo swaplifting \u00e8 quella di rivolgersi ad un servizio neutrale su internet, oppure ai pi\u00f9 importanti siti di baratto, che possono rimuovere dal sito l'account della persona che ha violato le regole oppure permettere alla parte lesa di rendere pubblico un feedback negativo.\nReal Consos.\nIl Real Consos \u00e8 il termine che oggi, si utilizza per definire una transazione avvenuta sul web. Questo nuovo metodo di baratto online, ovvero multilaterale e differito nel tempo ha dato origine, come spesso accade nell'evoluzione linguistica, al calco di una parola nuova in questo caso ad nuovo concetto di espressione. Questo termine traducibile con \"affare fatto\" si utilizza per accertare che una transazione diventi reale senza l'utilizzo della moneta.\nInfatti a differenza del baratto tradizionale, Real Consos \u00e8 la definizione di uno scambio di beni e servizi avvenuti online e senza l'utilizzo di moneta.\nBarter.\nIl barter o, corporate barter o barter trading, \u00e8 una pratica commerciale praticata tra imprese per lo scambio multilaterale di beni o servizi. Si differenzia dal baratto poich\u00e9 non \u00e8 un puro scambio di merci bilaterale, ma un circuito gestito e regolato da un mediatore in cui molteplici imprese ad esso associate comprano beni e servizi disponibili nel circuito assumendo un debito (che non produce interessi) nei confronti del mediatore che compenseranno successivamente con la vendita di beni e servizi propri. La diffusione del barter nel mondo \u00e8 in costante ed esponenziale crescita. Dagli ultimi dati rilevati nel 2006 si pu\u00f2 constatare che sono oltre 1.000.000 le aziende che utilizzano questa forma di Business, nei soli USA l'industria del barter rappresenta un giro di affari di oltre $900 miliardi, equivalente al 2,9% dell'intero PIL nordamericano,con un incremento medio annuo degli scambi al 19% negli ultimi tre anni. In Italia il corporate barter viene portato per la prima volta dalla societ\u00e0 di Brescia BexB nel 2001, che con oltre 2700 imprese affiliate e con oltre 250 milioni di Euro di valore di beni e servizi intermediati negli ultimi 12 anni resta ancora oggi il network di Barter pi\u00f9 grande in Italia."}
{"id": "32143", "revid": "123850683", "url": "https://it.wikipedia.org/wiki?curid=32143", "title": "Riano (Italia)", "text": "Riano \u00e8 un comune italiano di abitanti della citt\u00e0 metropolitana di Roma Capitale nel Lazio.\nStoria.\nLa prima notizia che si ha del \"Castrum Raiani\" \u00e8 dell\u2019anno 1159, quando, gi\u00e0 appartenente a Giovanni di Ronzone (o Roncione) e Berardo, suo fratello minore, abitanti a Roma nel luogo detto il monte di \"Johannes Roncionis\", questi donarono la localit\u00e0 con il castello e con tutte le sue pertinenze a papa Adriano IV.\nAgli inizi del secolo XIII, nel 1203, Riano era tra le localit\u00e0 che Innocenzo III confermava e donava alla Abbazia di San Paolo fuori le mura. Non \u00e8 chiaro se tale donazione era da intendere per intero, perch\u00e9 probabilmente la porzione ceduta dai fratelli \"de Rontionis\" ad Adriano IV era stata ceduta alla famiglia Vezzosi. Pierluigi Galletti, nel suo lavoro su Capena e la terra Collinense, cita un atto esistente nell\u2019archivio del monastero di San Paolo, dal quale si apprende che nel 1259 il monastero compr\u00f2 la parte del \"Castrum Raiani\" spettante a Iacopo de Vezzosi e suoi parenti. Nel 1268, per pagare la somma per tale acquisto, dovette vendere il casale di Fiorano al monastero di Santa Balbina.\nNel 1393 Riano risultava tornata ad essere dipendente dalla Abbazia di San Paolo e successivamente a causa dei numerosi conflitti che turbarono Roma e i dintorni la localit\u00e0 ne sub\u00ec pesantemente gli effetti che dovette essere in gran parte riedificato.\nNel 1527, il monastero di San Paolo per poter far fronte alle imposizioni dovute alle truppe imperiali da papa Clemente VII, dovette vendere la localit\u00e0 con tutte le sue pertinenze a Luigi Gaddi per 20.000 ducati. Solo due anni dopo tuttavia torn\u00f2 in potere del monastero per 20.000 scudi. \nA causa di nuove necessit\u00e0 fu nuovamente ceduto nel 1531 a Francesco Spinola per ducati 12000: i discendenti dello Spinola nel 1538 lo venderono ai Gaddi per la seconda volta per 16.000 ducati. \nNel 1570 il cardinale Pierdonato Cesi lo compr\u00f2 per il nipote Emilio, da Silvia ed Antonia Gaddi, eredi di Luigi, alla cui famiglia nel ramo dei duchi di Acquasparta rimase per passare successivamente ai Ludovisi-Boncompagni principi di Piombino.\nNel 1924 il corpo di Giacomo Matteotti fu ritrovato il 16 agosto, tra le 7:30 e le 8 del mattino, dal cane di un brigadiere dei Carabinieri in licenza, Ovidio Caratelli nella macchia della Quartarella.\nNel 1985 sopra la cava di pian dell'Olmo al 10\u00a0km della via Tiberina fu girato e ricostruita l'abbazia che vedete nel film \"Il nome della Rosa\" su una montagnola come ha testimoniato in un filmato lo scenografo Dante Ferretti, l'abbazia fu costruita vicino nei pressi di Riano e subito finite le riprese fu smantellata, ora vi \u00e8 rimasto solo un rudere di epoca medioevale su quella montagnola con un ampio panorama di Roma Nord\nGeografia fisica.\nTerritorio.\nRiano \u00e8 situato su un rialzo tufaceo, a 125 m s.l.m. di altezza. Il territorio, con i suoi 25,35 km\u00b2, comprende anche una parte del Parco Regionale di Veio.\nIl comune ha una buona visuale del fiume Tevere, che per un breve tratto ne segna il confine.\nConfina con Castelnuovo di Porto a nord, con Monterotondo ad est, a sud con Roma, e con Sacrofano ad ovest.\nInfrastrutture e trasporti.\nFerrovie.\nFra il 1906 e il 1932 la localit\u00e0 era servita da una fermata della tranvia Roma-Civita Castellana, gestita dalla Societ\u00e0 Romana per le Ferrovie del Nord (SRFN).\nRiano ha una stazione ferroviaria propria sulla linea Roma-Civita Castellana-Viterbo.\nAmministrazione.\nDal 1816 al 1870 fece parte della Comarca di Roma, una suddivisione amministrativa dello Stato Pontificio.\nSport.\nBasket.\nNella frazione di La Rosta, si trova il palazzetto comunale, dove vengono ospitate le partite della \"A.S.D. Lazio Riano\", militante nella serie C Dilettanti."}
{"id": "32144", "revid": "124910935", "url": "https://it.wikipedia.org/wiki?curid=32144", "title": "Rignano Flaminio", "text": "Rignano Flaminio \u00e8 un comune italiano di abitanti della citt\u00e0 metropolitana di Roma Capitale nel Lazio.\nStoria.\nRignano Flaminio ha una storia antica ed \u00e8 riconducibile a quella di Capena che sorgeva sul colle della Civitucola, ed era la capitale dei Capenati, fiorente popolazione italica che prosperava nel Lazio (Latium) prima dell'avvento di Roma; I Capenati avevano una propria lingua, simile al latino, affine all'etrusco e con influenze sabine.\nIl territorio capenate, si estendeva lungo la Valle del Tevere destra del fiume, tra le citt\u00e0 di Falerii dei Falisci a nord, a sud-est con il Tevere e Cures Sabini, e a sud-ovest con la citt\u00e0 Stato di Veio federata con la dodecapoli etrusca. Divenuto Ager Capenas dopo la conquista militare romana, pressappoco comprendeva gli attuali comuni di Capena, Civitella San Paolo, Morlupo, Fiano Romano, Nazzano, Ponzano Romano, Filacciano, Torrita Tiberina, Rignano Flaminio, Sant'Oreste, Castelnuovo di Porto e Riano.\nInizialmente legata a degli insediamenti abitativi agricoli, gi\u00e0 rilevabili dal 400-300 a.C., sparsi nel territorio dei Capenati. Di certo si pu\u00f2 ricondurre al 500 d.C. la chiesa dei SS. Abbondio e Abbondanzio, costruita nel possedimento della matrona romana Teodora, in onore degli omonimi martiri, ivi seppelliti. La chiesa divenne un popolare centro di venerazione e di culto. Nel 999 le reliquie furono traslate, da Ottone III, a Roma, insieme a quelle di Teodora, divenuta santa, nella chiesa di S. Adalberto sull'isola Tiberina. A Rignano, nel 972 aveva sostato l'imperatore Ottone I, dopo l'incoronazione a Roma, mentre nel 1159, vi mor\u00ec Adriano IV, durante un viaggio verso Civita Castellana dove voleva rifugiarsi fuggendo da una sommossa ordita da alcuni consoli.\nDi propriet\u00e0 della chiesa di S. Maria in Trastevere, fu dato in enfiteusi, nell'anno 1116, a un avo di papa Savelli, Onorio III, divenendo successivamente propriet\u00e0 della famiglia stessa, alla quale fu tolta da papa Alessandro VI Borgia, nel 1501. Di Rignano, allora nota come Arignano, era il marito della celebre Vannozza Cattanei, amante del papa Borgia.\nAi Savelli torn\u00f2 dopo la caduta dei Borgia, sino al 1607, quando fu venduta ai Borghese e fu eretto a ducato. Dalla famiglia Borghese pass\u00f2 poi a quella dei Muti, per una permuta fatta nel 1633. Nel 1701 and\u00f2 come dote di nozze alla famiglia Cesi e nel 1799, ereditariamente, alla famiglia Massimo.\nLe chiese, le case che ancora formano il quartiere antico dei \"Vicoli\", la bombarda, ancora integra, posta accanto alla antica rocca dei Borgia, il sarcofago e la porzione dell'antica via Flaminia, visibile per un lungo tratto, parallelamente alla odierna consolare, sono le testimonianze ancora visibili di questa lunga storia, di cui Rignano \u00e8 stata protagonista nei secoli.\nOrigine del nome.\nIl nome deriva da Giano; venne chiamato giano, rignanus, rignano flaminio per la via Flaminia, via consolare romana.\nInfrastrutture e trasporti.\nLa sede della stazione della ferrovia Roma-Civitacastellana-Viterbo, servita da treni regionali ATAC, si trova al centro del paese. Tra le stazioni di Morlupo e Rignano si trovano le vecchie stazioni abbandonate di Murraccio (frazione di Morlupo) e Morolo (Case Morolo).\nFra il 1906 e il 1932 in luogo di tale impianto sorgeva una fermata della tranvia Roma-Civita Castellana, gestita dalla Societ\u00e0 Romana per le Ferrovie del Nord (SRFN).\nAmministrazione.\nNel 1873 \"Rignano\" cambia denominazione in Rignano Flaminio."}
{"id": "32145", "revid": "1971044", "url": "https://it.wikipedia.org/wiki?curid=32145", "title": "Riofreddo", "text": "Riofreddo (\"Riufr\u00ecddu\" in dialetto locale) \u00e8 un comune italiano di 721 abitanti della citt\u00e0 metropolitana di Roma Capitale, situato al confine con l'Abruzzo e la provincia dell'Aquila.\nGeografia fisica.\nTerritorio.\nIl borgo sorge ad altitudine di media montagna, sito nell'estrema propaggine dei monti Lucretili.\nClima.\nCon inverni molto rigidi ed estati miti, Riofreddo proprio come si deduce dal nome \u00e8 un luogo piuttosto fresco.\nLe estati sono tipicamente mediterranee con giornate fresche e ventilate intervallate da notevoli ondate calde, talvolta a causa della presenza dei rilievi circostanti \u00e8 possibile assistere a fenomeni temporaleschi di una certa rilevanza.\nGli inverni sono tipici della fascia tirrenica centrale; molto rigidi con frequenti episodi nevosi e spesso l'aria gelida proveniente dalla valle del Rodano provoca contrasti notevoli che portano a copiose nevicate che possono raggiungere quantitativi notevoli per il versante tirrenico.\nNon sono rare giornate soleggiate con tramontana o grecale che accentuano di molto la sensazione di freddo.\nStoria.\nBorgo nato intorno a un'antica fortezza romana posta a guardia dell'antica via Valeria della quale sono rimasti solo alcuni tratti con il tipico lastricato romano ed un ponte attribuito all'Imperatore Nerva. Conserva altri siti archeologici in localit\u00e0 Casal Rotondo, come tre necropoli risalenti ad altrettante epoche ma, la pi\u00f9 interessante e la pi\u00f9 antica risalente al 1000 a.C. \u00c8 di epoca equa, dove sono stati riportati alla luce, con scavi abbastanza recenti, diversi reperti tra i quali una daga di un guerriero Equo esposta nel Museo delle Culture Villa Garibaldi.\nRiofreddo, noto nel medioevo come \"Rivus frigidus\", appartenne fin dal principio del secolo XIII ai Colonna con Landolfo che lo possedeva insieme ad altri abitati nei dintorni tra i quali Roviano, Vivaro Romano e Pozzaglia, dando il nome ad uno dei rami di questa famiglia che lo tenne fino alla met\u00e0 del secolo XV, tranne una breve parentesi durante il pontificato di papa Bonifacio VIII che lo confisc\u00f2 ai Colonna per concederlo agli Orsini. Passata per matrimonio ai Caffarelli, questi, dopo un breve ritorno ai Colonna, la vendettero durante la prima met\u00e0 del secolo XVI ai Del Drago che ancora ne mantengono il titolo di marchese.\nSociet\u00e0.\nEvoluzione demografica.\nA Riofreddo sono presenti etnie e minoranze straniere, che costituiscono il 9% della popolazione totale. La comunit\u00e0 rumena \u00e8 la pi\u00f9 numerosa, con 73 unit\u00e0 su un totale di 82 persone straniere.\nCultura.\nCucina.\nIl piatto tipico riofreddano \u00e8 denominato Sagnozzi. Nel periodo natalizio viene preparata la \"Nociata\", dolce a base di noci e miele.\nInfrastrutture e trasporti.\nStrade.\nIl comune si raggiunge facilmente tramite l'autostrada A24 Roma-Teramo con uscita a Carsoli-Oricola oppure tramite la Strada statale 5 Via Tiburtina Valeria provenendo da Arsoli.\nAmministrazione.\nAltre informazioni amministrative.\nRiofreddo fa parte delle seguenti organizzazioni sovracomunali:"}
{"id": "32146", "revid": "889336", "url": "https://it.wikipedia.org/wiki?curid=32146", "title": "Rocca Canterano", "text": "Rocca Canterano \u00e8 un comune italiano di 174 abitanti della citt\u00e0 metropolitana di Roma Capitale nel Lazio.\nGeografia fisica.\nTerritorio.\nIl paese \u00e8 situato a 750 metri d'altitudine sulla propaggine dei monti Ruffi, che raggiungono i 1.253 metri con la cima del Costasole, estremo confine del territorio.\nStoria.\nLe origini.\nDopo la conquista di questi territori appartenuti agli Equi il Senato di Roma favor\u00ec l'installarsi di propri coloni per conservare l'ordine e costruire fortini a presidio di cui c'\u00e8 ancora traccia sotto San Michele, la chiesetta che troneggia sul monte Costasole. Nel II secolo d.C. il territorio era ormai diventato meta di villeggiatura per famiglie gentilizie romane che vi avevano costruito ville e di cui oggi i resti si trovano incastonati nelle mura esterne della chiesa di santa Maria Assunta o accatastati all'entrata della strada che porta al cimitero del paese.\nLa storia del paese come \"borgo\" vero e proprio nasce nel 1084 quando l'abate di Subiaco ordin\u00f2 la costruzione di una fortezza recinta di mura per proteggere il villaggio che vi era sorto e per opporre resistenza a Landone, tiranno di Bellegra e Cerreto.\nDopo cinquecento anni dalla sua costruzione la fortezza divenne inservibile e dalle sue rovine fu costruito l'attuale palazzo Moretti e dalla prospiciente Piazza di Corte si vede tutt'oggi una parte del lato ricurvo della antica rocca. Crescendo la popolazione, le case cominciarono ad essere costruite fuori le mura e, poich\u00e9 i tempi seguitavano ad essere pericolosi per le bande che ancora infestavano la zona, le vie interne del paese furono costruite a zig-zag e unicamente sotto forma di scalini per rendere difficoltosi eventuali assalti; conformazione questa, che ancora caratterizza integralmente tutto il tessuto urbano del paese.\nIl Ratto delle Donne.\nQuando la fortezza termin\u00f2 si fece sentire la mancanza di donne; i militi, gli agricoltori ed i pastori scesero a Canterano ed a Cerreto rapendo e portando con s\u00e9 le donne dei due paesi.\nIn seguito, per calmare il rancore lasciato dal rapimento, venne istituita una festa di riconciliazione. Da allora ogni anno si organizzava un pranzo pubblico a cui erano invitate a partecipare anche le famiglie originarie delle donne rapite. La festa, diretta da un Camerlengo si svolgeva a base di saporosi tagliolini (gli odierni cecamariti - vedi sotto). Da circa un centinaio di anni il pranzo \u00e8 stato sostituito da un rinfresco offerto da privati cittadini e dal Comune che offre a tutti i convitati dolci e paste e abbondante vino.\nModerno.\nL'unica frazione di Rocca di Mezzo, deve il suo nome perch\u00e9 posta in mezzo appunto a Rocca Canterano e Rocca Martino, castello sede di rifugio di briganti comandati da Marco Sciarra fatto distruggere da Papa Sisto V. Com'era infatti consuetudine di questi luoghi, ogni paese aveva un brigante che ne tiranneggiava il territorio e a Rocca Canterano visse un certo Santi, poi impiccato a Ponte S.Angelo in Roma nel 1555.\nIl carattere bellicoso dei natii si rivel\u00f2 nel tempo per una serie di episodi delittuosi che andavano dalle faide alle aspre liti con i paesi vicini spesso concluse lasciando qualche cadavere a terra. Difatti, sin dal 1600 gli abitanti di Rocca Canterano erano in discordia con quelli di Canterano per la determinazione dei confini, ci\u00f2 era causa di continue sassaiole tra le parti. Si racconta che gli abitanti di Canterano portarono con s\u00e9 un cannoncino ricavato da un nerboruto tronco di sambuco scavato e caricato con polvere pirica; quando fu dato fuoco alla miccia il cannone scoppi\u00f2 sparando dalla parte posteriore investendo cos\u00ec gli offensori. A seguito di questo episodio vi fu un processo penale che si concluse con la condanna di 50 persone compromesse nella rissa. Nel 1777 i confini ebbero la loro definitiva ed ufficiale sistemazione con l'acquisto del feudo da parte della famiglia Colonna di Roma.\nNel 1809, quando lo stato pontificio venne occupato dai francesi i giovani Roccatani furono sottoposti alla coscrizione militare per essere arruolati nella Grande Arm\u00e9e. L'impero napoleonico cadde prima che questi partissero, e cos\u00ec, quale ringraziamento, portarono a piedi da Roma il pesantissimo baldacchino di legno dorato con l'immagine della Madonna del Divino Amore che ancora oggi viene portato in processione l'8 settembre.\nPer ricordare quell'evento, oggi viene portata dal Santuario della Madonna del Divino Amore di corsa fino a Rocca Canterano la fiaccola dell'Amore e della Pace il giorno 7 settembre e, deposta sotto il quadro della Madonna, da inizio ai festeggiamenti religiosi.\nI Roccatani, contrari a combattere per la gloria di Napoleone, non si sottrassero quando furono chiamati per difendere la propria Patria e, in effetti, per un cos\u00ec piccolo paese, molte furono le vite sacrificate soprattutto nella I Guerra, aggiunte ad altre 8 vittime della rappresaglia nazista. Addirittura un caduto in terra cinese per sedare la Rivolta dei Boxer del 1901.\nTerremoto.\nL'11 marzo 2000, il paese \u00e8 stato colpito da un violento sisma di 4.1 Richter che ha notevolmente peggiorato la situazione demografica ed economica. La chiesa di Santa Maria Assunta venne fortemente danneggiata da tale sisma, ma in seguito ad alcune opere di restauro \u00e8 stata finalmente riaperta al pubblico.\nMonumenti e luoghi d'interesse.\nArchitetture religiose.\nNel 1581, in un resoconto di una visita pastorale, viene citata l'esistenza di una chiesa parrocchiale situata nel luogo di quella attuale; la chiesa viene descritta come un edificio a pianta pressoch\u00e9 quadrata con copertura a tetto, interno ad un'unica navata coperta da una volta a botte con riquadri raffiguranti la Visione di Ezechiele, la caduta degli angeli ribelli e l'incoronazione della Vergine. Le annotazioni circa lo stato del pavimento fanno ritenere che la chiesa era in uno stato di degrado dovuta a vetust\u00e0 e che quindi la costruzione era di molto anteriore, forse del XIII secolo.\nIl cardinale Barberini nel 1673 annotta l'ampliamento della chiesa descrivendo le sei cappelle dedicate al culto della Madonna, del SS.Cuore e dei Santi, come sono attualmente. Sulle pareti laterali dell'altare maggiore vi sono due dipinti ad olio di Tito Troja di Arcinazzo, rappresentanti l'ultima cena di Ges\u00f9 tra i fanciulli, e sull'altare un dipinto ad olio rappresentante l'Assunta.\nUna tribuna seicentesca sovrasta la porta d'accesso della chiesa dove \u00e8 presente l'antico organo che la caratterizza. Il pavimento della chiesa in cotto fu sostituito con un nuovo pavimento in marmo bianco e nero che \u00e8 ancora oggi presente.\nNel territorio sono presenti altre chiese minori quali la \"Madonna del Brecciaro\" dove si teneva la fiera annuale delle merci e del bestiame, ormai del tutto diroccata, ma con ancora visibili degli affreschi parietali che stanno lentamente andando perduti, e, alle sue spalle, il cimitero abbandonato dell'epidemia di Colera che caus\u00f2 varie vittime nel 1837. La chiesa di S. Giuseppe che da sul versante di Cervara, anch'essa abbandonata, e infine la Chiesa di San Michele, che solitaria si staglia sulla cima del Costasole, visibile da tutto il paese e meta di molte escursioni da tutta la valle dell'Aniene.\nIl campanile della chiesa ospita tre campane; la maggiore, di nota sib3, fusa nel 1800 dalla lucenti, di recente \u00e8 stata restaurata. la mezzana, di nota lab3, fusa dalla fonderia marinelli nei primi del novecento e la piccola, di nota sol4 crescente, fusa dalla pasqualini nel novecento.\nSociet\u00e0.\nTradizioni e folclore.\nLa Processione diurna \u00e8 caratterizzata dai colori delle Confraternite religiose: azzurro per quella della Madonna, rosso per quella del Sacramento, giallo quella di San Michele e un tempo quella verde di San Gaetano, oggi scomparsa.\n9 settembre si ricorda la giornata dei caduti in guerra per salvare la patria\n13 settembre: nome di maria a seguire la processione con fuochi d'artificio"}
{"id": "32147", "revid": "1543377", "url": "https://it.wikipedia.org/wiki?curid=32147", "title": "Rocca di Cave", "text": "Rocca di Cave \u00e8 un comune italiano di 352 abitanti della citt\u00e0 metropolitana di Roma Capitale nel Lazio.\nGeografia fisica.\nTerritorio.\nRocca di Cave si trova nella catena subappeninica laziale a circa 50\u00a0km da Roma, precisamente nel versante meridionale dei Monti Prenestini ad un'altezza di 933 metri s.l.m. Il paese \u00e8 infatti considerato il secondo comune pi\u00f9 alto della provincia di Roma (primo Cervara di Roma) e nono in tutto il Lazio.\nCirca 100 milioni di anni fa tutta la catena dei Monti Prenestini, compreso il Monte Manno su cui si erge Rocca Di Cave, si trovava al di sotto del livello del mare costituendo un'imponente barriera corallina. Anche oggi si possono vedere fossili attribuiti a quel periodo. Ci sono sentieri appositi che possono essere percorsi con visite guidate concordate con il museo A. Desio del paese.\nIl Monte Manno, oltre ad aver fatto parte alla barriera corallina per moltissimi milioni di anni, fu anche un vulcano che rest\u00f2 attivo fino a pochi milioni di anni fa, motivo per cui si possono trovare anche rocce di tipo vulcaniche.\nMolto importante \u00e8 stata anche la scoperta, nel 2016, dei resti ossei di un sauropede, vissuto circa 112 milioni di anni fa e ribattezzato con il nome Tito. Ci\u00f2 ha fatto s\u00ec che gli esperti potessero arrivare a dire che, durante il Cretaceo Inferiore, la paleo-penisola italiana era molto pi\u00f9 estesa, e tale da favorire gli spostamenti dei dinosauri dall'Africa all'Europa.\nStoria.\nRocca di Cave \u00e8 un piccolo centro a 45\u00a0km da Roma che si sviluppa su un rilievo dei Monti Prenestini (Monte Manno) a 933 metri s.l.m. Il centro abitato \u00e8 dominato dalla Rocca, dalle cui terrazze si osserva uno straordinario panorama che si estende dalla costa tirrenica alla catena appenninica, e comprende vaste porzioni delle cinque provincie del Lazio.\nIl quadrante prenestino, ove \u00e8 situata Rocca di Cave, fu anticamente territorio dei Latini, confinanti a nord con gli Equi e i Sabini, ad est con gli Ernici e a sud-ovest con i Volsci. Dopo la caduta dell'Impero romano d'Occidente e dopo una fase di disgregazione e decadenza, il territorio a sud di Roma vide la presenza dei feudatari e dei monaci benedettini sublacensi che, sia pure con intenti diversi, riorganizzarono la societ\u00e0. Ci fu una ripresa dell'economia agricola e il conseguente sviluppo degli insediamenti rurali, frequentemente attaccati da pirati saraceni e normanni.\nLe scorrerie dei pirati determinarono la necessit\u00e0 di proteggere gli abitati, edificando gli insediamenti su alture e fornendoli di cinte murarie e rocche. In questo contesto i monaci benedettini di Subiaco, intorno all'850, provvidero alla costruzione della Rocca come difesa dalle incursioni saracene.\nSe le ricerche documentali non hanno evidenziato alcuna testimonianza che si riferisca espressamente alle origini del paese, si sa per\u00f2 che fra il IX e l'XI secolo veniva chiamato \"Castello dei Santi Tre\" dai titolari delle chiese ivi esistenti di Santa Maria, San Pietro e San Michele Arcangelo.\nIl nome Rocca di Cave compare per la prima volta nel 1125.\nRocca di Cave, conquistata nel 1101 da Pietro Colonna, fu quasi sempre propriet\u00e0 della famiglia Colonna, fino alla fine del secolo XIX, attraverso vicende che vedono brevemente succedersi nel predominio i Conti, gli Annibaldi e gli Orsini e attraverso contrasti continui con il papato.\nRocca di Cave venne unita a Cave durante l'occupazione francese, alla cui conclusione riottenne la sua autonomia.\nLa popolazione, che viveva nel borgo di Rocca, era costituita prevalentemente da contadini poveri e vessati da numerose tasse. Alla fine del 1800 la critica situazione economica provoc\u00f2 una forte emigrazione verso gli Stati Uniti, tanto che il comune di Rocca di Cave chiese di unirsi a quello di Cave.\nUna targa commemorativa, posta nella sala consiliare ricorda la autonomia amministrativa riconquistata per l'intervento di Giulio Venzi, deputato del Regno d'Italia.\nGli alberi della pineta, a sud dell'abitato vennero piantati in memoria dei caduti della Prima guerra mondiale.\nNuovo Planetario Rocca di Cave.\nSociet\u00e0.\nEtnie e minoranze straniere.\nAl 31 dicembre 2015 a Rocca di Cave risultavano residenti 17 cittadini stranieri (4,51%) e la nazionalit\u00e0 pi\u00f9 rappresentata era:"}
{"id": "32149", "revid": "1805885", "url": "https://it.wikipedia.org/wiki?curid=32149", "title": "Rocca Priora", "text": "Rocca Priora \u00e8 un comune italiano di abitanti della citt\u00e0 metropolitana di Roma Capitale. Ubicato nell'area dei \"Colli Albani\", raggiunge un'altitudine di 768 m s.l.m., che ne fa il comune pi\u00f9 alto dei \"Castelli Romani\", con buona parte del territorio che ricade all'interno dei confini del Parco regionale dei Castelli Romani. \u00c8 la sede della Comunit\u00e0 montana Castelli Romani e Prenestini.\nGeografia fisica.\nTerritorio.\nSi trova sul lato est dei Castelli Romani, ad sud-est di Monte Compatri, sulla cima di un colle, lungo una linea di cresta che giunge dal Monte Tuscolo, con una visuale che guarda a ovest verso la restante parte dei Colli Albani (Maschio delle Faete e Monte Cavo) e a est verso il fondovalle segnato dalla Via Casilina e dall'autostrada A1, i Monti Prenestini, parte della Valle del Sacco con una vista che arriva fino ai Monti Cantari. Con i suoi 768 metri di altitudine, Rocca Priora \u00e8 il pi\u00f9 alto comune dei Castelli Romani. A pochi km dal paese, in direzione sud, sono posti i Pratoni del Vivaro.\nClima.\nRocca Priora \u00e8 il comune pi\u00f9 freddo dei Castelli Romani. Le sue temperature differiscono molto rispetto a Roma, con circa cinque gradi di differenza in meno. L'estate \u00e8 fresca e ventilata con temperature che raramente superano i 32\u00a0\u00b0C. L'inverno \u00e8 freddo e lungo con temperature che spesso scendono sotto lo zero. La neve pu\u00f2 cadere abbondante e perdurare al suolo diversi giorni. Le nevicate, tuttavia, sono diminuite rispetto al XX secolo. Le precipitazioni sono moderatamente abbondanti, con una media annuale di 1000 millimetri.\nStoria.\nNel luogo dove sorge l'abitato di Rocca Priora, molti storici hanno riconosciuto il sito dell'antico centro latino di \"Corbium\", che Coriolano occup\u00f2 nella sua marcia su Roma (486 a.C.). Nel III secolo, dopo la scomparsa della citt\u00e0, vi si insedi\u00f2 una villa romana.\nIl nome di Rocca Priora deriva da quello medioevale di \"Perjura\". Secondo la Cronaca Sublacense, infatti, alla fine dell'XI secolo sorgeva sulla cima del colle un piccolo nucleo abitato, il \"Castrum Arcis Perjuriae\", che Agapito, dei Conti di Tuscolo, avrebbe dato alla figlia. Questo documento ci consente peraltro di asserire che il \"Castello\", come del resto quelli vicini di Rocca di Papa e Molara, fosse fra i possedimenti dei Conti Tuscolani. Solo in seguito, dopo la distruzione di Tuscolo nel 1191, pass\u00f2 sotto il controllo degli Annibaldi, anche se, analogamente a quanto accadde nei vicini centri di Monte Porzio Catone e Monte Compatri, vi trovarono rifugio i profughi provenienti da Tuscolo.\nUn \"tenimentum Rocce Perjurie\" lo troviamo indicato nel 1252 in un atto divisionario di beni tra i fratelli Colonna. Nel 1269 \u00e8 gi\u00e0 indicato con il nome di \"Rocca Priora\" nell'elenco dei beni del Convento di Palazzolo. In questo periodo doveva gi\u00e0 essere sotto il controllo degli Annibaldi, anche se la prima notizia certa della loro signoria su questo castello si ha nella memoria di un Leone di Riccardo, \"de Rocca Perjura\", proprio della famiglia degli Annibaldi. A questa famiglia nel 1347 papa Clemente VI indirizz\u00f2, come ad altri nobili romani, la celebre lettera per avere il loro appoggio contro Cola di Rienzo. Appare nell'elenco delle terre della Provincia romana soggette al Comune di Roma per la tassa del sale, per un consumo di 10 rubbie di sale a semestre: il castello quindi, al pari di Frascati e Monte Compatri, doveva essere abbastanza popolato.\nNel 1382 il castello pass\u00f2 ai Savelli ai quali rest\u00f2 fino a tutto il XVI secolo. Nella guerra di repressione del 1436, condotta dal Cardinal Vitelleschi alleato del papa Eugenio IV contro i baroni romani avversi al Pontefice, le milizie papali se ne impossessarono e venne concesso in vicariato al condottiero Simonetto di Castel Piero. Nel 1447 papa Niccol\u00f2 V lo restitu\u00ec ai Savelli. Papa Alessandro VI destin\u00f2 il castello a suo figlio Giovanni Borgia, ma alla morte del papa (1503) i Savelli lo recuperarono.\nSecondo alcuni Rocca Priora fu completamente distrutta dalle milizie pontificie condotte da Renzo da Ceri, nel conflitto tra papa Clemente VII e i Colonna. Secondo altri invece fu distrutta dalle milizie imperiali che, saccheggiata Roma nel 1527, si recavano nel napoletano.\nNel 1538 era presente nell'elenco delle comunit\u00e0 del \"Patrimonium Petri\" che versavano tributi alla Camera Apostolica. Nel 1547 fu emesso lo \"Statuto\" di Rocca Priora, del quale si conservano ancora le rubriche. Papa Sisto V l'assegn\u00f2 nuovamente ai Savelli, ai quali concede di elevare il castello a marchesato. La famiglia dei Savelli intervenne al momento dell'insediamento con numerose opere edilizie di ampliamento e ristrutturazione fino a quando, causa una grave crisi economica, i beni furono rilevati, il 3 dicembre 1596, dalla Camera Apostolica.\nNel 1597 la Camera Apostolica dispone che il feudo venga dato in locazione al miglior offerente, e nello stesso anno l'appalto viene vinto da Domenico de Cavalieri, considerato il primo affittuario camerale.\nNel 1605, a pochi mesi dalla propria elezione, il pontefice Paolo V della famiglia Borghese si reca in visita al castello di Rocca Priora, dove la popolazione e le autorit\u00e0 gli riservano un'accoglienza straordinaria. A ricordo di quell'evento la comunit\u00e0 pose una lapide dedicatoria sulla facciata del palazzo in cui venne ospitato.\nNei secoli successivi, la gestione del feudo roccapriorese passer\u00e0 sotto la mano di diversi affittuari: dal gi\u00e0 citato Domenico de Cavalieri, passando per Lelio Petroni fino a Francesco Ravenna. Tutti con l'intento di sfruttare le risorse naturali che offriva la rocca, tra cui il commercio della neve e del legname.\nNei primi anni del Settecento, Rocca Priora come tutti i Castelli Romani, a causa del terremoto del 1703 ed in seguito ai rigidi inverni (il pi\u00f9 noto \u00e8 l'inverno 1709), subisce un notevole decremento demografico.\nNegli anni successivi, per incentivare il ripopolamento e la conseguente ripresa delle attivit\u00e0 produttive, la Camera Apostolica attu\u00f2 una politica di concessione territoriale a chi si fosse trasferito in quelle terre. \u00c8 riscontrato in quel periodo un notevole flusso immigratorio proveniente da diverse zone della penisola italiana.\nA causa della politica neutrale dello Stato Pontificio si documenta per tutto il Settecento, il passaggio di truppe straniere dirette verso il Regno di Napoli. Le singole comunit\u00e0 furono conseguentemente obbligate a sostenerle durante i vari accampamenti effettuate nelle campagne circostanti.\nRocca Priora vivr\u00e0 tra il 1797 e il 1798 i fermenti delle idee repubblicane portate da Napoleone nella costituzione della prima Repubblica romana, e a cui i singoli borghi dei Castelli Romani si ispireranno per la nascita delle repubbliche sorelle.\nRitornata nella disponibilit\u00e0 della Camera Apostolica, questa la tenne fino ai primi anni del XIX secolo, quando nel 1806 fu venduta con il suo territorio, in parte a Luciano Bonaparte, in parte alla famiglia Rospigliosi, che ne mantenne il controllo fino nel 1870, anno in cui si costitu\u00ec in Comune.\nLa frazione Colle di Fuori.\nLa frazione Colle di Fuori nacque intorno all'anno 1860 da cittadini provenienti da Capranica Prenestina. Nei primi anni del Novecento vi fu eretta una scuola in muratura, su interessamento di un gruppo di intellettuali fondatori dell\"'Ente Scuola per i contadini\" per l'Agro Romano e Agro Pontino. Tra loro troviamo Giovanni Cena (Montanaro, 1870 - Roma, 1917), intellettuale e scrittore piemontese di origine contadina. Il Cena, trasferitosi nel 1904 a Roma, si dedic\u00f2 all\u2019istruzione delle masse povere inaugurando un programma di scuole popolari, arrivando gi\u00e0 nel 1910 a fondare settanta scuole per contadini, tra cui nel 1912 quella di Colle di Fuori. L\u2019edificio fu progettato da Alessandro Marcucci, che ne diresse i lavori, mentre l\u2019artista Duilio Cambellotti dipinse, per la scuoletta, sei splendide tavole oggi conservate nel Museo della Didattica della Terza Universit\u00e0 di Roma.\nNel 1904 nacque anche un sodalizio tra Giovanni Cena e il dottor Angelo Celli, il fondatore della \"'Societ\u00e0 per gli studi contro la malaria\"', e iniziarono a battersi per il risanamento e l'alfabetizzazione dell'Agro Romano e delle paludi pontine, insieme ad un piccolo gruppo di studiosi fra cui Angelo Celli, Anna Celli, Duilio Cambellotti, Alessandro Marcucci e Sibilla Aleramo.\nSociet\u00e0.\nTradizioni e folclore.\nNel comune di Rocca Priora, si svolge a gennaio la festa di Sant'Antonio Abate, una festa in onore del Santo protettore degli animali durante la quale c'\u00e8 la benedizione degli animali che sfilano in carri allegorici realizzati prevalentemente in legno decorati con frutta e pane. Molto sentita \u00e8 anche la festa del patrono, S. Rocco, che cade il 16 agosto.\nTroviamo anche la festa di San Biagio vescovo e martire, che liber\u00f2 Rocca Priora dalla peste.\nIn agosto si tiene la festa della Madonna della Neve, e durante la processione si spara neve finta dai bordi della strada, ricordando il celebre giorno in cui la Madonna fece nevicare su Rocca Priora \u00e8 arricch\u00ec la popolazione.\nUn'altra festa \u00e8 quella del narciso, a maggio.\nCultura.\nIstruzione.\nMusei.\nInaugurato il 28 aprile 2018, il Museo ospita alcune delle opere del Maestro Robazza, che egli ha generosamente deciso di donare al Comune. Tra queste spicca la presenza del fregio in bronzo dorato costituito da diciotto pannelli di 70x80 cm realizzati nel 1994, interamente dedicato ad illustrare le vicende di tutti e trentaquattro i canti dell'Inferno Dantesco. Il fregio, in alto rilievo, risulta di particolare interesse per il vivido realismo scultoreo e per la capacit\u00e0 con cui l'artista \u00e8 stato in grado di restituire anche la psicologia dei personaggi rappresentati. Da questo fregio poi l'artista ne ha successivamente ricavato una versione in marmo resinato pi\u00f9 grande, di diciotto pannelli di 2x2,50 m, pensati sin dall'inizio per un'esposizione esterna. L'opera in questione venne presentata per la prima volta nel 1995 da Vittorio Sgarbi presso il cortile di Palazzo Brunelleschi a Firenze, per giungere poi in Cina, e tornare in Italia dove presso il cortile del Museo Roccapriorese \u00e8 oggi ospitato."}
{"id": "32150", "revid": "1543377", "url": "https://it.wikipedia.org/wiki?curid=32150", "title": "Rocca Santo Stefano", "text": "Rocca Santo Stefano \u00e8 un comune italiano di 941 abitanti della citt\u00e0 metropolitana di Roma Capitale nel Lazio.\nStoria.\nil primo popolo che abit\u00f2 il territorio di Rocca S.Stefano fu quello degli Equi che si estendeva da Palestrina a Carsoli e dal quale prese il primo nome conosciuto: \"Rocca D'Equi\". Nei secoli successivi man mano che la popolazione dei paesi vicini aumentava, gruppi di cittadini si spostarono dando vita a nuovi insediamenti. Fu in quell'epoca (500 d.C.) che furono costruiti i cascinali che andavano da Rio Trave in su e poich\u00e9 la popolazione sentiva la necessit\u00e0 di avere un centro dove radunarsi, costruirono la chiesa di S.Stefano, legata al cimitero.\nNel frattempo il potere nella zona era rappresentato dal monastero dei benedettini di Subiaco. Nei pressi di Rio Trave c'era un paesetto di nome Toccianello. Gli abitanti non sopportavano lo sfruttamento da parte dei rappresentanti dell'abate di Subiaco che avevano imposto gravose tasse sul mulino che vi si trovava, e si ribellarono, ma vennero sopraffatti dalle truppe dell'abate. La signora pi\u00f9 ricca del luogo, Rosa, si salv\u00f2 fuggendo verso la Rocca, seguita da molta gente. Essa devolvette tutte le sue ricchezze agli abitanti di Rocca che, le dedicarono una delle vie pi\u00f9 importanti del paese.\nRocca S.Stefano veniva spesso depredato sia da Filippo da Marano che dai signori di Civitella (l'attuale Bellegra). Fu cos\u00ec che costruirono sullo sperone pi\u00f9 alto della roccia un piccolo castello. A poco a poco attorno al castello sorsero molte case e fu costruito anche un lazzaretto, cio\u00e8 un ospedale dove venivano tenuti in isolamento i malati di peste nei periodi delle epidemie. In seguito attorno all'abitato furono costruite delle mura per fortificarlo e per difendersi. Fu un'opera colossale per quei tempi. Nelle mura si aprivano due porte, una portava al forno comunale e ad una piazzetta chiamata della porta che attraverso via dei Serroni, portava al castello. L'altra porta era in piazza Pontica (ponte antico) dove c'era il ponte levatoio che veniva alzato al tramonto.\nCome tutti i centri della zona segu\u00ec le vicende del monastero e rimase coinvolto nelle lotte sostenute dai monaci. Nel 1096 l'abate Giovanni l'acquisto dando in permuta Pisoniano. Rocca S.Stefano figura tra i possessi dell'abbazia nella Bolla di Papa Pasquale II nel 1115. Qualche decennio dopo, l'abate Simone fatto prigioniero nel 1167 da Filippo da Marano, venne condotto a Roma dove si vide costretto a dare in pegno Rocca S.Stefano alla nobile famiglia romana dei conti Ceci costituiti feudatari dell'abbazia. Da quel momento venne ufficialmente chiamato Rocca S.Stefano.\nCol passare del tempo i roccatani sfruttati dai conti Ceci si ribellarono. Molto orgogliosi volendo affermare la loro opposizione al potere dei conti rappresentato dal castello, edificarono un'imponente chiesa vicino al castello proprio dove era ubicata la vecchia chiesa. Sul lato sinistro usarono le mura preesistenti come basamento, mentre, a destra costruirono un muro di contenimento. Successivamente riempirono lo spazio con terra di riporto. Sotto la chiesa lasciarono degli spazi vuoti a cui si accedeva con delle botole che servivano per seppellirvi i morti. Dopo la costruzione della chiesa il vano sottostante fu quindi adibito a cimitero. Questa idea risult\u00f2 tuttavia poco opportuna dal punto di vista igienico. Con l'editto di Saint Cloud fu proibito seppellire i morti dentro le mura della citt\u00e0 e allora il cimitero fu riportato nel sito attuale nei pressi della chiesa di S.Stefano.\nSociet\u00e0.\nEtnie e minoranze straniere.\nAl 31 dicembre 2015 a Rocca Santo Stefano risultavano residenti 71 cittadini stranieri (7,28%), la nazionalit\u00e0 pi\u00f9 rappresentata \u00e8:\nAmministrazione.\nIl comune fa parte della Comunit\u00e0 montana dell'Aniene.\nGemellaggi.\nGemellato con:"}
{"id": "32151", "revid": "1543377", "url": "https://it.wikipedia.org/wiki?curid=32151", "title": "Roccagiovine", "text": "Roccagiovine (\"R\u00f2cca\" in dialetto locale) \u00e8 un comune italiano di 258 abitanti della citt\u00e0 metropolitana di Roma Capitale nel Lazio.\nGeografia fisica.\nTerritorio.\nRoccagiovine sorge a 520 metri di altezza sul livello del mare, sulle propaggini orientali dei monti Lucretili, all'interno del parco regionale naturale dei Monti Lucretili.\nStoria.\nIn epoca romana \u00e8 legato al poeta romano Orazio ed alla dea Vacuna.\nNel 1052 faceva parte del feudo dell'Abbazia di Subiaco.\nNel 1280 fu costruito il castello.\nNel XIV secolo esisteva un feudo unico per Roccagiovine e Licenza di cui i primi signori furono gli Orsini.\nNel 1819 entrando in vigore il nuovo Catasto venne chiesto a Roccagiovine un dazio di 62,50 scudi.\nNel 1821 Francesco Nunez vendette di Roccagiovine.\nUn'iscrizione in latino indica che il castello, tuttora propriet\u00e0 dei Marchesi del Gallo di Roccagiovine, \u00e8 stato edificato sui resti di un tempio romano a suo tempo restaurato a sue spese dall'imperatore Vespasiano, come riportato da una lapide inserita nelle mura dello stesso castello.\nSociet\u00e0.\nEtnie e minoranze straniere.\nAl 31 dicembre 2015 a Roccagiovine risultano residenti 36 cittadini stranieri (13,69%), la nazionalit\u00e0 pi\u00f9 rappresentata \u00e8:"}
{"id": "32152", "revid": "322321", "url": "https://it.wikipedia.org/wiki?curid=32152", "title": "Roiate", "text": "Roiate \u00e8 un comune italiano di abitanti della citt\u00e0 metropolitana di Roma Capitale nel Lazio.\nGeografia fisica.\nTerritorio.\nSi erge sulle pendici occidentali del Monte Scalambra, ultima propaggine della catena montuosa dei monti Ernici, a 697 metri sul livello del mare.\nPosto sulle colline dove corre lo spartiacque del Sacco e dell'Aniene, offre tra i panorami pi\u00f9 suggestivi del centro Lazio.\nStoria.\nSi ritiene che fosse abitata prima della fondazione di Roma e che fosse una base degli Equi per le spedizioni contro i Romani. Il suo territorio montano offriva una discreta e unica visibilit\u00e0 sulla piana latina verso sud e sul territorio delle popolazioni erniche. Numerosi sono i resti di insediamenti montani e mura poligonali dell'et\u00e0 del ferro riferibili al controllo dei percorsi montani legati alla transumanza.\nL'attuale abitato, agglomerato nella tipica forma di incastellamento a doppio fuso risente nelle architetture presenti della povert\u00e0 dei materiali usati tanto da non conservare resti degni di nota se non nella forma delle viuzze e delle piazzette aperte a corte chiusa.\nL'intero paese antico visto dall'alto rivela l'originale incastellamento su uno sperone di arenaria a forma di prua navale posto a controllo della sella che fa comunicare la valle del Sacco e quella dell'Aniene e di una delle vie della transumanza da nord a sud.\nUna pia tradizione vuole che qui su un masso, abbia lasciato un'impronta (lunga cm 170, larga 45 e profonda 40) san Benedetto da Norcia.\nFin dal IV secolo per custodire il masso contenente l'impronta del Santo, fu eretta una chiesa e pi\u00f9 tardi un cenobio di monache.\nTale reliquia nei secoli ha interessato numerosi viaggiatori ed \u00e8 stata riportata in molteplici testimonianze.\nIl monastero di monache fu presto soppresso, ma la chiesa esistente ha continuato ad esistere per la tradizionale devozione del popolo roiatese. L'Impronta del Santo ha dato origine a una particolare tradizione legata a una \"sudorazione\" per secoli ricorrente e rara negli ultimi decenni, dalla quale evincere funesti presagi sul futuro dell'umanit\u00e0 (le pi\u00f9 recenti in occasione delle guerre mondiali e pi\u00f9 recentemente nel terremoto dell'Irpinia).\nLa cosiddetta \"sudorazione\" consiste nella formazione di una serie di gocce di liquido che nascono dall'Impronta e che si raccolgono ai piedi della pietra usata come giaciglio dal Santo. Nei secoli questo liquido \u00e8 stato utilizzato nella medicina popolare come ultima risorsa per i moribondi.\nNel 313 Roiate entra a far parte della sede suburbicaria di Palestrina, dalla quale dipendeva per gli affari ecclesiastici, mentre per i diritti feudali soggiaceva all'abbazia di Subiaco, che esercitava la sua giurisdizione in campo civile ed amministrativo.\nNel 962 Roiate fu eretto libero comune, in seguito ai servizi resi all'imperatore Ottone I, e a questo periodo risalirebbe lo stemma del gonfalone comunale.\nIn data 11 gennaio 967, nel cosiddetto \"Diploma di Ottone I\" gran parte delle terre di Roiate furono confermate come beni dei monaci di Subiaco.\nIn tale documento appare come \"domus culta\" e casale sotto il nome di Luroiate, poich\u00e9 tutta la contrada era denominata \"Roia\" per le numerose sorgenti ivi esistenti, tra le quali la fonte Roia: da questo toponimo risalirebbe una delle ipotesi sulla nascita del nome Roiate. Recentemente si ipotizza che il nome Roiate possa nascere dalla radice arcaica latina Rus (luogo d'acqua) e la desinenza longobarda ATE tipica dei toponimi legati ai luoghi occupati sin dal V secolo dai Longobardi, i quali sono penetrati in queste valli nella loro discesa verso il Sud Italia.\nNel 1174 Landolfo Raone, proveniente da un ramo dei conti Longobardi di Ceccano, occup\u00f2 Roiate e Roccasecca con l'astuzia e la forza.\nL'abate sublacense Simone dovette rivolgersi a papa Alessandro III, il quale scomunic\u00f2 Raone, dopodich\u00e9 con le armi lo costrinse a restituire i castelli, i quali furono donati in feudo ai monaci sublacensi.\nNel 1270 i borghi ebbero di nuovo una certa \"libert\u00e0\" sancita dai monaci con uno statuto, che stabiliva un'ampia autonomia comunale per quanto riguardava la vita politica, civile e amministrativa.\nNel 1435 Roiate prese parte, con il comune di Affile e Ponza (l'attuale Arcinazzo Romano), alla distruzione del castello di Roccasecca, che fu assediata e conquistata per fame.\nIl borgo fu raso al suolo e gli abitanti deportati nei tre paesi vincitori. Sulla cima del colle dove sorgeva il castello sono visibili i resti dell'abitato e delle case rase al suolo. Da questo fatto storico nasce il detto locale: \"Ponza, Afile e Rujate s\u00f2 tre cani arabbiati\".\nPer tutto il medioevo Roiate rest\u00f2 di fatto sotto il governo prima degli abati claustrali e curiali e poi sotto quello dei cardinali commendatari fino a quando, nel 1753, papa Benedetto XIV abol\u00ec il potere dei cardinali commendatari su Roiate e su altri 17 castelli e li pose sotto la Congregazione del buon governo.\nLa storia e le vicissitudini del paese hanno sofferto sempre di un certo isolamento sia economico sia culturale dovuto alla condizione del territorio e all'assenza fino agli anni '60 di una viabilit\u00e0 soddisfacente. Questo ha permesso una conservazione del suo territorio boschivo e montano pressoch\u00e9 intatto e di tradizioni locali ancora presenti e vive.\nSociet\u00e0.\nEtnie e minoranze straniere.\nAl 31 dicembre 2015 a Roiate risultano residenti 11 cittadini stranieri (1,49%)."}
{"id": "32153", "revid": "1718925", "url": "https://it.wikipedia.org/wiki?curid=32153", "title": "Roviano", "text": "Roviano \u00e8 un comune italiano di abitanti della citt\u00e0 metropolitana di Roma Capitale nel Lazio.\nGeografia fisica.\nTerritorio.\nIl paese \u00e8 arroccato su un monte in posizione dominante sull'alta valle dell'Aniene, vicino al confine geografico orientale del Lazio con l'Abruzzo (Marsica).\nStoria.\nNell'et\u00e0 Tardoantica insisteva nel territorio del Comune di Roviano la \"Statio Romana\" di \"Ad Lamnas\" costruita lungo la consolare Via Valeria che dal IV secolo a.C. attraversa il territorio comunale. \"Ad Lamnas\" \u00e8 riportata anche sulla Tabula Peutingeriana. Nell'altomedioevo si trova nei documenti nella medesima posizione della statio la menzione della \"colonia seminaria\". Dal IX al XII secolo fu possedimento dell'Abbazia di Subiaco, successivamente ed almeno dalla fine del XIV secolo appare essere feudo di Landolfo della famiglia Colonna del ramo di Riofreddo, gi\u00e0 titolare di una quota del feudo per eredit\u00e0 paterna, cui fu ceduta nel 1382 l\u2019ottava parte dai signori di Canemorto (Orvinio). Ceduta nel secolo XVII ai Barberini che si estinsero nei Colonna di Sciarra fino all\u2019eversione della feudalit\u00e0.\nSuccessivamente il castello ed i numerosi possedimenti baronali vennero acquistati dai Massimo (1872), signori del confinante Arsoli, che cedettero poi ai Brancaccio (1902) ed infine acquisito dal Comune (1979). Dal 1982 il titolo di principe di Roviano \u00e8 tenuto dal primogenito della famiglia Massimo per eredit\u00e0 Brancaccio.\nSociet\u00e0.\nSport.\nIl club cittadino \u00e8 l'ASD Roviano Football Club, militante in Seconda Categoria.\nCultura.\nCinema.\nNel film Fantasmi a Roma, Eduardo de Filippo e Marcello Mastroianni interpretano gli ultimi discendenti della nobile famiglia dei Roviano.\nInfrastrutture e trasporti.\nStrade.\nIl suo territorio \u00e8 attraversato in parte dall'Autostrada dei Parchi A24 Roma-Teramo. L'uscita che serve il paese \u00e8 quella di Vicovaro-Mandela."}
{"id": "32154", "revid": "701660", "url": "https://it.wikipedia.org/wiki?curid=32154", "title": "Menorah", "text": "La Menorah (ebraico: \u05de\u05e0\u05d5\u05e8\u05d4) \u00e8 una lampada ad olio a sette bracci che nell'antichit\u00e0 veniva accesa all'interno del Tempio di Gerusalemme attraverso la combustione di olio consacrato, che simboleggia i sette giorni della creazione (sabato al centro) e i 7 pianeti.\nIl progetto originale, la forma, le misure, i materiali e le altre specifiche tecniche si trovano per la prima volta nella Torah, nel libro dell'Esodo, in corrispondenza delle regole inerenti al tabernacolo. Le stesse regole adottate poi per il Santuario di Gerusalemme.\nStoria.\nLa Menorah \u00e8 uno dei simboli pi\u00f9 antichi della religione ebraica. Secondo alcune tradizioni la Menorah simboleggia il rovo ardente in cui si manifest\u00f2 a Mos\u00e8 la voce di Dio sul monte Horeb, secondo altre rappresenta il sabato (al centro) e i sei giorni della creazione.\nNel tabernacolo d'Israele, la menorah era d'oro e di disegno simile a quello delle comuni lampade (o candelabri) d'uso domestico, era adorna di pomoli e fiori alternati e aveva un'asta centrale e tre bracci per parte, che sostenevano in tutto sette piccole lampade. Per queste lampade si usava solo olio puro di olive schiacciate.\nIl destino della Menorah originale \u00e8 tuttora oscuro: fatta interamente d'oro, d'un sol blocco, venne con molta probabilit\u00e0 portata a Roma quando Tito conquist\u00f2 la terra di Israele nel 70, come testimoniato da una raffigurazione sullo stesso Arco di Tito. Secondo alcune testimonianze non confermate, \u00e8 rimasta a Roma fino al sacco di Roma del 455 finendo poi, dopo alterne vicissitudini, a Costantinopoli. Da qui in poi se ne perdono le tracce. La tradizione ebraica sostiene invece che la Menorah trafugata da Tito fosse una copia (come provato dalle incongruenze fra il bassorilievo raffigurato sull'arco di Tito e la forma conosciuta della Menorah biblica). Quella vera sarebbe stata nascosta in previsione della distruzione del secondo Tempio di Gerusalemme.\nLo scrittore Stefan Zweig nella novella \"Il candelabro sepolto\" immagina che la Menorah sottratta agli Ebrei da Tito fosse quella originale, forgiata dalle mani di Mos\u00e8; trafugata dai Vandali nel 455 e portata a Costantinopoli da Belisario nel 534, nel racconto di Zweig la Menorah sarebbe ritornata rocambolescamente in possesso degli Ebrei.\nCon la distruzione del Santuario di Gerusalemme molte tradizioni sono state riadattate, ma non la Menorah, che non ha collocazione liturgica, mantenendo quindi solo funzioni ornamentali oppure come candelabro di illuminazione (anche elettrica) in luoghi di riunione e di preghiera.\nAncor oggi la Menorah \u00e8 un simbolo universale della religione ebraica.\nOra la Memorah non \u00e8 stata pi\u00f9 trovata da molti anni, ma ci sono riproduzioni in ogni casa degli ebrei.\nUso moderno.\nNelle sinagoghe, oltre ad una lampada semplice ad olio sempre accesa di fronte all\"'Aron\", chiamata \"ner tamid\" (luce eterna), \u00e8 spesso presente una menorah o una sua rappresentazione.\nUna menorah \u00e8 rappresentata sullo stemma dello Stato di Israele, basata sulla rappresentazione della menorah sull'Arco di Tito.\nNella religione cristiana.\nNell'arredo liturgico medievale di molte chiese cristiane europee si trova un candeliere a sette braccia, emulato sul simbolo originale ebraico. Il pi\u00f9 antico esistente tra questi \u00e8 il candelabro a sette braccia di Essen conservato nella sua cattedrale di Essen in Germania. Nella prima cristianit\u00e0, infatti, i \"sette\" simboleggiavano l'unit\u00e0 del divino e del terreno, poich\u00e9 univa i \"tre\" della trinit\u00e0 e i \"quattro\" dei punti cardinali terrestri. Allo stesso tempo, il numero sette rappresentava i sette doni dello Spirito Santo, mentre il candelabro rappresentava Cristo stesso."}
{"id": "32155", "revid": "1200880", "url": "https://it.wikipedia.org/wiki?curid=32155", "title": "Municipi di Roma", "text": "I Municipi di Roma rappresentano la suddivisione amministrativa del territorio di Roma Capitale, in attuazione degli obiettivi di decentramento dei poteri stabiliti per legge.\nGeneralit\u00e0.\nCiascun municipio ha un presidente, scelto con elezione diretta e una \"Giunta del Municipio\", formata da sei assessori, di cui uno con funzioni di vicepresidente, nominati dal presidente stesso.\nI municipi godono di autonomia gestionale, finanziaria e contabile; alle attribuzioni conferite alle Circoscrizioni, sono state aggiunte altre competenze, tra cui quella sullo sviluppo economico e quella sull'edilizia privata di interesse locale.\nIn base allo Statuto di Roma Capitale, con delibera n.8 del 7 marzo 2013 il territorio \u00e8 articolato in 15 municipi, i cui confini sono stabiliti con la delibera n. 11 dell'11 marzo 2013.\nI municipi sono a loro volta suddivisi in 155 zone urbanistiche a fini statistici e di pianificazione e gestione del territorio.\nStoria.\nCon la deliberazione n. 1113 del 31 marzo 1966, il Consiglio Comunale \u00abdelibera la suddivisione del territorio comunale in 12 zone, denominate \"Circoscrizioni\", di cui la prima comprende la parte di territorio compresa sotto la denominazione di \"Centro Storico\" e l'intero comprensorio dell'Appia Antica e le altre i vari nuclei cittadini, toponomasticamente considerati, accorpati e definiti, nella loro entit\u00e0 ed unit\u00e0 territoriale, secondo i criteri urbanistici e socio-economici di cui in narrativa. [...]\u00bb. Tali circoscrizioni saranno indicate con la numerazione romana da I a XII.\nNel 1972, con la deliberazione n. 693 dell'11 febbraio, il Consiglio Comunale \u00abdelibera, per i motivi di cui in narrativa, di suddividere il territorio comunale in 20 Circoscrizioni, [...] che vengono distinte con la numerazione segnata a fianco di ciascuna [...]\u00bb da I a XX.\nCon la legge regionale n. 25 del 6 marzo 1992, si costituisce il comune di Fiumicino sul territorio della Circoscrizione XIV, comprendente le seguenti zone dell'Agro romano: Z. XXXVI Isola Sacra, Z. XXXVII Fiumicino, Z. XXXVIII Fregene, Z. XLV Castel di Guido (parte), Z. XLI Ponte Galeria (parte), Z. XLII Maccarese Sud, Z. XLIII Maccarese Nord (parte), Z. XLVI Torrimpietra e Z. XLVII Palidoro.\nCon delibera del Consiglio Comunale n. 10 del 18 gennaio e 8 febbraio 1999 viene approvato il Regolamento del decentramento amministrativo, che disciplina l'organizzazione le funzioni delle Circoscrizioni in cui \u00e8 articolato il territorio comunale.\nLo Statuto comunale, approvato dal Consiglio Comunale con delibera n. 122 del 17 luglio 2000, detta una disciplina specifica in tema di \"decentramento circoscrizionale\" (capo IV). Successivamente lo stesso Consiglio Comunale, con delibera n. 22 del 19 gennaio 2001, riforma le predetta disciplina attraverso l'istituzione di Municipi in luogo delle previgenti Circoscrizioni. La riforma \u00e8 propiziata dalla previsione del TUEL, laddove dispone che \"i comuni con popolazione superiore a 300.000 abitanti, lo statuto pu\u00f2 prevedere particolari e pi\u00f9 accentuate forme di decentramento di funzioni e di autonomia organizzativa e funzionale\" (art. 17, comma 5). La costituzione delle nuove unit\u00e0 amministrative \u00e8 poi favorita dal fatto che il Testo Unico chiama \"Municipi\" le articolazioni dei comuni istituiti mediante fusione di pi\u00f9 comuni contigui (art. 16): apparve perci\u00f2 coerente \"adottare la medesima denominazione per le Circoscrizioni del Comune di Roma che, nel quadro della costituenda citt\u00e0 metropolitana, avrebbero potuto giungere ad uno \"status\" di autonomia comunale\".\nA seguito delle modifiche statutarie, \"le Circoscrizioni del Comune di Roma sono costituite in Municipi, per rappresentare le rispettive comunit\u00e0, curarne gli interessi e promuoverne lo sviluppo nell'ambito dell'unit\u00e0 del Comune di Roma. Ciascun Municipio assume una denominazione, che conserva la denominazione di \"Roma\" alla quale si aggiunge quella caratteristica del proprio territorio. La denominazione e lo stemma del Municipio sono deliberati dal Consiglio del Municipio a maggioranza dei due terzi dei componenti, sentita la Giunta Comunale\" (art. 26 Statuto).\nLa numerazione romana da I a XX \u00e8 mantenuta, comportando l'assenza del Municipio XIV.\nCon delibera n.11 dell'11 marzo 2013, l'Assemblea Capitolina \u00abper i motivi indicati in narrativa, delibera di approvare la delimitazione territoriale dei Municipi di Roma Capitale \u2013 nel numero fissato dallo Statuto e nella nuova numerazione conseguentemente assunta \u2013 come di seguito indicata a fianco di ciascuno di essi e come risulta dall'elaborato cartografico nonch\u00e9 dall'elenco, con dettagliata declaratoria, delle strade dei nuovi confini municipali che, allegati al presente atto, ne costituiscono parte integrante: [...] Tutti i Municipi si dotano di una denominazione caratteristica del proprio territorio che si aggiunge a quella di Roma ed al corrispondente numero, in conformit\u00e0 a quanto previsto dall'art. 26, comma 3, dello Statuto di Roma Capitale.\u00bb\nI nuovi municipi scendono da 19 a 15, con una nuova numerazione romana da I a XV, in virt\u00f9 dei seguenti accorpamenti:\nMunicipi.\nLa tabella mostra la suddivisione amministrativa di Roma Capitale dal 2013, con i dati demografici aggiornati al 31 dicembre 2018: \nPresidenti dei municipi.\nLista dei presidenti dei Municipi (gi\u00e0 Circoscrizioni) a partire dal 1997, con l'introduzione dell'elezione diretta del presidente."}
{"id": "32156", "revid": "88740", "url": "https://it.wikipedia.org/wiki?curid=32156", "title": "Sacrofano", "text": "Sacrofano (IPA: ]) \u00e8 un comune italiano di abitanti situato a nord della citt\u00e0 metropolitana di Roma Capitale nel Lazio, tra la strada statale 3 Via Flaminia e la strada statale 2 Via Cassia.\nGeografia fisica.\nSacrofano sorge sulle pendici del Monte Musino sulla cinta della caldera di un antico vulcano, il vulcano di Sacrofano, uno dei pi\u00f9 importanti centri esplosivi del distretto vulcanico sabatino appartenente ad una vasta area vulcanica, che si estende pi\u00f9 o meno dal mar Tirreno al monte Soratte, attiva da ca. 600.000 a ca. 40.000 anni fa.\nTerritorio.\nIl territorio del comune di Sacrofano si estende per un'area di 2\u00a0852 ettari () di cui ca. il 97% ricade in territori protetti appartenenti ai Enti locali regionali (in dettaglio: 2\u00a0373 ettari al Parco Regionale di Veio, 197 ettari all'Universit\u00e0 dei Possidenti di Bestiame di Sacrofano e 190 ettari all'Universit\u00e0 Agraria di Sacrofano); per la presenza di tali aree verdi, la densit\u00e0 abitativa non \u00e8 elevata (269,36 ab./km\u00b2 versus una media regionale di 340,6 ab./km\u00b2) e pertanto il territorio comunale, nonostante confini con il Comune di Roma, \u00e8 privo del fenomeno della conurbazione tipico di altri comuni limitrofi alla Capitale.\nOrografia.\nIl vulcano di Sacrofano, attivo circa anni fa, ha emesso nel territorio circostante i seguenti prodotti interessantissimi da un punto di vista geologico:\nIdrografia.\nGran parte del territorio comunale \u00e8 costituito da un bacino drenato dal fosso della Torraccia, corso d'acqua che si versa nel fiume Tevere, in corrispondenza dell'abitato di Prima Porta, ad una quota di ca. 17 metri s.l.m.\nClima.\nClassificazione climatica: zona D, 1751 GR/G\nOrigini del nome.\nIl nome originario del borgo era \"Scrofano\"; sulla sua origine esistono diverse leggende, legate alla presenza di una scrofa, che compare nello stemma comunale.\nAltra interpretazione \u00e8 che il nome derivi da \"Sacrum Fanum\", ovvero edificio di culto sacro, riferito al santuario edificato sul Monte Musino (v. paragrafo seguente, \"Siti Archeologici\").\nStoria.\nLa zona fu inizialmente parte del territorio della citt\u00e0 etrusca di Veio (\"ager Veientanus\"), alla sua estremit\u00e0 settentrionale. Esisteva una rete di strade di origine etrusca, riutilizzate anche in periodo romano e vi si trovavano numerosi piccoli insediamenti etruschi, soprattutto lungo la viabilit\u00e0 esistente, in parte sostituiti dopo la conquista romana da numerose ville, prevalentemente sui pendii.\nSituato tra la via Cassia e la via Flaminia, il principale asse stradale del territorio fu costituito da una via che collegava la Flaminia e la strada tra la valle del Tevere e Capena, a servizio dei numerosi insediamenti agricoli. Gran parte delle ville furono abbandonate nel V e VI secolo.\nNel 780, sotto papa Adriano I, venne fondata nell\"'ager Veientanus\" la \"domusculta Capracorum\", nella quale erano ricompresi \"fundi, massae et casales\" (\"fondi agricoli, masserie e casali\"), e in quest'epoca \u00e8 citato anche un \"fundus Scrofanum\". Il fondo dal 775 fece parte dei possessi della chiesa di Santa Maria in Cosmedin.\nIl fenomeno dell'incastellamento, con la costruzione di fortificazioni a difesa degli insediamenti, sembra essersi verificato nella zona a partire dal X e XI secolo: nel territorio dell'attuale comune esistono tracce di piccoli siti fortificati (in localit\u00e0 Pian di Lalla e sul Monte Musino, in origine all'incrocio della strada per Capena). Nel 1027 il centro fortificato di Sacrofano, sorto sul percorso secondario tra Cassia e Flaminia, apparteneva alla diocesi di Selvacandida e sono menzionate per quest'epoca diverse chiese poste \"in Scrofano\".\nNella seconda met\u00e0 del XIII secolo il castello fu in possesso dei prefetti di Vico, da cui pass\u00f2 quindi ai Savelli e ai Nardoni. Gli Orsini presero possesso del feudo di Sacrofano sotto il pontificato di Gregorio XI (1370-1377) e lo mantennero per quasi tre secoli, ad eccezione di una breve parentesi sotto i Borgia (1503-1516). Nel 1560 fu compreso nel ducato di Bracciano. Nel 1662 il possedimento venne ceduto dagli Orsini alla famiglia Chigi.\nMonumenti e luoghi d'interesse.\nArchitetture militari.\nL'originaria rocca, situata nella parte alta dell'attuale paese, ebbe un impianto trapezoidale, con cortile interno che in origine doveva essere dotato di un torrione, con fossato difensivo verso monte, dove sorgeva il borgo, ugualmente fortificato. Alla fine del XIV secolo appartiene un torrione adiacente alla chiesa di San Giovanni, residenza degli Orsini al momento della presa di possesso del feudo dove nel suo interno \u00e8 presente un rilievo raffigurante lo stemma della nobile famiglia.\nNella prima met\u00e0 del XV secolo vennero sistemate le strutture difensive, rivolte questa volta verso Roma e la via Flaminia: due torri rotonde furono costruite a difesa della \"Porta Romana\" e venne aggiunta una scarpata contro le mura preesistenti con un antistante fossato.\nArchitetture civili.\nIl palazzo Placidi-Serraggi, fu costruito nel 1707 in stile tardo-barocco.\nSiti archeologici.\nNel territorio comunale si trova il sito archeologico del Monte Musino, sulla sommit\u00e0 del colle; esso conserva resti della fortificazione medioevale e tracce di un precedente luogo di culto, forse identificabile con il santuario delle \"Arae Mutiae\" citato da Plinio e dedicato presumibilmente al culto di Giove Tonante e di Ercole (148 d.C.).\nNella sala rotonda del museo Pio-Clementino, il complesso pi\u00f9 grande dei Musei Vaticani, il pavimento \u00e8 costituito da un mirabile assemblaggio settecentesco di mosaici dei primi decenni del III secolo d.C., rinvenuti a Otricoli e a Sacrofano.\nAree naturali.\nIl comune fa parte del Parco Regionale di Veio. Nel territorio confinante con il Comune di Formello e il Comune di Roma si estende un'ampia area a bosco vergine, chiamata \"Macchia di Sacrofano\", che include la collina di Monte Musino, dalla quale si dipartono acquedotti in cunicolo etruschi che alimentavano l'antica citt\u00e0 di Veio presso Isola Farnese. La zona \u00e8 delimitata da varchi; vi \u00e8 interdetto il traffico di veicoli ed \u00e8 possibile visitarla a piedi, a cavallo e su mountain bike.\nSociet\u00e0.\nReligione.\nSacrofano fu sede nel medioevo di una piccola comunit\u00e0 ebraica. A ricordo rimane oggi solo nella toponomastica del centro storico il nome di una via: via del Ghetto.\nCultura.\nFilm e telefilm girati a Sacrofano.\nPer il particolare aspetto scenografico dei suoi scorci, specie nel suo centro storico, a Sacrofano sono state girate scene di diversi film, con famosi attori e registi.\nInfrastrutture e trasporti.\nNel 1932 la localit\u00e0 era servita da una fermata della tranvia Roma-Civita Castellana, gestita dalla Societ\u00e0 Romana per le Ferrovie del Nord (SRFN).Dopo tale data la tranvia fu sostituita da una linea ferroviaria denominata Roma Nord, ovvero la Ferrovia Roma-Civita Castellana-Viterbo, che collega Roma a Viterbo passando per Civita Castellana. La linea dopo le SRFN, ha avuto diversi gestori fino alla gestione da parte dell'ATAC a partire dal 2010. Attualmente la stazione di Sacrofano fa parte del limite della tariffa urbana del comune di Roma anche se nella stazione fermano solo i treni provenienti da Roma diretti a Civita Castellana e a Viterbo e viceversa.\nAmministrazione.\nNel 1928 il nome venne modificato da Scrofano nell'attuale \"Sacrofano\".\nSport.\nCalcio.\nC'\u00e8 una squadra di calcio appartenente alla categoria di livello regionale, l'A.S. Sacrofano (Prima Categoria girone C).\nIl \"Sacrofano\" nella stagione 2007/2008 riusc\u00ec a raggiungere una finale storica in coppa Lazio (Prima categoria) contro l'Atletico Vescovio, ma perse la finale. Dopo la fusione con il Vic Formello e la conseguente cessione del titolo di prima categoria, alcuni ex membri della societ\u00e0 hanno deciso di fondare il Nuovo Sacrofano (3\u00aa categoria).\nIn passato il Sacrofano calcio fu allenato tra il 1970 ed il 1975 nei campionati di Prima Categoria e Promozione da Dino da Costa che port\u00f2 come giocatore Garrincha.\nEquitazione.\nDa sempre Sacrofano \u00e8 considerata terra di cavalli: ad oggi nel territorio comunale sono presenti circa 20 maneggi di propriet\u00e0 di privati.\nRugby.\nNasce nell'autunno del 2007 la prima societ\u00e0 di rugby del paese, la Rugby Sacrofano A.S.D., con lo scopo di disputare il campionato ufficiale di Serie C.\nI colori sociali sono il verde e il bianco.\nLa squadra si allena presso l'impianto sportivo comunale di Monte Sarapollo.\nPallavolo.\nGinnastica Ritmica\nNel 1985 iniziano i primi corsi di Ginnastica Ritmica a Sacrofano organizzati da Nicoletta Massimi, allieva della Prof.ssa Renata Pantanelli, nella sede dell'Associazione Sportiva International Academy Kung Fu To'a del maestro Esy Moniri. Nel 1996 l'attivit\u00e0 prosegue con la nascita dell'ASD ACSI Sacrofano che promuove l\u2019attivit\u00e0 sportiva, ed in particolar modo la Ginnastica Ritmica, attraverso corsi, manifestazioni, partecipazioni a gare regionali e nazionali e saggi ginnici."}
{"id": "32157", "revid": "453768", "url": "https://it.wikipedia.org/wiki?curid=32157", "title": "Sambuci", "text": "Sambuci \u00e8 un comune italiano di 838 abitanti della citt\u00e0 metropolitana di Roma Capitale nel Lazio. Dal 2001 fa parte dell'Unione dei comuni Valle del Giovenzano.\nGeografia fisica.\nTerritorio.\nSambuci sorge a 434 metri sul livello del mare, all'interno del territorio dei monti Prenestini.\nStoria.\nL'origine del nome, secondo notizie storiche ben accertate, pare che derivi dalla pianta di sambuco. La prima volta che viene menzionato \u00e8 in un documento dell'857-858.\nNel Medioevo risulta feudo di molte signorie:\nTra i secc. XII e XIII il paese fu attraversato dagli eserciti di Federico Barbarossa, Corrado d'Antiochia, e Tivoli. Nel 1943-'44 i nazisti si nascosero nei giardini del castello.\nMonumenti e luoghi d'interesse.\nArchitetture militari.\nIl castello Theodoli ha la forma di un quadrilatero con torri laterali. Dal Duecento al Seicento pi\u00f9 volte sottoposto a restauri. Tre dei quattro lati del castello sono attaccati alle case del paese, mentre sul lato restante vi \u00e8 un parco. La loggia \u00e8 impreziosita da volute barocche e contrafforti. \nAlcune sale hanno degli affreschi, tra cui: \"La Gerusalemme Liberata\" di P. T. Salone (1641), mentre nella sala dei Ciclopi vi sono degli affreschi di G. A. Canini. In alcune delle sale del castello si tengono dei convegni. Il parco del castello misura 55000 metri\u00b2.\nBorgo di Sambuci.\nIl borgo di Sambuci, voluto dalla famiglia Astalli \u00e8 interamente incluso nelle mura da cui si accede da due porte ed \u00e8 attraversato interamente dalla Via Girolamo Theodoli e come si pu\u00f2 notare presso i civici n\u00b0. 15 e 17 la via era anticamente affrescata, inoltre in questa via si notano i vari edifici di epoche diverse.\nLa via principale (Via Theodoli) sfocia in Piazza Roma, la piazza centrale del paese e nel lato opposto si trovano 2 torri cilindriche e dove, su un portale presso la torre di sinistra ancora oggi si legge la scritta \"Nec petas turpia rogatus nec facies\" (traduzione dal latino: \"non desiderare cose indegne e non farle anche se sei spinto a farle\").\nQuesta frase, secondo una leggenda popolare e da ascrivere all'esilio a Sambuci di Camillo Astalli mentre un'altra diceria consiglierebbe semplicemente agli uomini come comportarsi verso le donne.\nInfrastrutture e trasporti.\nStrade.\nSambuci \u00e8 collegata a Ciciliano con la strada provinciale SP 41/a1, ed a Cerreto con la strada provinciale SP 42/a.\nFerrovie.\nLa stazione pi\u00f9 vicina \u00e8 quella di Valle dell'Aniene-Mandela-Sambuci sulla Ferrovia Roma-Pescara, posizionata nel territorio comunale di Vicovaro."}
{"id": "32161", "revid": "1632387", "url": "https://it.wikipedia.org/wiki?curid=32161", "title": "San Polo dei Cavalieri", "text": "San Polo dei Cavalieri \u00e8 un comune italiano di abitanti della citt\u00e0 metropolitana di Roma Capitale nel Lazio.\nGeografia fisica.\nTerritorio.\nSan Polo dei Cavalieri sorge a 651 metri di altezza sul livello del mare, sulle propaggini meridionali dei monti Lucretili. Nel territorio comunale si trova la vetta del monte Guardia, 1.185 metri.\nStoria.\nIn epoca medievale \u00e8 menzionato con il nome \"Castrum Santi Pauli\" fondato nell'XI secolo dai \"Monaci di San Polo\", e loro feudo fino al XIV secolo, quando, per volont\u00e0 di papa Bonifacio IX, pass\u00f2 agli Orsini. I nuovi proprietari fecero miglioramenti alle mura. La prima citazione storica, tuttavia, risale al 1081 quando papa Gregorio VII conferm\u00f2 l'appartenenza del feudo all'Abbazia di San Paolo fuori le mura. Nel 1429 venne regolarizzata la vendita dai monaci agli Orsini e, nel 1479, Napoleone Orsini concesse lo statuto. Nel 1558 il feudo pass\u00f2 ai Cesi; Federico Cesi, fondatore dell'Accademia Nazionale dei Lincei, elesse il paese a sede della stessa Accademia. Qualche anno dopo la cittadina fu colpita dalla peste.\nIn seguito a tale epidemia, nel 1656, restarono solo 377 abitanti. I Trusiani, pare, giacch\u00e9 le notizie non sono chiare, siano stati incaricati di ripopolare il centro, dato che i nuovi proprietari, i Borghese, non si curavano affatto degli aspetti demografici del paese. Alcuni anni pi\u00f9 tardi il nome fu cambiato da San Polo in quello odierno, a seguito del passaggio di un ordine cavalleresco (forse i Cavalieri di San Giovanni).\nNel 1849 vi pass\u00f2 Giuseppe Garibaldi con Anita e molti volontari in fuga da Roma dopo la caduta della Repubblica romana. Garibaldi per sviare l'attenzione degli eserciti che lo inseguivano fece finta di proseguire da Tivoli verso Arsoli. ma prese la strada di San Polo passando poi da Palombara Sabina, Mentana e Monterotondo, dirigendosi, tramite il territorio reatino, verso la Romagna.\nNel 1867, nel corso della campagna per la liberazione di Roma, fu teatro di movimenti garibaldini di cui esistono testimonianze nel \"Museo Nazionale della Campagna garibaldina dell'Agro Romano per la liberazione di Roma\", in Mentana. Il 22 novembre 1863 fu fondata la banda musicale di San Polo dei Cavalieri, di cui il primo direttore fu Giuseppe Fantoni di Cento.\nNel 1871 si insedi\u00f2 il primo sindaco, Valeriano Paoloni. Mentre la popolazione cresceva la quantit\u00e0 di acqua disponibile era insufficiente, cos\u00ec si pens\u00f2 di soddisfare il fabbisogno idrico dei sampolesi costruendo un nuovo acquedotto (\"Riu vecchio in Piazza della Vittoria\").\nNel 1900 la carenza d'acqua interess\u00f2 la frazione di Marcellina; si costru\u00ec pertanto un ulteriore acquedotto, comprando 2 sorgenti di Roccagiovine per il prezzo di 5000 \u00a3 dal marchese Gallo. I dissidi sorti tra Marcellina e San Polo divennero progressivamente pi\u00f9 aspri finch\u00e9, il 5 luglio 1909 si decise di rendere Marcellina comune autonomo, evento che non valse tuttavia a risolvere definitivamente la conflittualit\u00e0. Nel 1910 venne fondata la \"Gazzetta di San Polo\".\nNel 1920 si inaugur\u00f2 la carrozzabile Roma-San Polo dei Cavalieri. Nel 1922 la \"Societ\u00e0 Fiamma\" (nel giorno del venerd\u00ec santo) port\u00f2 l'illuminazione stradale nelle viuzze del paese.\nNel 1939 si restaur\u00f2 il Castello Orsini-Cesi-Borghese, che nel 1946, dopo essere stato acquistato dal dottor Chiappini, fu venduto all'architetto Luca Brasini e successivamente acquisito dal giurista Andrea Berardi, ricordato in una lapide posta dall'Accademia Nazionale dei Lincei. Rimasto di propriet\u00e0 della famiglia Berardi fino al 1986, alla quale appartiene tuttora un'ala, fu poi rilevato da privati che restaurarono la rocca riportandone l'originale bellezza artistica e storica dal mastio centrale (datato 960 d.C.) agli affreschi delle sale patronali del XIV secolo. In parte utilizzato come residenza privata, pi\u00f9 della met\u00e0 fu resa accessibile per eventi pubblici (sagra dell'olio e della cerasa) e conferenze.\nIl 2 aprile 2000 nella chiesa di San Nicola vennero rubate opere di arte sacra anche di pregio, alcune delle quali recuperate dai carabinieri del nucleo Tutela Patrimonio Culturale di Roma nel 2005. L'11 agosto 2001 venne fondato il museo civico, purtroppo chiuso dal 2003. Il 23 settembre 2001 un incendio mise in serio pericolo il paese.\nTurismo.\nIl paese di San Polo dei Cavalieri, \u00e8 inserito nell'itinerario enogastronomico Strada dell'olio e dei prodotti tipici della Sabina.\nInfrastrutture e Trasporti.\nIstruzione.\nUn Istituto policomprensivo, raggruppa la Scuola per l'infanzia (ex scuola Materna), la Scuola Primaria (ex Scuola Elementare) e la Scuola secondaria di I Grado (ex Scuola Media).\nPer tutte le altre offerte scolastiche, lo studente dovr\u00e0 necessariamente rivolgersi ai Comuni limitrofi.\nEconomia.\nAgricoltura.\n\u00c8 uno dei comuni della citt\u00e0 metropolitana di Roma Capitale il cui territorio \u00e8 compreso nell'area di produzione dell'Olio di Oliva Sabina (DOP)."}
{"id": "32163", "revid": "287204", "url": "https://it.wikipedia.org/wiki?curid=32163", "title": "Sant'Angelo Romano", "text": "Sant'Angelo Romano (fino al 1885 denominato \"Sant'Angelo in Capoccia\") \u00e8 un comune italiano di abitanti della citt\u00e0 metropolitana di Roma Capitale, che sorge su una delle cime dei Monti Cornicolani (Monte Patulo).\nGeografia fisica.\nTerritorio.\nSant'Angelo Romano sorge sul Monte Patulo (400 metri s.l.m.) e prese il nome attuale in onore di San Michele Arcangelo.\nDista 23,7\u00a0km dalla Capitale che lo fanno il comune pi\u00f9 vicino al capoluogo laziale fra quelli non confinanti con esso\nNel territorio comunale nasce il Pratolungo, piccolo affluente dell'Aniene.\nClima.\nIl comune di Sant'Angelo Romano ha una temperatura media non molto diversa da quella di Roma Urbe.\nLe caratteristiche climatiche sono mediterranee, con una piovosit\u00e0 moderata nell'arco dell'anno e molto contenuta nei mesi estivi.\nDi seguito \u00e8 riportata la tabella con le medie climatiche e i valori massimi e minimi assoluti registrati nel trentennio 1971-2000 e pubblicati nell'Atlante Climatico d'Italia del Servizio Meteorologico dell'Aeronautica Militare relativo al medesimo trentennio.\nStoria.\nDi origine incerta, viene accostata alla citt\u00e0 scomparsa del Lazio arcaico di Medullia, la cui identificazione rimane ancora oggi incerta.\n Successivamente dalle ceneri della fortezza, nacque la rocca gi\u00e0 nell'XI secolo circondata di cinta muraria.\nEssa prima appartenne ai Capocci, da cui il nome che rimase fino al 1885, e poi agli Orsini che ne fecero un castello fortificato. Nel 1594 il feudo venne acquistato dai Cesi, e fu in questo periodo che conobbe il suo periodo di massimo splendore. Nel 1612 papa Paolo V ne fece un Principato con a capo Federico Cesi (1585-1630), fondatore nel 1603 della celebre Accademia dei Lincei, la pi\u00f9 antica d'Italia con sede nella Capitale.\nNel 1678 il castello con tutto il feudo venne ceduto ai Borghese sempre come principato.\nNel 1885,con Regio Decreto n\u00ba 3150 del 28 maggio 1885, il paese assunse il nome attuale abolendo il precedente Sant'Angelo in Capoccia.\nNel 1989 il comune acquist\u00f2 il castello e nel 1993 iniziarono i restauri e le ristrutturazioni per l'apertura al pubblico.\nMonumenti e luoghi d'interesse.\nArchitetture militari.\nAll'inizio il castello fu propriet\u00e0 dei Capocci, quindi dal 1379 degli Orsini (i quali erano in perenne lotta con i Colonna, i Savelli di Palombara e gli Odescalchi) e, dalla fine del Cinquecento dei Cesi.\nNel 1660 il castello risulta essere propriet\u00e0 dei Borghese; in questo periodo cominci\u00f2 un inesorabile periodo di declino.\nNel XIX secolo il castello sopport\u00f2 l'occupazione garibaldina per l'unit\u00e0 d'Italia e successivamente, durante la seconda guerra mondiale, delle truppe germaniche.\nIn seguito venne acquistato dal comune e restaurato.\nDall'alto del borgo il castello Orsini-Cesi domina l'Agro Romano e la bassa Sabina.\nDai suoi spalti merlati, lo sguardo arriva ai castelli romani, ai Monti Cornicolani, a Roma e fino al mare.\n\u00c8 anche palazzo comunale, delegato alla celebrazione di matrimoni di rito civile nella sala Cesi o sugli spalti panoramici.\nNel 1989 \u00e8 stato acquistato dal Comune, che vi ha costituito un museo archeologico all'interno.\nIl castello Orsini-Cesi accoglie il museo preistorico e protostorico del Territorio Tiberino-Cornicolano. Il castello e il museo sono visitabili nel weekend.\nArchitetture civili.\nChiamata cos\u00ec in onore di chi ne commission\u00f2 la costruzione. Nel XV secolo risulta essere la porta principale di Sant'Angelo Romano.\nQuesta porta constava di saracinesca di maglia di ferro rigida la quale veniva fatta scorrere nella nicchia, dello stesso materiale, dietro la porta. La porta, di cui rimangono per\u00f2 solo i cardini, era di legno.\n\u00c8 stata fatta edificare sui resti di una pi\u00f9 antica torre della cinta muraria; il meccanismo dell'orologio, installato probabilmente agli inizi del XIX secolo, \u00e8 stato rinnovato negli anni trenta e successivamente nel 1990. La torre \u00e8 stata restaurata negli anni 1999-2000.\nPur nelle sue piccole dimensioni (non pi\u00f9 di 100\u00a0m\u00b2), era fino agli inizi del XX secolo la piazza principale del paese. Vi si aprivano un'osteria, l'antico forno e alcune botteghe artigiane. Nell' \u00e8 stata completamente ripavimentata come gran parte del centro storico.\nAree naturali.\nNelle vicinanze si trova la voragine carsica indicata come Pozzo del Merlo nella cartografia ufficiale, ma il cui nome corretto \u00e8 \"Pozzo del Merro\", sita nella frazione Selva, all'interno dell'area protetta regionale a gestione provinciale \"Riserva Naturale Macchia di Gattaceca e Macchia del Barco\", istituita con LR 22/97. Il \"Pozzo del Merro\" \u00e8 il \"sinkhole\" (voragine carsica che ospita sul fondo un laghetto di appena 20\u00a0m di diametro) pi\u00f9 profondo del mondo. All'inizio degli anni 2000, \u00e8 stato raggiunto l'ipotetico fondale (grazie al contributo di un ROV dei vigili del fuoco), posto a circa 392\u00a0m. dalla sua superficie.\nD'interesse \u00e8 anche il Bosco di Grotta Cerqueta, sempre facente parte della RN Macchia di Gattaceca e Macchia del Barco. Il Bosco di Grotta Cerqueta ha un'area di circa 30-35 ettari ed \u00e8 sito su di un colle calcareo. Ospita 3 doline e una grotta carsica, la quale d\u00e0 il nome al bosco.\nNel 1971 questo bosco \u00e8 stato inserito nell'elenco dei biotopi di rilevante interesse vegetazionale stilato dalla Societ\u00e0 Botanica Italiana.\nSociet\u00e0.\nEvoluzione demografica.\nSant'Angelo Romano, al 31 dicembre 2009, contava abitanti e un numero di famiglie pari a , portando a 2,24 il numero medio di componenti per famiglia. La densit\u00e0 \u00e8 cresciuta molto negli ultimi anni: dai 143,50 abitanti per chilometro quadrato del 2001, quando il comune contava abitanti, ai 211,75 ab./km\u00b2 del 2009.\nEtnie e minoranze straniere.\nSecondo le stime Istat aggiornate al 1\u00ba gennaio 2011, i cittadini stranieri residenti nel comune di Sant'Angelo Romano risultavano essere 867.\nLingue e dialetti.\nIl dialetto originario di Sant'Angelo Romano (cos\u00ec come nei comuni della valle dell'Aniene) \u00e8 il Dialetto sabino, anche se ormai, con il passare degli anni e con il sopravvento sempre pi\u00f9 forte del Romanesco, tale dialetto sembra andare in via d'estinzione fra le nuove generazioni ed \u00e8 utilizzato ormai soltanto dalla popolazione anziana.\nGeografia antropica.\nSuddivisione toponomastica.\nIl territorio comunale di Sant'Angelo Romano \u00e8 composto da 28 comprensori toponomastici organizzati in due gruppi:\nFrazioni.\nCon i loro oltre 3.000 abitanti, le \"frazioni\" di Sant'Angelo Romano rappresentano pi\u00f9 del 50% della popolazione dell'intero territorio comunale: il Comune infatti, negli ultimi decenni, ha conosciuto un notevole sviluppo nel territorio sottostante Monte P\u00e1tulo.\nEconomia.\nAgricoltura.\n\u00c8 uno dei comuni della provincia di Roma il cui territorio \u00e8 compreso nell'area di produzione dell'Olio di Oliva Sabina (DOP).\nInfrastrutture e trasporti.\nFerrovie.\nLa tratta Lunghezza - Guidonia \u00e8 a binario singolo, e la frequenza massima \u00e8 di tre treni all'ora. Era previsto entro il dicembre del 2014 il raddoppio dei binari in questo tratto e la costruzione della nuova stazione di Colle Fiorito con annessi 586 posti per auto e 36 stalli per le moto, situata circa 900 metri prima della vecchia stazione di Guidonia che sar\u00e0 soppressa. Il raddoppio, dell'estesa complessiva di circa 10\u00a0km, \u00e8 previsto in sostanziale affiancamento al binario esistente, a esclusione di un breve tratto in variante, funzionale alla realizzazione della nuova fermata di Bagni di Tivoli. La tratta, elettrificata, sar\u00e0 dotata di distanziamento automatico dei treni e sistema di controllo marcia treno.\nMobilit\u00e0 urbana ed extra urbana.\nLa COTRAL, compagnia regionalizzata dei trasporti pubblici su gomma, assicura ben 19 corse extra-urbane giornaliere da Sant'Angelo a Roma Ponte Mammolo via Guidonia, ma anche delle corse Palombara Sabina-Sant'Angelo Romano passando per via Palombarese. Inoltre, la COTRAL fornisce corse dalla citt\u00e0 di Tivoli via Guidonia passando per la Via Tiburtina Valeria.\nAmministrazione.\nIl comune si costitu\u00ec autonomo nel 1874 e nel 1885 cambi\u00f2 denominazione da \"Sant'Angelo in Capoccia\" in Sant'Angelo Romano."}
{"id": "32166", "revid": "453768", "url": "https://it.wikipedia.org/wiki?curid=32166", "title": "Saracinesco", "text": "Saracinesco \u00e8 un comune italiano di 174 abitanti della citt\u00e0 metropolitana di Roma Capitale nel Lazio. Dal 2001 fa parte dell'Unione dei comuni Valle del Giovenzano.\nGeografia fisica.\nTerritorio.\nSaracinesco sorge a 908 metri sul livello del mare sulla cima di un rilievo del gruppo montuoso dei monti Ruffi.\nStoria.\nIl nome deriva probabilmente da un insediamento saraceno del nono secolo.\nSociet\u00e0.\nEtnie e minoranze straniere.\nAl 31 dicembre 2015 a Saracinesco risultavano residenti 19 cittadini stranieri, la nazionalit\u00e0 pi\u00f9 rappresentata \u00e8:"}
{"id": "32169", "revid": "125663115", "url": "https://it.wikipedia.org/wiki?curid=32169", "title": "Mark Spitz", "text": "Comprese quelle vinte nelle staffette a Citt\u00e0 del Messico alle Olimpiadi del 1968, Spitz vinse complessivamente 9 medaglie d'oro, pi\u00f9 un argento e un bronzo, vinse inoltre 5 ori ai Giochi panamericani, 31 titoli dell'Amateur Athletic Union (AAU), e 8 titoli NCAA. Nominato Nuotatore dell'anno nel 1969, 1971 e 1972 dalla rivista statunitense \"Swimming World Magazine\", fu inserito nella International Swimming Hall of Fame nel 1977.\nBiografia.\nMark Spitz nacque in una famiglia ebrea di Modesto in California, primo dei tre figli di Arnold e Lenore Smith Spitz. \nNel 1968 partecip\u00f2 alla sua prima Olimpiade a Citt\u00e0 del Messico. Assieme ai suoi compagni di squadra, Spitz vinse due titoli: nelle staffette 4 x 100\u00a0m e 4 x 200\u00a0m stile libero. Inoltre, giunse secondo nei 100\u00a0m farfalla e terzo nei 100\u00a0m stile libero. Nonostante questi successi, Spitz rimase deluso, in quanto aveva preannunciato la vittoria di cinque ori, cosa che gli era gi\u00e0 riuscita ai Giochi panamericani del 1967.\nQuattro anni dopo, a Monaco di Baviera, Spitz ebbe la sua rivincita. In quell'edizione vinse sette medaglie d'oro, un'impresa superata solo da Michael Phelps alle Olimpiadi di Pechino 2008. A rendere ancor pi\u00f9 rimarchevole l'impresa, Spitz stabil\u00ec il record del mondo in tutte e sette le gare che lo videro vincitore (100\u00a0m e 200\u00a0m stile libero, 100\u00a0m e 200\u00a0m farfalla, 4 x 100\u00a0m e 4x200\u00a0m stile libero, e infine 4 x 100\u00a0m mista). Bench\u00e9 avesse solo ventidue anni, Spitz abbandon\u00f2 il nuoto dopo i Giochi di Monaco.\nNel 1977 fu inserito nella International Swimming Hall of Fame, la \"Hall of Fame\" internazionale degli sport acquatici. All'et\u00e0 di 41 anni, Spitz cerc\u00f2 di ritornare alle competizioni tentando di qualificarsi per le Olimpiadi di Barcellona 1992, dopo che il produttore cinematografico Bud Greenspan gli offr\u00ec il pagamento di un milione di dollari se fosse riuscito nell'impresa. Ripreso dalle cineprese di Greenspan, Spitz non riusc\u00ec ad andare sotto il tempo limite per la qualificazione."}
{"id": "32170", "revid": "1543377", "url": "https://it.wikipedia.org/wiki?curid=32170", "title": "Subiaco", "text": "Subiaco \u00e8 un comune italiano di abitanti della citt\u00e0 metropolitana di Roma Capitale nel Lazio.\nGeografia fisica.\nTerritorio.\nIl territorio \u00e8 vario con aree montuose ed aree in pianura. Viene attraversato dall'Aniene e interessa alcune vette dei Monti Simbruini (monte Calvo, 1.591 m e monte Livata, 1.429 m). Comprende un vasto bosco di faggi su un altopiano che si sviluppa su un'area di 3000 ettari compreso nel parco naturale regionale Monti Simbruini.\nClima.\nLa stazione meteorologica di Subiaco Santa Scolastica \u00e8 la pi\u00f9 vicina territorialmente e da quella si hanno tutte le informazioni relative al clima di Subiaco.\nStoria.\nSono stati identificati resti della residenza dell'imperatore Nerone, attorno alla quale si svilupp\u00f2 il centro, costituita da un complesso di edifici a diverso livello in posizione elevata sulla riva destra dell'Aniene, presso una serie di laghi artificiali; \u00e8 stato messo in luce un cospicuo nucleo a due piani con grande nicchia absidata e vasti ambienti comunicanti.\nUn ponte-diga di notevoli dimensioni, che collegava le due sponde e serviva da sbarramento per le acque, detto \"pons marmoreus\", \u00e8 oggi interamente scomparso; restano solo tracce delle fondazioni.\nNella villa, di appartenenza imperiale fino al III secolo d.C., sono stati rinvenuti una testa femminile dormiente e il ritratto di un efebo, ora entrambi a Roma (presso il Museo Nazionale Romano).\nLe origini dell'attuale abbazia benedettina risalgono agli inizi del VI secolo, allorch\u00e9 san Benedetto da Norcia, dopo l'esperimento di vita eremitica condotto in un antro presso l'antica villa ivi costruita da Nerone, fond\u00f2 nella zona del sublacense tredici monasteri per dare ospitalit\u00e0 ai suoi primi discepoli, provenienti in parte dalla nobilt\u00e0 romana.\nIn seguito (XII secolo) per iniziativa degli abati fu costruito il santuario-monastero del Sacro Speco, eretto sopra l'originaria memoria del Santo.\nDei tredici monasteri fondati da san Benedetto \u00e8 rimasto solo l'attuale monastero di Santa Scolastica inizialmente dedicato a San Silvestro, che vanta il titolo di Protocenobio della Congregazione Sublacense dell'Ordine benedettino. Gli altri andarono distrutti o furono abbandonati.\nNel IX secolo il monastero di Santa Scolastica sub\u00ec due devastazioni da parte dei saraceni: l'una nell'828-829, l'altra probabilmente nell'876-877, anche se per questo periodo storico le ricostruzioni non sono univoche.\nNel X secolo ricevette donazioni da diversi papi (Giovanni X, Leone VII, Giovanni XII, Benedetto VII, Gregorio V) che ingrandirono il territorio dell'abbazia.\nSempre con il favore pontificio, l'abbazia conobbe un periodo di grande splendore nei secoli XI e XII diventando feudo assai ambito per la sua potenza economica e politica. Fu probabilmente il primo luogo in Italia ad essere dotato di una pressa per la stampa di libri, fondata dai tedeschi Conrad Sweynheym e Arnold Pannartz nel 1465, all'interno dell'abbazia.\nLe continue lotte con le famiglie feudali portarono tuttavia alla sua decadenza. Eretta in commenda da papa Callisto III (1456), fu affidata al cardinale Giovanni Torquemada (Juan de Torquemada), zio del famoso inquisitore. Nel 1467 pass\u00f2 poi a Rodrigo Borgia, futuro papa Alessandro VI e, successivamente, ai Colonna (1492), ai Borghese (1608) e ai Barberini (1633).\nNel 1753, papa Benedetto XIV priv\u00f2 gli abati commendatari della giurisdizione temporale, lasciando per\u00f2 quella ecclesiastica e spirituale. Soppressa dai francesi (all'inizio del XIX secolo), restaurata poco dopo da papa Pio VII, l'abbazia fu reintegrata nei suoi privilegi di abbazia \"nullius\" da papa Benedetto XV (1915).\nFrancesco Bulgarini, nel 1848 parla di contadini montagnoli \u00abciociari\u00bb in riferimento a dei mezzadri provenienti stagionalmente, dal circondario di Subiaco, a Tivoli, per coltivare granturco. Nel 1867 Subiaco fu testimone della Campagna dell'Agro romano per la liberazione di Roma voluta da Giuseppe Garibaldi. Nel mese di ottobre vi furono trucidati in uno scontro con i pontifici il capitano garibaldino milanese Emilio Blenio ed alcuni suoi compagni. I resti dei garibaldini furono traslati a cura della Societ\u00e0 Reduci Patrie Battaglie da Subiaco nell'Ara-Ossario di Mentana come risulta da documenti conservati in archivio. Da Subiaco inoltre proveniva anche uno dei Mille, Luigi Pistoia, al quale \u00e8 intitolata una piazzetta (Piazzetta Luigi Pistoia).\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2015 la popolazione straniera residente era di persone (7,66%). Le nazionalit\u00e0 maggiormente rappresentate in base alla loro percentuale sul totale della popolazione residente erano:\nDialetti.\nIl dialetto parlato a Subiaco \u00e8 il dialetto laziale centro-settentrionale.\nEconomia.\nSul Monte Livata si trova la stazione sciistica pi\u00f9 vicina alla citt\u00e0 di Roma per la pratica degli sport invernali (sci alpino, telemark, sci di fondo, snowboard, racchette da neve) e quindi \u00e8 di importanza economica sul piano turistico."}
{"id": "32171", "revid": "486946", "url": "https://it.wikipedia.org/wiki?curid=32171", "title": "Baleyworld", "text": ""}
{"id": "32175", "revid": "88740", "url": "https://it.wikipedia.org/wiki?curid=32175", "title": "Trevignano Romano", "text": "Trevignano Romano \u00e8 un comune italiano di abitanti della citt\u00e0 metropolitana di Roma Capitale nel Lazio, situato fra la costa settentrionale del lago di Bracciano e le pendici del Monte di Rocca Romana.\nGeografia fisica.\nGeografia fisica.\nTrevignano Romano, posto sulle alture dei Sabatini, sorge su un'insenatura del lago di Bracciano settentrionale; il centro cittadino \u2013 con la relativa sede comunale \u2013 \u00e8 ubicato sull'estremo occidentale di tale insenatura.\nCostituisce il vertice settentrionale di un ideale triangolo equilatero agli altri due vertici del quale sorgono i comuni lacustri di Bracciano (sud-ovest) e Anguillara Sabazia (sud-est).\nClima.\nClassificazione climatica: zona D, 1605 GR/G\nOrigini del nome.\nNello stemma del comune creato forse nel XIV secolo, compaiono tre viti, ma il nome di Trevignano sembra non avere niente a che vedere con questo, piuttosto si collega al toponimo \"Trebonianum\", del quale, nonostante non si conosca bene l'origine, si hanno prove sicure dell'esistenza storica. \"Trebonianum\" \u00e8 il nome di un antico fondo situato nella zona, ma \u00e8 anche citata da Antonio Nibby, un famoso storico, una villa dell'epoca di Augusto, chiamata \"triboniana\", inoltre nel linguaggio umbro \u00e8 presente una radice che indica \"luogo abitato\" dalla quale potrebbe derivare proprio la parola \"Trebonianum\" (varie teorie fanno pensare che un tempo gli umbri fossero stanziati proprio nella zona del lago). Rimane dunque incerta l'origine della parola \"Trebonianum\" ma \u00e8 certo che il nome attuale del paese derivi da una delle parole citate sopra, piuttosto che, come \u00e8 convinzione popolare dalle tre viti presenti nello stemma. La fascia bandata d'argento e di rosso che compare nello stemma richiama lo stemma della famiglia Orsini, analogamente alla rosa (\"rosa ursina\") che compare nello stemma del vicino comune di Bracciano.\nStoria.\nIl territorio trevignanese fu frequentato gi\u00e0 in et\u00e0 paleolitica, come dimostrano rinvenimenti in localit\u00e0 Montecchio e Monte dell'Olmo. Trevignano Romano fu poi un importante insediamento degli Etruschi, come testimoniano le numerose necropoli che si estendono per circa tre chilometri alle spalle dell\u2019odierno abitato, che hanno restituito interessanti reperti oggi conservati presso il Museo Civico Etrusco Romano \"Prof. Gregorio Bianchini\". Nel 387 a.C. con la conquista di Veio e Caere, il territorio Sabatino pass\u00f2 sotto il controllo dei Romani, i quali vi costruirono numerose ville, per lo pi\u00f9 attualmente rinvenibili sotto il pelo dell'acqua e disseminate lungo tutto il perimetro del Lago di Bracciano. Tra le opere pi\u00f9 rilevanti di questo periodo sono da ricordare la costruzione dell'impianto termale in localit\u00e0 Vicarello e dell'acquedotto Traiano.\n&lt;br&gt;Durante il Medioevo, diventata territorio prima dei Prefetti di Vico e poi degli Orsini, fu dotata di una rocca difensiva. Finita all'interno degli scontri di potere tra gli Orsini ed i Borgia, la Rocca fu presa d'assalto dalle truppe di Cesare Borgia guidate dal condottiero Guidobaldo da Montefeltro. Dopo la morte del Papa Alessandro VI e l'ascesa al soglio pontificio di Papa Giulio II, Gian Giordano Orsini ottenne nuovamente le propriet\u00e0 di Bracciano e Trevignano. Le sfortunate vicende della famiglia, verso il finire del XVII secolo, portarono infine alla cessione del territorio trevignanese al Principe Livio I Odescalchi.\n&lt;br&gt;Sul finire del XVIII e l'inizio del XIX secolo, il paese divent\u00f2 prima propriet\u00e0 della famiglia Del Grillo e successivamente dei Cybo Malaspina, per finire al Principe Cosimo Conti, che avvi\u00f2 grandi opere di bonifica e di innovazione socio-lavorativa. Gli succedettero i Torlonia, i Ginori Conti ed i Del Drago.. Nonostante l'unificazione del Regno d'Italia e la successiva istituzione della Repubblica Italiana, quest'ultima casata continu\u00f2 ad avere grandi possedimenti terrieri ed a gestire il territorio trevignanese come in epoca feudale, applicando l'onerosa legge della \"quarta regia\". Gradualmente, sotto la spinta dell'Opera Nazionale Combattenti, venne avviata l'opera di esproprio di quelle terre per assegnarle in propriet\u00e0 ai reduci di Guerra.\nMonumenti e luoghi d'interesse.\nArchitetture religiose.\nL'edificio della chiesa \u00e8 in posizione preminente rispetto centro storico, e vi si apprezza un panorama stupendo. La chiesa fu eretta verso il 1500 e dedicata alla Madonna Assunta in cielo, sulle fondamenta di un antico edificio sacro in stile gotico, venne poi ristrutturata completamente negli anni dal 1780 al 1794 dall'architetto Giuseppe Pellucchi. Il campanile \u00e8 stato ricavato da una delle torri lungo la cinta muraria della Rocca e conteneva 4 campane, oggi ne restano solo due; una completamente restaurata per via di una spaccatura. L'interno della Chiesa \u00e8 a navata unica, terminante con una maestosa abside. Essa conserva opere di un certo interesse di epoca medievale e erinascimentale, sicuramente per\u00f2 la pi\u00f9 importante \u00e8 l'affresco dell'abside che ha come soggetto la dormizione, o morte, della Madonna e la sua assunzione e incoronazione in cielo. L'opera venne compiuta nel 1517 da Pellegrino da Modena , un pittore della scuola di Raffaello. Certi particolari indicano che il maestro, se non ha collaborato direttamente all'esecuzione dell'opera, ne abbia almeno tracciato il bozzetto.\nLa Chiesa fu edificata extra moenia sui resti di un edificio di epoca romana di cui sono molto evidenti le mura in opus reticolatum. La pianta \u00e8 a croce con due piccole cappelle laterali; nella cappella di sinistra \u00e8 seppellito l'abate Tommaso Silvestri, primo educatore dei Sordi in Italia. Nell'affresco absidale \u00e8 raffigurata Santa Caterina d'Alessandria fra San Sebastiano e San Rocco. Nel 1843 la Chiesa pass\u00f2 dall'essere una Parrocchia ad essere un granaio prima e una bottega da falegname poi; solo nel 1928, in occasione delle celebrazioni indette in onore di Tommaso Silvestri, l'edificio fu restaurato e riaperto al culto, proprio per ospitare le spoglie dell'abate.\n La piccola chiesa sorge a circa un km dal centro del paese nel luogo in cui si dice San Bernardino da Siena si sia fermato per predicare alla popolazione. Fu eretta nel 1452 in onore del Santo, che pochi anni prima era stato eletto Santo Patrono della comunit\u00e0 trevignanese. L'edificio si presenta molto semplice, ad unica navata, ed al suo interno conserva il masso dal quale il Santo ha indirizzato il suo discorso alla popolazione trevignanese (nell'abside \u00e8 collocato un dipinto che rappresenta proprio tale scena) oltre a numerosi ex voto.\nArchitetture militari.\nEretto verso il 1200 per ordine del papa Innocenzo III, il castello fu in seguito reso pi\u00f9 possente sotto gli Orsini. Erano tre le cinte murarie che dal lago alla sommit\u00e0 della collina difendevano il borgo.\nSul lato nord la fortezza era difesa da una trincea che la separava dall'altipiano antistante, mentre a sud la difesa naturale era il lago. Le distruzioni arrecate dai soldati del Borgia nel 1497, l'incuria cui \u00e8 stata per secoli lasciata, l'offesa delle intemperie e alcune piccole scosse telluriche, hanno ridotto questa fortezza, nota anche come \"Rocca dei Vico\" o \"castello Orsini\", a un cumulo di rovine. Il territorio circostante \u00e8 stato riassestato ed \u00e8 possibile accedere ai ruderi attraverso un sentiero con accesso dal sagrato della chiesa di Santa Maria Assunta.\nAree naturali.\nAncor prima dell'istituzione del Parco naturale regionale di Bracciano-Martignano, nel 1997 la Regione Lazio ha istituito il Monumento Naturale Le Pantane e Lagusiello, comprendente la zona paludosa delle Pantane ed il piccolo cratere del Lagusiello. I bassi fondali e la rigogliosa vegetazione di questa area favoriscono la sosta e la riproduzione di numerosi uccelli acquatici, in particolar modo migratori. All'interno del territorio comunale \u00e8 presente una rete sentieristica percorribile a piedi, a cavallo o in mountabike.\nI falchi di Rocca Romana \u00e8 un centro di educazione ambientale e di volo rapaci, situato alle pendici del Monte Rocca Romana.\nCultura.\nIstruzione.\nL'Istituto Comprensivo \"Tommaso Silvestri\" \u00e8 dotato di tre plessi: la Scuola dell'Infanzia (in via Carlo Alberto Dalla Chiesa), la Scuola Primaria (in via delle Scalette) e la Scuola Secondaria di primo grado (in Piazza Vittorio Emanuele III).\nL'Asilo Nido Comunale \"Peter Pan\" \u00e8 sito in Via del Monticello ed \u00e8 destinato ad ospitare bambini da 3 mesi a 3 anni.\nMusei.\nSi ritiene che Trevignano sia stato il sito della citt\u00e0 etrusca di Sabate, di cui per\u00f2 non \u00e8 stata trovata traccia, se non un'estesa necropoli ad est e ad ovest del paese. Alcuni corredi delle tombe a camera del VII - VI secolo a.C., sono visibili nel Museo Civico situato al pianterreno del palazzo del Comune.\nTra gli oggetti esposti, reperti vascolari di bucchero e di bronzo, borchie, fibule e ornamenti d'oro e ambra. Dalle ricche tombe Annesi-Piacentini e dei Flabelli scoperte intatte nel 1965, un grande flabello bronzeo, finemente decorato e due anforoni elegantemente dipinti di tradizione orientalizzante. Altri reperti etruschi di grande valore sono costituiti dalla sepoltura intatta di un guerriero dell'VIII secolo a.C., ancora dotata del suo corredo di armi e dai resti di due carri.\nIstituti Culturali.\nLa biblioteca comunale \u00e8 situata presso il Centro Polivalente \"Giovanni Paolo II\". La sua posizione (sopra il Centro Anziani e all'interno del Parco Giochi Comunale) evidenzia il carattere intergenerazionale delle attivit\u00e0 culturali che in essa prendono vita. Le sue collezioni sono particolarmente ricche nella sezione ragazzi per l'acquisizione del Fondo \"La stanza delle parole scalze\" (destinato alla fascia 0-6 anni ed in particolare al progetto Nati per Leggere) e nella sezione adulti per l'acquisizione del Fondo Prof. Louis Godart (in particolar modo libri di arte). La Biblioteca aderisce al sistema bibliotecario Ceretano Sabatino.\nAllestito dopo il recupero di un vecchio lavatoio sul lungolago, il centro culturale \u00e8 intitolato a Giuliano Nencini, che copr\u00ec la carica di assessore comunale nei primi anni Novanta. Il Centro, gestito direttamente dal Comune di Trevignano Romano, ospita attivit\u00e0 culturali e piccoli eventi.\nL'archivio storico comunale svolge le funzioni di conservazione, ordinamento, inventariazione del patrimonio documentario; assicura la consultazione e la valorizzazione del patrimonio. Il documento pi\u00f9 antico in esso conservato risale al 1525. La consultazione dei beni in esso contenuti avviene solo tramite appuntamento.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2010 la popolazione straniera residente era di persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nEconomia.\nTurismo.\nTrevignano Romano \u00e8 tra i comuni bandiera arancione del TCI dal 2004.\nDal 2018 \u00e8 stato riconosciuto anche Bandiera Blu dalla FEE - Foundation for Environmental Education Italia.\nInfrastrutture e trasporti.\nMobilit\u00e0 urbana.\nLa cittadina \u00e8 collegata con Roma e con citt\u00e0 come Anguillara Sabazia e Bracciano attraverso le linee autobus della Cotral. Il collegamento alla pi\u00f9 vicina stazione ferroviaria di Trenitalia, quella di Anguillara, \u00e8 permesso grazie a specifiche corse del trasporto pubblico locale.\nPorti.\nTrevignano \u00e8 collegata ad Anguillara Sabazia e Bracciano anche per mezzo della motonave Sabazia II, gestita dal Consorzio Lago di Bracciano, con attracco dal pontile di Piazzale del Molo.\nAmministrazione.\nNel 1874 \"Trevignano\" cambia denominazione in Trevignano Romano, per distinguere dall'omonimo comune trevigiano.\nSport.\nCalcio.\nLe principali squadre di calcio del Paese sono: il Trevignano Calcio che milita nel girone B Lazio di 1\u00aa Categoria - il settore giovanile juniores Provinciali U19, che milita presso Girone Unico di Viterbo. Entrambe le squadre disputano le partite in casa nello stadio comunale Giulio Morichelli.\nAltro.\nSul lago di Bracciano nel versante di Trevignano Romano grazie alle favorevoli condizioni meteorologiche presenti tutto l'anno vengono praticati molti sport acquatici, come la Vela, la canoa, le immersioni subacquee e il windsurf. Sono presenti di conseguenza molti circoli velici.\nIl versante di Trevignano Romano, soprattutto nel periodo tardo-primaverile e estivo, usufruisce di una buona ventilazione proveniente ovest-nord ovest, oppure da sud ovest, spesso direttamente dal mare che in linea d'aria dista pochi chilometri.\nAltri sport terrestri come il trekking, la mountain bike ed il parapendio vengono apprezzati grazie alla favorevole conformazione del territorio."}
{"id": "32176", "revid": "104265", "url": "https://it.wikipedia.org/wiki?curid=32176", "title": "Torrita Tiberina", "text": "Torrita Tiberina \u00e8 un comune italiano di abitanti della Citt\u00e0 metropolitana di Roma Capitale nel Lazio.\nGeografia fisica.\nIl territorio comunale di Torrita Tiberina si trova geograficamente nella Valle del Tevere, dove anse e golene modellate dal fiume Tevere creano suggestivi paesaggi.\nAmbiente e territorio.\nIl territorio del comune di Torrita Tiberina \u00e8 tutelato della Rete Natura 2000 \"Habitat\" SIC (Sito di Interesse Comunitario) ZPS (Zona di Protezione Speciale. \nIl comune di Torrita Tiberina \u00e8 zona di produzione della denominazione di origine protetta \nDOP Soratte Olio extravergine di oliva Soratte \nItinerari.\nIl comune di Torrita Tiberina \u00e8 parte dell'Itinerario delle forre etrusche e della valle del Tevere, all'interno del progetto del Sistema delle Aree Protette della Regione Lazio, Le Strade dei Parchi, percorre i paesaggi fluviali e i caratteristici borghi del Lazio a nord di Roma che si affacciano sulla valle del Tevere. \u00c8 composto da 4 tappe: \nSociet\u00e0.\nEtnie e minoranze straniere.\nSecondo i dati ISTAT al 31 dicembre 2010 la popolazione straniera residente era di 97 persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nAmministrazione.\nNel 1872 \"Torrita\" cambia denominazione in Torrita Tiberina."}
{"id": "32177", "revid": "322321", "url": "https://it.wikipedia.org/wiki?curid=32177", "title": "Vallepietra", "text": "Vallepietra \u00e8 un comune italiano di abitanti della citt\u00e0 metropolitana di Roma Capitale nel Lazio. \u00c8 un borgo medievale situato in prossimit\u00e0 del confine con l'Abruzzo (provincia dell'Aquila) e ai limiti della provincia di Frosinone a sud.\nGeografia fisica.\nTerritorio.\nSorge al centro dell'Appennino centrale ad un'altitudine di 825 metri sul livello del mare, arroccato su uno sperone del monte Faito. A meno di 100 metri dal fondo della profonda valle del Simbrivio, \u00e8 incorniciata dal versante sud-occidentale dei monti Simbruini con montagne alte fino a 2000 metri, come i monti Tarino, Tarinello, Autore e Tagliata. A sud oltre la linea di cresta spartiacque \u00e8 posta la valle di Trevi nel Lazio, Filettino e Campo Staffi, nella provincia di Frosinone. Le estreme propaggini del centro abitato vanno da un'altitudine di 772 metri sino agli 880, tutti concentrati tra viuzze e piazzette con il municipio, posto nella piazza principale (piazza Italia), a 825 \nOrografia.\nIl territorio comprende 4 cime pi\u00f9 alte della provincia di Roma, e tra le pi\u00f9 alte del Lazio, tra cui Monte Autore (1853 ), Monte Tarino (cima condivisa con Filettino (FR) (1959), Monte Tarinello (1844), Colle della Tagliata (gruppo del Monte Autore) (1670) sede del santuario della Santissima Trinit\u00e0 (1240).\nIl paese \u00e8 posto sul versante settentrionale del Monte Faito (1442), propaggine settentrionale di Monte Tarino ed \u00e8 esposto al versante meridionale del Monte Autore, oltre il quale si trova la nota localit\u00e0 sciistica appenninica di Monte Livata (1370), verso occidente, e ad est, ben pi\u00f9 in alto, i campi della Monna dell'orso (1700); il paese \u00e8 esposto anche al versante occidentale del Monte Trinello (1742) e del colle della Tagliata (1670) oltre i quali si estende il \"Campo della Pietra\" (1400/1550), set del celebre film \"Lo chiamavano Trinit\u00e0\" assieme a \"Camposecco\".\nTra il versante nord-orientale del monte Tarino e la vetta del monte Tarinello, si apre una conca a una quota di circa 1800 metri ricca di numerosissimi nevai; proprio a ridosso del versante nord-orientale del Tarino si trova il \"pozzo della neve\", un punto in cui la neve si conserva durante tutto l'arco dell'anno. I versanti delle montagne che fanno da pendici della valle del Simbrivio, sono costituiti da un dislivello che va dai 600 ai 1000 metri ed estremamente ripidi, in alcuni punti quasi a strapiombo.\nGli amanti della montagna non possono fare a meno di visitare tali luoghi, che specialmente in serene giornate di inverno offrono spazi incontaminati brulicanti di boschi e distese erbose, che coperti di neve e immobilizzati dal gelo offrono panorami nordici, tra i sentieri battuti, ricoperti di neve abbondante quasi quattro mesi l'anno, incorniciati dalle fronde ghiacciate degli alberi stanchi, carichi di neve, ci si imbatte in scenari suggestivi, incontrando animali selvaggi quali volpi, lupi e orsi.\nIdrografia.\nDall'arco montuoso della valle nascono e scorrono sette torrenti che forniscono acqua a moltissimi comuni, tanto da essere il bacino di sorgenti d'acqua pi\u00f9 esteso d'Europa; il Simbrivio sorge 1100 metri di altitudine circa, ricevendo affluenti da tutta la valle e affluisce all'Aniene, che a sua volta solca l'omonima valle, attraversando i comuni di Subiaco, Tivoli e Roma. Una volta la diga Acea navigabile a fondo valle raccoglieva le acque del torrente.\nFlora e fauna.\nDal fondo valle a 750 metri, interamente coltivato negli 11 secoli dell'esistenza del paese, si sale agli 800 metri, arricchiti dal verde dei fitti boschi di latifoglie e conifere, oltre i 1300 metri i fitti boschi lasciano il posto ai radi pascoli erbosi e alle rocce nude rivestite di muschi e licheni.\nNegli ultimi anni le specie animali stanno nuovamente aumentando grazie allo spopolamento del paese, e all'abbandono delle attivit\u00e0 agricole e pastorizie a causa della migrazione nelle citt\u00e0 come Roma, e le citt\u00e0 dell'agro pontino. Sono presenti mammiferi erbivori come la Marmotta montana ad alte quote, onnivori come il cinghiale e l'orso Marsicano e carnivori come il tasso a fondo valle e il lupo appenninico, sono presenti rapaci come il falco pellegrino, l'aquila reale (esemplari presenti solo nel comune di Vallepietra, ormai scomparsi dalle zone appenniniche) e la Quagliana dalla coda rossa.\nClima.\nEssendo situato ad un'altitudine montana ed essendo accerchiato da montagne molto elevate (che comportano un irradiamento solare, nel periodo invernale non superiore alle tre ore giornaliere), il paese presenta un clima ben pi\u00f9 freddo da quello di zone alla sua stessa latitudine.\nLa temperatura minima media nel mese pi\u00f9 freddo (gennaio) \u00e8 di \u22124\u00a0\u00b0C, mentre quella media massima non va oltre i 5\u00a0\u00b0C. Punte massime di freddo si possono verificare due o tre volte a inverno, in queste giornate la temperatura pu\u00f2 scendere anche a \u221215\u00a0\u00b0C.\nCome nella notte del 6 gennaio 1985 quando la temperatura scese sotto i \u221220\u00a0\u00b0C, oppure nelle prime ore mattutine di venerd\u00ec 17 dicembre 2010, quando la temperatura scese oltre i \u221215\u00a0\u00b0C. Le precipitazioni nevose sono molto comuni nei mesi freddi, sono da citare le nevicate del gennaio del 1985, le quali isolarono il paese privandolo di acqua, corrente elettrica, riscaldamenti e comunicazioni per pi\u00f9 di 15 giorni, alla fine i viveri giunsero agli abitanti del paese attraverso rifornimenti aerei dell'esercito, e una nevicata del gennaio 2005 che port\u00f2 oltre 150\u00a0cm. di neve. Nel mese pi\u00f9 caldo (luglio) la temperatura media massima \u00e8 di 24\u00a0\u00b0C, mentre quella minima di 16\u00a0\u00b0C, durante picchi di calore la temperatura pu\u00f2 superare i 30\u00a0\u00b0C.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2018 la popolazione straniera residente era di 9 persone.\nEconomia.\nIl sostentamento principale della popolazione nei lunghi secoli della storia, consisteva nell'agricoltura praticata a fondo valle, basata principalmente su fagioli, patate (negli ultimi decenni), farina di polenta, farina bianca, cavolfiori.\nI mestieri tradizionali del paese erano quello del \"cerchiaio\" (produzione dei cerchi per le botti) e del \"carbonaro\" (fabbricazione di carbone vegetale). Un altro lavoro tradizionale dei valligiani era costituito dal costruire canestri di corteccia, da vendere poi sul mercato romano. A tal fine gli abitanti avevano l'uso civico sui boschi in origine compresi nel feudo. Tale uso civico, con le relative vertenze giudiziarie, rimase anche nel secondo dopoguerra."}
{"id": "32179", "revid": "919135", "url": "https://it.wikipedia.org/wiki?curid=32179", "title": "Polinomio di Legendre", "text": "In matematica per funzioni di Legendre si intendono le soluzioni dell'equazione di Legendre, un'equazione differenziale ordinaria che si incontra spesso nella fisica e in vari settori tecnologici: ad esempio nella soluzione in coordinate sferiche dell'equazione di Laplace e di equazioni differenziali alle derivate parziali. Queste funzioni sono cos\u00ec chiamate in onore di Adrien-Marie Legendre, e spesso intervengono nella soluzione dell'equazione di Schr\u00f6dinger.\nDefinizione.\nL'equazione di Legendre si pu\u00f2 risolvere con metodi standard delle serie di potenze. Si hanno soluzioni date da serie convergenti per formula_1. Si hanno soluzioni convergenti anche per formula_2 purch\u00e9 formula_3 sia un intero non negativo. In tal caso le soluzioni al variare di formula_3 formano una successione polinomiale detta successione dei polinomi di Legendre.\nIl polinomio di Legendre formula_5 ha grado formula_3 e pu\u00f2 essere espresso mediante la formula di Rodriguez:\nI polinomi di Legendre sono polinomi ortogonali nell'intervallo formula_8 rispetto al prodotto interno L2:\nQui formula_10 denota la delta di Kronecker, uguale a formula_11 se formula_12 e uguale a formula_13 in caso contrario.\nUna costruzione alternativa dei polinomi di Legendre consiste nell'effettuare il procedimento di Gram-Schmidt per la ortogonalizzazione della successione polinomiale formula_14 e poi moltiplicare i nuovi polinomi ottenuti per formula_15 con formula_16 che indica l'formula_3-esimo polinomio di Legendre.\nQuesti sono i primi polinomi di Legendre:"}
{"id": "32181", "revid": "2163629", "url": "https://it.wikipedia.org/wiki?curid=32181", "title": "Vallinfreda", "text": "Vallinfreda \u00e8 un comune italiano di abitanti della citt\u00e0 metropolitana di Roma Capitale nel Lazio.\nGeografia fisica.\nTerritorio.\nIl territorio del comune \u00e8 compreso tra i 574 e i 1.068 metri sul livello del mare. L'escursione altimetrica complessiva \u00e8 pari a 494 metri.\nNel territorio comunale si eleva il monte Aguzzo, che raggiunge i 1.063 m s.l.m.\nStoria.\nFu feudo comitale della famiglia Borghese fino all'abolizione della feudalit\u00e0. Vallinfreda fu toccata dalla Campagna dell'Agro romano per la liberazione di Roma nel 1867 con il passaggio sul suo territorio dei garibaldini.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2010 la popolazione straniera residente era di 27 persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:"}
{"id": "32182", "revid": "1543377", "url": "https://it.wikipedia.org/wiki?curid=32182", "title": "Simbolo di Levi-Civita", "text": "In matematica, il simbolo di Levi-Civita, detto anche simbolo delle permutazioni, simbolo alternante, simbolo di Ricci, o, impropriamente, tensore di Levi-Civita \u00e8 un simbolo matematico particolarmente usato nel calcolo tensoriale. La sua forma pi\u00f9 comune \u00e8 quella a tre dimensioni, anche se esiste per un numero di dimensioni generico.\nIl termine deriva dal matematico padovano Tullio Levi Civita.\nDefinizione.\nIl simbolo di Levi-Civita in tre dimensioni \u00e8 definito nel modo seguente:\n\u00c8 opportuno ricordare che per \"permutazioni pari\" si intendono le permutazioni ottenute con un numero pari di trasposizioni, mentre per \"permutazioni dispari\" si intendono, ovviamente, quelle ottenute con un numero dispari di trasposizioni. Ricordiamo anche che per \"trasposizione\" si intende lo scambio di due elementi non necessariamente contigui e che lo zero \u00e8 considerato pari. Ad esempio, per le permutazioni di (1,2,3) si ha:\nIn algebra lineare, si pu\u00f2 definire in modo globale il prodotto vettoriale di due vettori tridimensionali come:\nquindi passando a una definizione componente per componente:\no pi\u00f9 concisamente ancora, usando la notazione di Einstein:\nIl tensore le cui componenti sono date dal simbolo di Levi-Civita, ha rango covariante 3.\nIl simbolo di Levi-Civita si pu\u00f2 generalizzare in una dimensione generica, per esempio in 4 dimensioni:\nNel caso tridimensionale, le permutazioni pari coincidono con quelle cicliche, e quelle dispari con quelle anticicliche. Questa propriet\u00e0, che \u00e8 verificata in modo banale anche nel caso a due indici, non \u00e8 per\u00f2 generalizzabile al caso a \"n\" indici.\nRelazione con la delta di Kronecker.\nUn simbolo che spesso si incontra insieme a quello di Levi-Civita \u00e8 la delta di Kronecker. In tre dimensioni, la relazione \u00e8 data dalle seguenti equazioni:\nNella notazione di Einstein, la presenza di due \"i\" implica la somma sull'indice \"i\". L'equazione precedente viene scritta come:\ne quindi"}
{"id": "32184", "revid": "1543377", "url": "https://it.wikipedia.org/wiki?curid=32184", "title": "Velletri", "text": "Velletri (IPA: ) \u00e8 un comune italiano di abitanti della citt\u00e0 metropolitana di Roma Capitale nel Lazio.\nIl centro storico sorge sulle propaggini meridionali dei Colli Albani, a . Incluso\u00a0\u2013 ma solo da alcuni \u2013 nell'area dei Castelli Romani nonostante la sua lunga tradizione di libero comune.\nAntichissima citt\u00e0 dei Volsci (\"Velester\", e \"Velitrae\" in latino) e gi\u00e0 autorevole al tempo di Anco Marzio, lo storico Dionigi d'Alicarnasso la definisce (\"epiphan\u00e9s\"), \"illustre\". Sede suburbicaria di Velletri-Segni, \u00e8 stato teatro di due storiche battaglie: nel 1744 e nel 1849.\nGeografia fisica.\nTerritorio.\nIl territorio di Velletri si estende a cavallo tra due zone ben distinte: la parte settentrionale \u00e8 posta sulle propaggini meridionali del sistema dei Colli Albani, formatosi geologicamente circa 150.000 anni fa, dopo il collasso della caldera del Vulcano Laziale; la parte meridionale \u00e8 invece ai margini dell'Agro Pontino, la cui bonifica, iniziata gi\u00e0 al tempo di papa Pio VI, si comp\u00ec solo con il fascismo.\nSecondo la classificazione data dal Servizio Geologico d'Italia, buona parte del territorio veliterno verso valle \u00e8 composto da terreno di tipo \"lps\", ovvero da paleosuoli; il resto \u00e8 in prevalenza composta da suoli di natura \"lp\", \"lapilli di vario colore distintamente stratificati con intercalazioni cineritiche, zone talora argillificate, ricchi di minerali femici isolati, e abbondante leucite analcimizzata\". In banchi circoscritti situati a ridosso del centro storico, il suolo \u00e8 composto da materiale \"\u03b25\", classificato come \"leucite metallitica di Velletri\".\nIdrografia.\nIl territorio di Velletri raccoglie solo gli scoli di numerose vene d'acqua che originano pi\u00f9 a monte e che nel corso dei secoli hanno scavato valloni e calanchi in direzione del mare. Questi corsi d'acqua, la maggior parte dei quali a carattere torrentizio o di piccola portata, prendono il nome di \"fossi\". Sono da menzionare:\nAltre sorgenti importanti sono l'\"Acqua de' Ferrari\", a quota 650 , sottostante Monte de' Ferrari (886 ) presso il territorio di Rocca di Papa, da cui parte l'acquedotto comunale; le sorgenti \"Marcaccio\", \"Tevola\" e \"Bocca d'Orto\" (602 ); l'\"Acqua Palomba\", che denomina un'intera zona ai confini con Lariano; l'\"Acqua Vivula\", a 227 al chilometro 41 della Strada Statale 7 Via Appia verso Cisterna di Latina.\nOrografia.\nNel territorio veliterno le quote pi\u00f9 elevate sono nella parte settentrionale e in quella orientale, nel sistema dei Colli Albani: si tratta, rispettivamente, del Monte Artemisio (939 ) e del Maschio di Lariano (891 ).\nIl centro storico ha un'altitudine sostanzialmente uniforme: a parte i 380 di Via Castello e del colle dei Cappuccini, l'altitudine di piazza Cairoli \u00e8 358 , quella di piazza Giuseppe Garibaldi 340 , quella di porta Napoletana 322 . La stazione ferroviaria sorge a 292 . La zona occidentale della citt\u00e0 murata \u00e8 un po' pi\u00f9 alta: a San Lorenzo l'altitudine raggiunge i 378 \nPer il resto, il territorio a mezzogiorno e occidente \u00e8 situato a quote generalmente inferiori ai 300 .\nClima.\nSecondo la classificazione dei climi di K\u00f6ppen, Velletri rientra nella fascia del \u201cClima temperato caldo mediterraneo a siccit\u00e0 estiva\u201d (Csa). Dal punto di vista termico le temperature della citt\u00e0 differiscono di poco comparate alla sottostante Pianura Pontina rispetto cui si registrano,\ngeneralmente, 1\u00b0 o 2\u00a0\u00b0C in meno. In condizioni di alta pressione entrano poi in gioco le innumerevoli inversioni termiche, tipica prerogativa del Lazio. A 25\u00a0km dalla costa, Velletri risente ancora dell'influenza mitigatrice del Mar Tirreno. Essa si manifesta attraverso un caratteristico delicato z\u00e9firo, popolarmente chiamato Ponentino dai vicini romani, ossia una brezza che spira in estate e nelle stagioni intermedie mantenendo le temperature dei pomeriggi estivi su valori accettabili. Nell'ultimo decennio, tuttavia, si nota una maggiore frequenza d'anticiclone africano con temperature massime pari o leggermente superiori a 35\u00a0\u00b0C in pi\u00f9 di un'occasione.\nLe stagioni intermedie sono le pi\u00f9 gradevoli, con l'autunno pi\u00f9 caldo della primavera e temperature costantemente miti. Non sono rari, in primavera, refoli d'inverno con improvvise diminuzioni di temperatura associate ad episodi di maltempo. Al pari, in autunno, giornate fresche possono alternarsi a giornate pi\u00f9 calde fino a ottobre inoltrato. L'inverno \u00e8 costituito da periodi tendenzialmente miti, interrotti da rapidi e intensi picchi di freddo senza che si raggiungano, tuttavia, temperature eccessivamente basse. Nelle notti pi\u00f9 rigide la temperatura pu\u00f2 raggiungere o scendere, in talune occasioni, lievemente sotto lo 0\u00a0\u00b0C. Generalmente la sensazione di freddo \u00e8 fortemente acuita dai burrascosi venti da nord-est che accompagnano sovente le irruzioni di aria fredda.\nPer quanto riguarda i fenomeni meteorologici Velletri presenta un andamento pluviometrico a cadenza fortemente irregolare. Si alternano periodi siccitosi discretamente lunghi a periodi caratterizzati, al contrario, da precipitazioni frequenti. Quest'ultime si manifestano in ogni stagione e quasi sempre sotto forma di nubifragi, temporali e scariche di grandine. La causa \u00e8 da attribuire all'orografia. Le correnti perturbate provenienti da sud-ovest, foriere d'umidit\u00e0, impattano sulla catena dei Colli Albani che abbraccia da nord la citt\u00e0, dando luogo al cosiddetto fenomeno dello stau e originando le classiche piogge orografiche. La siccit\u00e0 estiva, inoltre, pu\u00f2 essere interrotta dai temporali di calore estivi pomeridiani bench\u00e9, negli ultimi anni, sia evidente una notevole diminuzione della frequenza degli stessi.\nLa media annua precipitativa di Velletri va dai 1000\u00a0mm della zona al confine con i comuni di Aprilia e Cisterna di Latina, ai 1400\u00a0mm del centro abitato, fino ai 1600\u00a0mm dell'area dei Pratoni del Vivaro, al confine con il comune di Rocca di Papa. \nLa nevosit\u00e0 dell'area, invece, segue il classico andamento del versante tirrenico italiano, con accumuli nulli o scarsi in pianura (media annuale di 0\u20135\u00a0cm dai 56 ai 400 metri di quota), lievi in collina (5\u201310\u00a0cm dai 400 ai 600 metri di quota), moderati in montagna (10\u201320\u00a0cm dai 600 ai 939 metri di quota). Le nevicate abbondanti al di sotto dei 400 metri di quota sono affidate all'azione di masse d'aria molto fredda e instabile provenienti da nord-ovest (Valle del Rodano). Accumuli superiori ai 10\u00a0cm, in tal caso, sono possibili anche in citt\u00e0 e in pianura dove per\u00f2, normalmente, la neve non perdura al suolo a lungo.\nIl limite massimo per l'accensione degli impianti di riscaldamento \u00e8 fissato a dodici ore giornaliere dal 1\u00ba novembre al 15 aprile, a meno che situazioni climatiche particolari non ne giustifichino l'uso in altri periodi dell'anno.\nOrigini del nome.\nL'etimologia del toponimo \"Velletri\" \u00e8 controversa: si discute se abbia origine italica (volsca) o etrusca.\nSecondo i sostenitori dell'origine italica, il toponimo deriva da un antico termine volsco affine al latino \"velia\" (\"palude\") e corrispondente anche al greco \"\u03bf\u03c5\u03b5\u03bb\u03b9\u03b1\" (\"uelia\"). Da qui \"Velestrom\", quindi luogo paludoso o prossimo ad una palude, nome usato probabilmente dai Volsci per chiamare l'antica Velletri.\nSecondo i sostenitori dell'origine etrusca, la sillaba \"Vel-\" (\"luogo\") corrisponde alla prima sillaba di altri toponimi di area etrusca: Volterra (etrusco \"Velathri\"), Volturno (\"Velthurne\"), Vulci (\"VelXe\") ecc.\nI Romani in seguito denominarono la stessa citt\u00e0 \"Velitrae\", da cui il greco \"\u039f\u03c5\u03b5\u03bb\u03b9\u03c4\u03c1\u03b1\u03b9\" (\"Ouelitrai\"), \"\u039f\u03c5\u03b5\u03bb\u03b9\u03c4\u03c1\u03b1\" (\"Ouelitra\") o \"\u0392\u03b5\u03bb\u03b9\u03c4\u03c1\u03b1\" (\"Belitra\").\nNel Medioevo, vengono attestate almeno sei varianti nel nome di Velletri riscontrate da vari atti ufficiali fino all'XI secolo: appaiono infatti \"Velletrum\", \"Veletrum\", \"Veletra\", \"Velitrum, \"Bellitro, \"Villitria\".\nIn seguito, fino al XVIII secolo, accanto al toponimo corretto \"Velletri\" sopravvissero forme parallele come \"Blitri\" e \"Belitri\".\nStoria.\nEt\u00e0 antica.\nInfatti proprio all'epoca del leggendario Anco Marzio, Roma venne per la prima volta in conflitto con i Volsci. A causa di alcune violazioni del confine da parte dei Volsci, Anco Marzio si sent\u00ec in dovere di entrare \"manu militari\" nel territorio volsco ed assediare \"Velitrae\", che venne a patti con Roma siglando anche un'alleanza. In forza di questa alleanza, la \"Gens Octavia\", originaria di \"Velitrae\", al momento del suo trasferimento a Roma all'epoca di Tarquinio Prisco, ottenne immediatamente il riconoscimento della cittadinanza romana e dei diritti politici.\nQuando, circa nel 510 a.C., cadde la monarchia di Roma, la Lega Latina assieme agli Etruschi di Porsenna si allearono per rimettere Tarquinio il Superbo sul trono. Anche i Volsci di \"Velitrae\" parteciparono a questa alleanza, ma quando nella battaglia del Lago Regillo (499 a.C. o 496 a.C.) i Latini vennero sbaragliati dai Romani, i Volsci continuarono ad essere ostili a Roma. Nel 494 a.C., infatti, il Senato invi\u00f2 il console Aulo Verginio Tricosto Celiomontano a sconfiggere i Volsci: si tenne una battaglia campale in prossimit\u00e0 di \"Velitrae\", al termine della quale i Volsci, sconfitti, fuggirono in citt\u00e0 inseguiti dai Romani, che saccheggiarono e conquistarono la citt\u00e0, nella quale fu installata una colonia romana.\nForse \u00e8 proprio a questa battaglia a cui fa riferimento Bonaventura Teuli nel suo \"Theatro Historico di Velletri\", quando riferisce:\nQuesto \"ponte Menello\", anche denominato \"Minelli\" o \"Miniello\" in dialetto velletrano avrebbe dunque servito egregiamente per circa duemilacinquecento anni i velletrani, prima di venire recentemente sostituito da un nuovo viadotto.\nNel 443 a.C. per\u00f2 i coloni romani di \"Velitrae\" si schierarono insieme ai Volsci contro Roma, attirandosi contro l'ostilit\u00e0 romana sotto forma prima dei tribuni Lucio e Spurio Papirio che, nel 381 a.C., sconfissero veliterni e prenestini in una battaglia campale ai piedi delle mura cittadine, poi nel 379 a.C. di Marco Furio Camillo e quindi nel 377 a.C. di Lucio Quinzio Cincinnato, che espugn\u00f2 \"Velitrae\" ancora una volta. Tuttavia, ancora nel 365 a.C. i Romani dovettero assediare \"Velitrae\", finch\u00e9 nel 338 a.C. i Romani non presero seri e definitivi provvedimenti contro il perenne ribellismo di Velitrae:\nCon la perdita della libert\u00e0 politica, \"Velitrae\" inizi\u00f2 a decadere: priva di mura e isolata dalla grandi vie di comunicazione - la via Appia allora passava per Lanuvio - venne colonizzata ai sensi della \"Lex Sempronia\" di Caio Sempronio Gracco.\nOttaviano Augusto, nato Caio Ottavio Turino, primo imperatore di Roma, era di famiglia veliterna da tempo stanziatasi a Roma, la \"gens Ottavia\" gi\u00e0 nominata. Non nacque, quindi, a \"Velitrae\", ma a Roma. Tuttavia, i veliterni ebbero diversi decenni prima della sua nascita una famosa premonizione della fortuna del bambino che sarebbe nato, premonizione raccontata da Svetonio e immortalata negli affreschi settecenteschi nel Palazzo Comunale:\nSulle estreme propaggini dei Colli Albani, a 3 chilometri circa ad occidente di Velletri, si estendono, sul colle detto San Cesareo, i ruderi di una grande villa romana, ritenuta per tradizione propriet\u00e0 della famiglia degli Ottavi, di origine veliterna. Durante il Medioevo, sui resti di questa antica villa s'impiant\u00f2 un insediamento cristiano, dedicato a san Cesario di Terracina, attestato proprio da un battistero costruito riutilizzando un ambiente in reticolato e laterizi dotato di un impianto idrico.\nMedioevo.\nLa prima informazione su Velletri nel Medioevo \u00e8 datata 465: si tratta delle menzione di un tale Adeodato, vescovo cittadino. Tra V e VI secolo la diocesi veliterna and\u00f2 sempre pi\u00f9 acquisendo importanza: nel 592 infatti papa Gregorio I accorp\u00f2 a Velletri la diocesi decaduta di \"Tres Tabernae\", sulla via Appia. Nello stesso tempo, numerosi pontefici menzionano fondi e beni ecclesiastici situati \"in Velitris\".\nNel X secolo Velletri cadde verosimilmente sotto la signoria dei Conti di Tuscolo: infatti risulta menzionato, nel 981, un tale Stefano \"dux\" di Ariccia, Velletri e Tuscolo. Del resto, l'intera area dei Colli Albani e dei Monti Prenestini era dominata dai Conti di Tuscolo, inclusa la rocca di Lariano prossima a Velletri.\nNel 1084 Roberto il Guiscardo marci\u00f2 contro Roma e, transitando per Velletri, incontr\u00f2 la resistenza degli abitanti, che furono ricompensati per questo dal Papa, nel 1101, con un Breve che assegn\u00f2 amplissimi confini alla Comunit\u00e0 veliterna.\nNel XIII secolo Velletri era amministrata in forma di repubblica: ci erano il \"Consiglio Maggiore\", formato dai \"consules\", poi rimpiazzati da una consulta di \"novemviri\"; un \"Sindaco\", con compito di vigilanza; i \"Connestabili\", con funzioni di guide militari; e un \"Podest\u00e0\" per i compiti giudiziari.\nPapa Alessandro IV (1254 - 1261), gi\u00e0 vescovo di Velletri, ordin\u00f2 durante il suo pontificato di portare in Velletri le reliquie dei santi martiri Ponziano ed Eleuterio, conservate da allora nella cripta sottostante la Cattedrale.\nNel 1268 venne confermata la concordia tra la Comunit\u00e0 di Velletri e la castellania di Lariano, soggetta alla Camera Apostolica, ai sensi della quale i velletrani dovettero riconquistare il castello occupato in quel periodo da Riccardo Annibaldi.\nNel 1298 papa Bonifacio VIII, che prima di divenire Papa era forse stato Podest\u00e0 di Velletri per sei mesi, con tre bolle alien\u00f2 la citt\u00e0 da ogni soggezione al governo provinciale della Marittima e Campagna, rendendo di fatto la citt\u00e0 praticamente indipendente.\nNel 1328 l'esercito di Ludovico il Bavaro si accamp\u00f2 a Velletri, prima di entrarvi; ma in seguito alla distruzione di Cisterna, i velletrani si rifiutarono di far entrare di nuovo l'imperatore in citt\u00e0.\nNel 1342, Nicola Caetani, signore di Fondi, assedi\u00f2 Velletri per impadronirsene: la citt\u00e0 tuttavia resistette valorosamente fino all'arrivo di rinforzi da Roma, anche se, dopo la scacciata del Caetani, le autorit\u00e0 cittadine, per l'aiuto ricevuto, dovettero subire la nomina di un Podest\u00e0 nominato da Roma. Questo tipo di vassallaggio dur\u00f2 fino al 1374, quando, a seguito di polemiche alimentate dai velletrani, si arriv\u00f2 a un accordo secondo il quale il Podest\u00e0 sarebbe stato eletto ogni sei mesi: le prime quattro volte la scelta sarebbe toccata direttamente a Roma, mentre per tutte le altre scelte a venire sarebbe bastata la sol ratifica da parte romana. Tuttavia i Caetani rinunceranno definitivamente ad ogni pretesa su Velletri solo nel 1385.\nNel 1353 venne inaugurata la Torre del Trivio, simbolo della citt\u00e0 di Velletri e del suo prestigio: era il 15 aprile, secondo quanto ricordato da una lapide in caratteri gotici apposta su un muro \"ad perpetuam rei memoriam\".\nNel 1408 Ladislao I di Napoli, durante il suo tentativo di conquistare lo Stato Pontificio, occup\u00f2 Velletri che gli aveva resistito. Tuttavia conferm\u00f2 magnanimamente gli \"Statuti\" cittadini e l'indipendenza. Ladislao torn\u00f2 una seconda volta a Velletri nel 1413.\nNel 1434, durante la lotta contro i Colonna ed i Savelli, Papa Eugenio IV rase al suolo il castello di Lariano con l'aiuto di 800 soldati velletrani, ragion per cui il territorio della castellania venne concesso alla Comunit\u00e0 di Velletri, rimanendo accorpato a Velletri fino al 1967.\nIl 21 agosto 1482, durante la Guerra del Sale tra papa Sisto IV e Ferrante d'Aragona, 500 soldati velletrani, fra cui 250 balestrieri considerati tra i migliori militi italiani, combatterono assieme alle truppe pontificie di Roberto Malatesta nella battaglia di Campomorto, in una zona paludosa prossima al territorio velletrano, in comune di Aprilia. La vittoria arrise ai pontifici, e i velletrani vennero ricompensati per la fedelt\u00e0 alla Santa Sede.\nEt\u00e0 moderna.\nNel 1512 \u00e8 attestato che Velletri \u00e8 ancora libera, e che il governo della citt\u00e0 \u00e8 tenuto dai \"Priori\", sostituti dei \"novemviri\", in numero di nove, eletti ogni sei mesi; da un \"Sindaco\", eletto ogni anno, e da altre figure come i \"Grascieri\", i \"Maestri di Strada\", il \"Procuratore dei Poveri\", ed altre.\nDa questi anni si inizia ad avere notizia concreta di Famiglie D'Alta Nobilt\u00e0(Tintisona, Mammucari,Etc.) sebbene gli storici siano certi che esse abitassero in loco gi\u00e0 da moltissimo tempo.\nNel novembre 1526 un contingente velletrano inviato da papa Clemente VII contribu\u00ec a radere al suolo il castello di Marino, feudo dei Colonna nemici del Papa e alleati della Spagna. In seguito a questo fatto, Ascanio Colonna, signore di Marino, dopo il sacco di Roma del 7 maggio 1527, quando il Papa \u00e8 recluso in Castel Sant'Angelo, costringe la Comunit\u00e0 di Velletri \"ad refectionem, reedificationem et restaurationem terrae Mareni\": i velletrani cio\u00e8 dovranno fornire 15.000 scudi in terreni comunali, oltre a 12.600 scudi con pagamento rateizzato, e pi\u00f9 di 6.000 rubbia di calce e 15.000 coppi per la riparazione dei danni compiuti. Inoltre, i lanzichenecchi giungeranno fino a mettere a sacco Velletri.\nDopo questo episodio, si pu\u00f2 considerare cessato il periodo dell'indipendenza politica di Velletri: nel 1559 infatti il Papa impose a Velletri il governo anche civile del cardinale vescovo, il primo dei quali fu Giovanni Pietro Carafa, poi papa Paolo IV.\nNel 1589 papa Sisto V sciolse il governo civile da quello temporale del vescovo, restituendo libert\u00e0 al Comune: ma papa Gregorio XIV nel 1591 ordin\u00f2 la riunificazione dei due poteri, sigillando cos\u00ec la fine definitiva del libero comune.\nNel 1744 a Velletri si combatt\u00e9 una battaglia della guerra di successione austriaca tra le truppe austriache del principe Cristiano di Lobkowitz e quelle ispano-napoletane del re Carlo di Borbone. La vittoria arrise a questi ultimi. Nel territorio veliterno rimasero i segni della guerra, oltre che nelle strade scavate dal genio militare napoletano sul monte Artemisio, anche in vari edifici bombardati.\nIl 18 febbraio 1798 Velletri proclam\u00f2 la repubblica unitamente ad Albano e Frascati, seguita dopo poco da Marino, ad imitazione di Roma che aveva proclamato la Repubblica Romana. \"(Vedi Rivoluzione francese nei Castelli Romani e a Velletri)\"\nIl 1\u00ba febbraio 1832, dopo il ritorno del Papa nello Stato Pontificio, Gregorio XVI istitu\u00ec la Delegazione di Velletri con il \"motu proprio\" \"Luminose prove\", istituzione riconfermata nel 1850 da Pio IX con l'aggiunta dei territori della Delegazione di Frosinone. Di fatto, cos\u00ec Velletri era un capoluogo di provincia.\nNel 1848, durante la Repubblica Romana, Giuseppe Garibaldi affront\u00f2 Ferdinando II di Borbone in una battaglia campale presso Velletri, ottenendo una clamorosa vittoria (Vedi Battaglia di Velletri (1849)).\nIn seguito Garibaldi, rimasto affezionato a Velletri, scriver\u00e0 alcune parole dedicate alla battaglia ora scolpite su una parete del cascinale su via Ariana che ospit\u00f2 il quartier generale garibaldino:\nPer quanto riguarda la comunicazioni, nel 1856 arriv\u00f2 a Velletri il telegrafo e nel 1863 Pio IX inaugur\u00f2 la ferrovia Roma-Velletri, la terza linea ferroviaria dello Stato Pontificio e una delle prime in Italia. \"(Vedi Ferrovia Roma-Velletri)\"\nQuesto giov\u00f2 non poco alla crescita della cittadina, anche dopo il passaggio al Regno d'Italia nel settembre 1870 e l'accorpamento alla provincia di Roma: infatti nel 1885 sorse il primo istituto bancario in senso moderno, la \"Cassa di Risparmio di Velletri\"; nel 1882 si tenne a Velletri una \"Fiera Enologica\" e in questi stessi anni nasceva la nota \"Cantina Sperimentale\".\nIl terremoto del 1806.\nAlle 8:36 del 26 agosto 1806 un terremoto di magnitudo 5,8 della scala Richter (VIII-IX Scala Mercalli) colp\u00ec i Colli Albani. Si ebbero i massimi effetti nella citt\u00e0 di Velletri, epicentro della scossa, dove vi fu una situazione di disastro territoriale con chiese, abitazioni e conventi rasi al suolo. Si tramanda che non si ebbero vittime, come ricordato anche in una lapide esposta nel 2006 nel Palazzo Comunale in occasione del bicentenario dell'evento. Il periodo sismico fu molto breve. Alla scossa principale seguirono alcune repliche il giorno stesso e il giorno 28 agosto. Fu il pi\u00f9 violento terremoto prodotto dall'edificio vulcanico dei Colli Albani. Alcuni danni si verificarono anche a Roma. La scossa venne avvertita in tutto il centro-sud fino a Napoli, Grosseto, Terni e Pescara. Gli abitanti di Roma e dei Colli Albani spaventati, organizzarono messe solenni. Nacque in questo modo a Velletri la Festa della Madonna delle Grazie.\nIl XX secolo.\nNel 1913 arrivarono a Velletri le Tramvie dei Castelli Romani, che collegavano la cittadina direttamente a Roma e agli altri Castelli Romani e che rimasero in funzione su questa tratta fino al 1953.\nNel 1927 l'OND (Opera Nazionale Dopolavoro), per volere del regime fascista, istitu\u00ec la \"Festa dell'Uva e del Vino\", che si celebra ad ottobre. Nel 1927 viene inaugurato alla presenza del Re il \"Monumento ai Caduti\" in piazza Giuseppe Garibaldi, \u00e8 il 4 giugno.\nSeconda guerra mondiale.\nDurante la seconda guerra mondiale, dopo lo sbarco anglo-americano ad Anzio (22 gennaio 1944), Velletri fu al centro del conflitto: negli ultimi giorni del maggio 1944, mentre cadevano sia la linea Gustav a Cassino che la linea Hitler a Pontecorvo, i tedeschi crearono una terza linea fortificata, chiamata linea Caesar, che si estendeva fra Torvaianica, Lanuvio, Velletri, Artena e Valmontone. A Velletri era di stanza la I divisione paracadutisti della \"Wehrmacht\", Il generale statunitense Mark Wayne Clark ordin\u00f2 il 25 maggio un'offensiva contro la \"linea Caesar\", che tuttavia resistette duramente; sennonch\u00e9 la 36\u00aa divisione di fanteria americana comandata dal general Walker individu\u00f2 una falla nello schieramento tedesco sul Monte Artemisio, tra Velletri e Valmontone: cos\u00ec tra il 30 ed il 31 maggio 1944 il 142\u00ba ed il 143\u00ba reggimento penetravano attraverso lo schieramento tedesco da Monte Artemisio, mentre il 141\u00ba attaccava Velletri per copertura; l'operazione riusc\u00ec con successo, e il 1\u00ba giugno Velletri cadde, seguita il giorno dopo da Valmontone ed il 3 giugno da Lanuvio e dagli altri Castelli Romani.\nIl 18 febbraio 1944 tredici cittadini vennero trucidati in contrada Pratolungo dai soldati tedeschi, durante una rappresaglia che non risparmi\u00f2 nemmeno una donna incinta, Artemisia Mammucari. Nel 1994 fu posta una stele a memoria delle vittime a poca distanza dal luogo dell'eccidio, in via di Vecchia Napoli.\nVelletri usc\u00ec dalla guerra praticamente distrutta: erano stati danneggiati i suoi monumenti pi\u00f9 importanti, dalla Torre del Trivio al Palazzo Comunale e a Palazzo Ginnetti, quest'ultimo distrutto e mai pi\u00f9 ricostruito; numerose erano state anche le vittime umane, nonostante lo sfollamento ordinato dalle autorit\u00e0 militari tedesche.\nLa rinascita recente di Velletri \u00e8 stata tuttavia rapida ed evidente; nonostante lo smembramento nel 1967 sia a livello amministrativo, con la concessione di indipendenza al comune di Lariano, sia a livello religioso, con lo scorporo della Diocesi di Latina e la successiva creazione della Sede suburbicaria di Velletri-Segni, la citt\u00e0 si \u00e8 ripresa ottimamente, con il sorgere di scuole superiori e di centri culturali, della nuova sede del Tribunale e del Battaglione Allievi Sottufficiali dei Carabinieri, poi I Reggimento Allievi Marescialli e Brigadieri dei Carabinieri e del carcere.\nOggi.\nNel 2000 \u00e8 stata inaugurata la nuova sede della \"Biblioteca Comunale \"Augusto Tersenghi\"\"; nel frattempo, \u00e8 in corso tutta un'opera di rinascita culturale con l'apertura del \"Teatro di Terra\" (1995) e la riapertura del \"Teatro \"Ugo Tognazzi\"\", il ripristino del \"Museo Civico Archeologico\" e del \"Museo Diocesano\". Nel 2013 \u00e8 stato riaperto anche il Teatro Artemisio.\nIl 14 giugno 2001 \u00e8 stata presentata dall'onorevole Mario Pepe alla Camera dei deputati una proposta di legge sull'istituzione di una \"provincia dei Castelli Romani\" con capoluogo proprio Velletri.\nNella proposta dell'onorevole Pepe, i comuni che sarebbero dovuti entrare nella \"provincia dei Castelli Romani\" erano Albano Laziale, Anzio, Ardea, Ariccia, Artena, Carpineto Romano, Castel Gandolfo, Cave, Colleferro, Colonna, Gavignano, Genazzano, Genzano di Roma, Grottaferrata, Lanuvio, Lariano, Marino, Monte Compatri, Montelanico, Monte Porzio Catone, Nemi, Nettuno, Olevano Romano, Palestrina, Pomezia, Rocca di Papa, Rocca Priora, San Cesareo, San Vito Romano, Segni, Valmontone, Velletri e Zagarolo. Il capoluogo della provincia istituenda sarebbe stato Velletri, sia a ragione della posizione baricentrica che \"del ruolo e dell'importanza strategica di Velletri\". Le risorse finanziarie assegnate alla provincia, una volta costituita, erano state preventivate in 4.600 milioni di lire.\nSimboli.\nLo stemma veliterno, di antichissima origine, \u00e8 cos\u00ec descritto ufficialmente:\nI colori cittadini sono l'argento e il rosso.\nLo storico motto cittadino \u00e8 \"Est mihi libertas papalis et imperialis\" \"(Io ho libert\u00e0 del Papa e dell'Imperatore)\", che testimonia la grande importanza avuta nel Medioevo da Velletri come libero comune. La prima parte del motto \u00e8 \"Est mihi libertas imperialis\", perch\u00e9 secondo la tradizione addirittura il generale bizantino Belisario, per conto dell'imperatore Giustiniano, avrebbe concesso l'autonomia alla Comunit\u00e0 veliterna al tempo della Guerra gotica (535-553). La seconda parte, \"Est mihi libertas papalis\", si form\u00f2 quando il Papa dopo la Donazione di Sutri (753) ratific\u00f2 l'indipendenza di Velletri, che dur\u00f2 fra alterne vicende fino al XVI secolo.\nUn altro motto cittadino \u00e8 il pi\u00f9 tradizionale SPQV \"(Senatus Populusque Veliternus)\", versione provinciale del pi\u00f9 noto SPQR.\nSi tratta in ogni modo di una tradizione molto recente risalente al XVII secolo. Del motto cittadino, infatti, Ascanio Landi non ne parla, mentre Bonaventura Theuli nel suo Teatro Historico afferma: \u201cDonde habbia havuto principio scritto tanto honorevole, io non l'h\u00f2 potuto trovare; si tiene per\u00f2 comunemente, c'habbia havuto origine dall'haver de Velletri una Femeglia havuto i suoi natali, la quale \u00e8 stata seminario de' Pontefici, e d'Imperatori, come se dir\u00e0 \u00e0 suo luogo\u201d. \u00c8 solamente Alessandro Borgia a spiegarne l'origine, come riconoscimento da parte di Giustiniano e Narsete, citando per\u00f2 come unica fonte l'Opera imperfetta scritta da suo padre Clemente Erminio Borgia! La menzione del pi\u00f9 antico stemma veliterno \u00e8 riportata sempre dal Borgia che parla di un \u201cantichissimo sigillo di metallo trovato fr\u00e0 alcune ruine di Velletri, e conservato gi\u00e0 nel museo di Giovanni Paolo Ginnetti\u201d, \u00e8 questa la pi\u00f9 antica rappresentazione iconografica che raffigurer\u00e0 poi lo stemma comunale: un castello con tre torri, non ancora definito come rocca, circondato da alberi da frutto. Sul margine di questo stemma si legge: Signum Communis Veletri, Sit vobis papalis libertas imperialis, motto che verr\u00e0 poi trasformato in Est mihi libertas papalis et imperialis che comparir\u00e0 nelle rappresentazioni dello stemma veliterno a partire dal 1643.\nDella scritta SPQ Veliternus ne parla per la prima volta Antonio Mancinelli nel suo commento ai Carmi di Orazio pubblicato a Venezia nel 1492, lamentandone la distruzione ad opera di un \u201clivore ductus quidam ex Aquapendente oriundus\u201d, familiare del cardinale Rotomagense, del quale Mancinelli dice di tacere il nome per non consegnarlo alla storia come era successo a Erostrato distruttore del tempio di Diana Efesina. Il personaggio in questione dovrebbe essere comunque identificabile con Giacomo di Aquasparta, uno dei commissari del cardinale d'Estouteville che nel 1479 stabilirono, con sentenza arbitrale, i confini tra il territorio di Velletri \u201cquod fuit Faiole\u201d e il castello di Nemi. Sembrerebbe comunque apparentemente inspiegabile una distruzione basata sull'invidia, da parte di un funzionario pubblico alle dirette dipendenze del cardinale, di un reperto archeologico cos\u00ec importante a meno che l'opera non fosse stata frutto di una volgare imitazione contemporanea. Iacobus de Acquasparta era un personaggio molto noto, forse residente nella stessa citt\u00e0 di Velletri, gi\u00e0 attivo nella regione almeno dal 1472, essendo stato collettore della vigesima dovuta dagli Ebrei, come testimoniato dalla descriptio da lui redatta dei fuochi ebraici della regione. C'\u00e8 poi una coincidenza temporale quanto meno singolare del ritrovamento della lapide veliterna, avvenuta secondo Mancinelli nella gi\u00e0 diruta chiesa di Santo Stefano, con quella su cui era incisa la scritta SPQ Lanivinus. Di quest'ultima Mancinelli era perfettamente a conoscenza poich\u00e9 era stata riportata da Martino Filetico nel suo commento ad Orazio pubblicato solo pochi anni prima. Proprio questa testimonianza epigrafica serv\u00ec a Mancinelli per rilevare l'errore tra le due citt\u00e0 di Lavinio e Lanuvio vulgato nelle stampe precedenti al suo commento sulla Geographia di Strabone.\nMonumenti e luoghi d'interesse.\nArchitetture militari.\nVelletri fin dall'et\u00e0 volsca venne cinta di poderose mura, rase tuttavia al suolo nel 338 a.C. per punizione dopo la definitiva conquista romana e la riduzione della citt\u00e0 allo \"status\" di colonia agraria. In et\u00e0 antica, le mura non vennero pi\u00f9 ricostruite.\nNel Medioevo, la citt\u00e0 venne cinta di poderose mura castellane, nelle quali si aprivano originariamente otto porte: porta Furia, porta del Pontone, porta Santa Martinella (poi inglobata nel Convento del Carmine), Portella, porta Santa Lucia, porta San Giovanni in Plagis, porta Romana e porta Napoletana.\nNel XVI secolo venne riedificata e rafforzata la cerchia muraria, con la chiusura di alcune porte ed il mantenimento solo di tre varchi: porta Santa Lucia, porta Napoletana e porta Romana.\n\"Porta Napoletana\" venne edificata nel 1511 da manovalanze di provenienza lombarda, ed impressiona per la sua mole e \"per la sua vetust\u00e0\", che colp\u00ec tra gli altri Gaetano Moroni. Nel 1596 la Congregazione del Buon Governo fece scrivere su una parete della porta l'avviso \"Si paga gabella\". Questo accesso fortificato non venne smantellato nel corso del XIX secolo n\u00e9 in et\u00e0 successiva, ed \u00e8 sopravvissuto pressoch\u00e9 incolume fino ai giorni nostri: attualmente ospita la sede locale dell'AIS \"(Associazione Italiana Sommelier)\".\n\"Porta Romana\" invece ricostruita in forme monumentali nel 1573 su progetto di Jacopo Barozzi da Vignola, meglio noto come \"il Vignola\", assieme al bastione vicino. Tuttavia, nel corso dei lavori di ampliamento della via Appia, la porta \u00e8 stata distrutta e in suo luogo venne realizzato prima il \"blocco di porta Romana\", un posto di dogana, e poi l'attuale piazza Giuseppe Garibaldi.\nAltro.\nNumerose sono le fontane pubbliche a Velletri, alcune delle quali monumentali. Sono servite tutte dall'\"acquedotto comunale\", realizzato nel XVII secolo dall'ingegnere Giovanni Fontana, che parte dalle selve della Faiola presso Monte Artemisio seguendo un tracciato tortuoso e un percorso ingegnoso. L'acquedotto, distrutto nell'ultimo tratto durante i fatti bellici del 1744, venne riattivato dall'ingegner Girolamo Romani con lavori eseguiti tra il 1842 ed il 1845.\nTra le fontane vanno menzionate:\nSiti archeologici.\nDell'antica \"Velitrae\", citt\u00e0 dei Volsci e poi colonia romana, restano diversi reperti, raccolti parte in sito nel \"Museo Civico Archeologico\" e nel \"Museo Diocesano\", parte in vari musei italiani ed esteri.\nIn et\u00e0 romana esistevano a \"Velitrae\" templi pagani dedicati ad Apollo, Ercole, Marte. Il Nibby ipotizza anche la presenza di una basilica civile, attestata da un brandello di iscrizione murata in una casa sull'attuale piazza Caduti del Lavoro. \u00c8 stata attestata l'esistenza in \"Velitrae\" di un anfiteatro romano, la cui presenza oltre che in un'iscrizione rinvenuta nel 1565 \u00e8 provata da una curva nel tessuto viario nell'area adiacente al Palazzo Comunale.\nNel 1784, nell'ambito di lavori nella chiesa delle SS. Stimmate di San Francesco, venne rinvenuta scavando la nota \"lamina bronzea di Velletri\", di fabbricazione volsca, e 16 lastre di rivestimento, di provenienza etrusca, appartenenti ad un tempio etrusco-italico del VI secolo a.C. Tutto il materiale \u00e8 conservato al Museo Nazionale Archeologico di Napoli.\nFuori dall'abitato, nelle campagne in localit\u00e0 San Cesareo \u00e8 stato identificato il sito della \"Villa degli Ottavi\", residenza sub-urbana della \"gens Ottavia\" e di Ottaviano Augusto, nonch\u00e9 unica villa romana del territorio veliterno che sia stata sottoposta a scavi metodici in occasione del bimillenario augusteo. Nel 1930 l'archeologo Giuseppe Lugli mise in luce un battistero cristiano ricavato da un ambiente termale con condutture d'acqua e resti di un monastero medioevale.\nDella grandiosa villa, costruita su tre terrazzamenti in tre diversi periodi (repubblicano, imperiale e cristiano), non rimane alcuna traccia mentre \u00e8 ancora in buone condizioni la cisterna di et\u00e0 repubblicana. Infatti la zona, nonostante il vincolo, \u00e8 stata lottizzata per cui la cisterna \u00e8 oggi inglobata in un\u2019abitazione privata e non accessibile. Particolarit\u00e0 di questa cisterna di et\u00e0 repubblicana a tre navate della dimensione di 15,05 x 13,20, sono i pilastri che sostengono archi ogivali a sesto molto acuto, unico esempio conosciuto della loro utilizzazione nel mondo romano.\nL'ultima testimonianza della decorazione della villa era un mosaico sul quale \u00e8 stato collocato un palo dell'Enel. L'area, lottizzata, appartiene a privati.\nUn'altra cisterna romana esiste in localit\u00e0 Capanna Murata e prende nome di \"Cisterna di Centocolonne\" poich\u00e9 sorretta da 32 pilastri disposti su quattro file. Situata lungo il tracciato dell\u2019Appia antica, fino al 1982 sembrava isolata nella campagna e non se ne capiva la funzione. Quell\u2019anno (nonostante il vincolo archeologico apposto sull\u2019area) il terreno su cui \u00e8 ubicata \u00e8 stato oggetto di uno sbanco edilizio che, oltre a sfondare la volta della monumentale costruzione, ha messo in luce resti di una villa, solo in parte interessata dal successivo sondaggio di scavo promosso dalla Soprintendenza.\nAncora una cisterna romana, delle dimensioni di 25,80 x 11,60 m, \u00e8 stata trovata in localit\u00e0 Civitana, su un terrazzo artificiale di dimensioni 120 x 120 m, a ridosso dell'antica via Appia.\nAree naturali.\nLa principale area verde urbana \u00e8 il Giardino Comunale di via Orti Ginnetti, la cui superficie era anticamente occupata appunto dagli \"Orti Ginnetti\", complesso verde dal grande fascino annesso all'omonimo Palazzo (Villa Ginnetti). Vi sono altre aree verdi: i Giardini di S.Maria dell'Orto, recentemente ristrutturati, appena in periferia sulla provinciale per Nettuno, sono muniti di una pista di pattinaggio, fontane ed un bar. Il Parco Muratori, uno dei polmoni verdi pi\u00f9 significativi della citt\u00e0, \u00e8 da poco stato riaperto al pubblico con la realizzazione di un Camelieto al suo interno. All'interno del Parco Muratori si tengono iniziative culturali e il Velletri Summer Sport. Ville minori sono quella del Ponte Rosso, quella di viale Marconi, anch'essa munita di una pista di pattinaggio pubblica, e quella di via Metabo, non lontana dalla cattedrale di S. Clemente.\nElenco principali aree verdi di Velletri:\nSociet\u00e0.\nEtnie e minoranze straniere.\nAll'anno 1999, il totale dei cittadini stranieri residenti \u00e8 di 830 individui, di cui la comunit\u00e0 pi\u00f9 consistente proveniente dalla Tunisia (183 individui), seguita dalle comunit\u00e0 maggiori provenienti da Marocco (105), Romania (73), Albania (71), India (53), Polonia (38), Egitto (26), Stati Uniti d'America (25), ex-Jugoslavia (23). I restanti 234 stranieri provengono da altri paesi.\nSecondo i dati ISTAT al 31 dicembre 2010 la popolazione straniera residente era di 4.754 persone di 81 nazionalit\u00e0 (2.093 di 21 Stati dell'UE e 2.661 di 60 Paesi extra EU). Le dieci nazionalit\u00e0 maggiormente rappresentate in base alla percentuale sul totale della popolazione residente con il 4,89% \u00e8 quella rumena con 2.617 unit\u00e0, seguita da Albania (399), Marocco (291), Tunisia (216), India (174), Ucraina (157), Moldavia (106), Polonia (96), Cina (66), Gran Bretagna (44).\nLingue e dialetti.\nL'idioma ufficiale di Velletri \u00e8 ovviamente la lingua italiana, mentre il suo dialetto pi\u00f9 diffuso \u00e8 il veliterno detto anche velletrano, tipico esempio di dialetto mediano, questo dialetto \u00e8 influenzato minormente dal romanesco, ma \u00e8 un dialetto del gruppo laziale centro-settentrionale, avendo molte stesure, vocaboli ed elementi della sintassi in comune con le altre parlate delle province di Frosinone e Latina. Importante pilastro del velletrano sono state la \"Poesie in dialetto velletrano\" di Giovanni Battista Iachini (1884), prima espressione letteraria del dialetto locale, seguiti da altre opere simili, fra le quali ricordiamo le \"Poesie e canti in dialetto velletrano\" del professor Antonio Venditti (1979) e \"Velletri mia\" di Lucia Mammucari (1988). Il \"velletrano\", vera e propria lingua con sue regole grammaticali ben precise, poco comprensibile a chi non lo parla abitualmente, ha molti vocaboli di origine spagnola, francese ed ovviamente latina. Tipica \u00e8 la sostituzione dell'articolo il con \"o\".\nReligione.\nNella \"Statistica dello Stato Pontificio\" del 1853 risultavano 5 ebrei residenti a Velletri.\nA Velletri \u00e8 presente una chiesa evangelica pentecostale ADI, un centro dell'Opera per le Chiese Evangeliche Metodiste d'Italia (OPCEMI) chiamato Ecumene ed un piccolo centro islamico. Il 24 ottobre 2004 a Velletri si \u00e8 tenuta la IV Assemblea Nazionale delle Chiesa Evangeliche Italiane.\nIstituzioni, enti e associazioni.\nVelletri \u00e8, assieme a Lariano, parte del distretto H5 (che proprio in citt\u00e0 ha sede) dell'ASL RMH.\nL'\"Ospedale Civile \"Paolo Colombo\"\" \u00e8 la locale struttura sanitaria pubblica.\nSono presenti una struttura sanitaria privata, la \"Casa di Cura Madonna delle Grazie\", con 175 posti letto ed una residenza sanitaria assistenziale accreditata, la casa di cura \"Il Pigneto\" con 40 posti residenziali. Il \"San Raffaele\" nota un tempo come \"Clinica Madonna della Letizia\", anch'essa accreditata come residenza sanitaria assistenziale, dotata di pronto soccorso e 402 posti letto non \u00e8 pi\u00f9 operativa.\nHanno inoltre sede nel comune: la Scuola allievi marescialli e brigadieri carabinieri, il Tribunale e il carcere di massima sicurezza.\nCultura.\nIstruzione.\nBiblioteche.\nLa principale biblioteca pubblica di Velletri \u00e8 la Biblioteca comunale Augusto Tersenghi, istituzione di antica fondazione che raccoglie diversi fondi librari radunati da privati fin dal XVIII secolo ed \u00e8 parte integrante del SBCR (\"Sistema bibliotecario dei Castelli Romani\").\nScuole.\nLe prime scuole per l'infanzia hanno a Velletri radici molto antiche. Un Istituto dei fratelli delle scuole cristiane venne fondato nel 1836, e sciolto nel 1850 per mancanza di strutture; un \"Conservatorio di zitelle\" per l'educazione della fanciulle esisteva fin dal 1690, affiancato poi a partire dal 1695 da un istituto di Suore Orsoline: le due istituzioni si fusero nel 1713 e perdurarono fin al 1870; le Maestre Pie Venerini aprirono la loro casa a Velletri il 3 maggio 1744.\nNel 1874 venne aperta una scuola elementare di tirocinio annessa alla Reale Scuola Normale.\nNell'anno scolastico 1999-2000, ragazzi frequentavano scuole di ogni ordine e grado nel territorio di Velletri.\nUn Collegio della Compagnia di Ges\u00f9 venne fondato a Velletri con la bolla di papa Pio IX \"Quod Divina Sapientia\" del 7 aprile 1851.\nUniversit\u00e0.\nL'Universit\u00e0 di Velletri consisteva in una teorica istituzione concessa da secoli in favore della Sede suburbicaria di Ostia, dal 1150 unita alla Diocesi di Velletri: Pertanto, visto lo spopolamento di Ostia, il diritto all'universit\u00e0 venne spostato a Velletri, presso il seminario, dove fin dal 1817 si tenevano corsi umanistici che terminavano con la laurea.\nAgli inizi del XX secolo scoppi\u00f2 un'ardua lotta tra Marino e Velletri per ospitare la sede distaccata della \"Facolt\u00e0 di Agraria\" dell'Universit\u00e0 \"La Sapienza\" di Roma; la lotta venne infine spuntata da Velletri, con grande delusione dei marinesi. La sede, tuttavia, venne in seguito chiusa.\nA Velletri ha sede la \"Facolt\u00e0 di Agraria\" dell'Universit\u00e0 della Tuscia di Viterbo con le specializzazioni in Viticoltura, Enologia, Tecniche alimentari.\nSempre a livello universitario, in citt\u00e0 ha sede l'Universit\u00e0 della Terza Et\u00e0, aperta a tutti gli over 65. \u00c8 una delle sedi del polo laziale insieme a quelle di Roma, Frosinone, Ariccia e Cassino.\nSeminari.\nIl seminario vescovile venne fondato una prima volta nel 1570 dal cardinale vescovo Giovanni Girolamo Morone, tuttavia per carenza di rendite venne chiuso pochi anni dopo. Il cardinale vescovo Alfonso Gesualdo nel 1592 prov\u00f2 a riaprire il seminario, riuscendo stavolta a trovare le rendite con difficolt\u00e0. La Comunit\u00e0 di Velletri manteneva due posti al seminario a sue spese, uno per un nobile, l'altro per un popolano; attorno al 1860 la popolazione scolastica del seminario era di una ventina di seminaristi, pi\u00f9 una cinquantina di convittori.\nGli studenti del seminario venivano istruiti in \"grammatica inferiore, grammatica superiore, umanit\u00e0, retorica, filosofia, teologia dogmatica, morale, storia ecclesiastica e storia sacra, canto fermo\".\nNel 1601 la Sacra Congregazione del Concilio concesse al cardinale vescovo Alfonso Gesualdo il seguente privilegio per il seminario della sua sede vescovile di Velletri:\nCos\u00ec in forza di ci\u00f2 il cardinale vescovo Alessandro Mattei (1814-1820) ottenne in seguito da papa Pio VII l'autorizzazione ad aprire nel seminario veliterno corsi di filosofia e teologia che dessero la laurea ai seminaristi: tuttavia questo privilegio venne abrogato da papa Leone XII.\nNel 1967, dopo lo smembramento della Diocesi di Velletri in favore della nuova Diocesi di Latina, il seminario venne chiuso, suscitando grande delusione nell'ambiente ecclesiastico veliterno. In seguito, il seminario \u00e8 stato ricostituito con sede in localit\u00e0 Colle dell'Acero.\nMusei.\nFin dal XVII secolo umanisti e prelati si cimentarono nel raccogliere antichit\u00e0 che affioravano nel territorio di Velletri, dando vita cos\u00ec al \"Museo Borgiano\", alla \"Collezione Ginnetti\", al \"Museo Diocesano\", che in buona parte sono poi confluite nel Museo Civico Archeologico inaugurato nel 1920 dall'ingegner Oreste Nardini, Regio Ispettore ai Monumenti e Scavi di Velletri. I reperti che poi comporranno il Museo furono visti anche da Johann Wolfgang von Goethe, il quale ne decant\u00f2 la bellezza nel suo libro \"Italienische Reise\" \"(Viaggio in Italia)\". buona parte delle opere pi\u00f9 pregevoli, come la \"Pallade di Velletri\" conservata al Louvre di Parigi, sono lontane da Velletri.\nIl museo si suddivide in due itinerari:\nMedia.\nStampa.\nIl primo giornale stabile pubblicato a Velletri \u00e8 stato il \"Bullettino di Velletri e del Lazio\", risalente al 1870. In seguito, \u00e8 stato il turno de: \"Il Censore\" (1878-1879), \"La Falce\", quindicinale pubblicato a Velletri e Frosinone tra il 1881 ed il 1886, \"L'Avvenire del Lazio\", quotidiano di Albano, Frascati e Velletri uscito tra il 1881 ed il 1888, \"Il Nuovo Censore\", settimanale edito tra il 1882 ed il 1915, \"La Gazzetta di Velletri\" (1884), \"Camicia Rossa\" (a frequenza irregolare tra il 1884 ed il 1887), \"La Sfinge Volsca\", mensile di enigmistica pubblicato nel decennio 1890-1900, \"La Favilla\" (1897-1913), \"L'incubo\" (1905-1907), \"In Alto!\" (1908), \"Abbattiamo per riedificare\", quindicinale socialista del Lazio edito tra il 1908 ed il 1909, il settimanale \"La Democrazia\" (1910-1911), \"Il Fargo\" (1912), \"Lo studente\" (1913), \"Il lavoratore\" (1913-1914), \"Velester\" (1929-1930), \"L'Araldo\" (1961), \"La Torre\" (1969, le cui pubblicazioni sono state sospese nel 2014), \"Eolo\" (1999-2001), \"Milleluci\" (pubblicazioni sospese nel 2012), \"Il Cittadino\" (pubblicazioni sospese nel 2016), \"Informa Oggi\" (che ha sostituito \"Velletri Oggi\"), \"L'Artemisio\" (settimanale, nelle edicole dal 2001). Proprio a Velletri, nel 2011, \u00e8 stato fondato il quotidiano telematico, dal 2016 anche cartaceo, \"Castelli Notizie\". Dal 2013 \u00e8 operativo il quotidiano on line \"Velletri Life Giornale\", che riprende in veste telematica e giornaliera il vecchio mensile cartaceo edito negli anni Duemila.\nRadio.\nDal 1976 \u00e8 stata attiva la rete radiofonica Radio Delta Velletri Stereo sulla frequenza 103,3\u00a0MHz, che ha cessato di trasmettere il 31 ottobre 2015. Un'altra stazione, chiamata Radio Mania, emittente radiofonica veliterna che trasmette sulla frequenza 88,2\u00a0MHz dal 1995 diretta da Leonardo Di Silvio. Le radio locali si occupano di politica, cronaca, spettacolo, sport, musica con programmi di variet\u00e0 e finestre sulla quotidianit\u00e0 veliterna. A Velletri risulta molto seguita anche Radio Antenne Erreci storica emittente con sede a Cisterna di Latina sulla frequenza 97,300 diretta dal veliterno Manlio Goldner.\nArte.\nNel XVII secolo iniziarono a sorgere diverse accademie letterarie, fondate da eruditi e umanisti, che si riunivano nelle sale di qualche palazzo nobiliare. Vennero fondate l'\"Accademia degli Affaticati\", quella \"degli Erranti\", \"degli Estinti\", \"dei Gonfiatori\", \"dei Riaccesi\", \"dei Sollevati\", e \"degli Innominati\". Particolare era poi l'\"Accademia degli Incogniti\", che si riuniva nei locali del seminario vescovile.\nNel 1755 Clemente Erminio Borgia e Domenico Antonio Cardinali, entrambi velletrani, fondarono la \"Societ\u00e0 letteraria Volsca Veliterna\" . Gli \"Atti\" di questa \"Societ\u00e0\", editi alcuni anni dopo la fondazione, sono conservati nel \"fondo Antico\" della Biblioteca \"Oreste Nardini\" e rappresentano un'importante fonte storica e letteraria su Velletri.\nUn'importante opera di letteratura dialettale velletrana \u00e8 rappresentata dalle \"Poesie in dialetto velletrano\" di Giovanni Battista Iachini, edite nel 1884.\nDiversi storici e studiosi in varie epoche si sono dedicati a Velletri:\nDelle altre opere monografiche dedicate a Velletri, la pi\u00f9 antica \u00e8 il \"Theatro Istorico di Velletri Insigne citt\u00e0 e Capo dei Volsci\", di padre Bonaventura Teuli (1590-1670), ristampata nel 1885; la pi\u00f9 nota \u00e8 invece l'\"Istoria della Citt\u00e0 e della Chiesa di Velletri\", del cardinale Alessandro Borgia.\nLa prima edizione del \"Theatro Istorico di Velletri\" di fra' Bonaventura Theuli \u00e8 del 1644. La seconda edizione venne ristampata nel 1885 da Cesare Bertini, libraio ed editore con sede in strada Vittorio Emanuele 99, con lo stesso titolo ma con i seguenti sottotitoli: \"Insegne citt\u00e0 e capo dei Volsci, del Rev. Padre Fra' Bonaventura Teoli, Velletrano Dott. Teol. Francescano Conv. Opera gi\u00e0 dedicata all'Em. e R.m Card. Geronimo Verospi, Vescovo d'Osimo.\"\nReca inciso in antiporta un ritratto di fra' Bonaventura disegnato da Oreste Nardini traendo spunto da un quadro ad olio esistente nella biblioteca Comunale e inciso da I. Marelli\nL'\"Istoria della Citt\u00e0 e della Chiesa di Velletri\" \u00e8 del cardinale Alessandro Borgia, zio di Stefano Borgia. Per quanto riguarda questo autore, recentemente sono state tradotte dal latino, con testo originale a fronte, a cura di L. Bartelli, del professore M. Lozzi e di B. Pallotti, due opere importantissime: \"Sinossi del cardinale Stefano Borgia\", opera del carmelitano scalzo fra' Paolino di San Bartolomeo, e la \"De Cruce Veliterna\", minuziosa descrizione fatta dallo stesso cardinale Stefano Borgia della famosa opera di oreficeria parlermitana conservata presso il Museo Diocesano di Velletri.\nQueste due opere, finemente rilegate, in tre volumi, in marocchino e seta rossi, sono state dagli stessi curatori offerte pubblicamente a papa Benedetto XVI durante la sua visita alla citt\u00e0 del 23 settembre 2007.\nTeatro.\nDurante tutto il Medioevo e poi nel Rinascimento, a Velletri era operativo un teatro all'aperto chiamato \"Teatro della Passione\", dalle rappresentazioni della Passione di Ges\u00f9 Cristo che vi si tenevano a Pasqua. Il Teatro venne raso al suolo nel 1765 perch\u00e9 la Confraternita del Gonfalone di San Giovanni \"in Plagis\", proprietaria del luogo, vi eresse un granaio.\nTuttavia, le rappresentazioni teatrali pubbliche vennero spostate nella cornice del Palazzo Comunale.\nNel 1850 il Moroni afferma che si stava costruendo un Teatro Comunale, iniziato nel 1835 e ai suoi tempi ancora incompiuto. Sempre il Moroni afferma che era stata appena fondata una \"Societ\u00e0 accademica Filodrammatica\" che si esibiva nel teatro privato di palazzo Graziosi, ricostruito appositamente da Giuseppe Graziosi.\nVelletri \u00e8 dotata di quattro teatri:\nMolte Compagnie Teatrali conosciute a Velletri sono:\nNel 2009 ha invece chiuso il pi\u00f9 piccolo \"Teatro della Neve\", situato in vicolo della Neve e salito alla ribalta della cronaca per gli spettacoli comici tra cui quello del napoletano Peppe Barra.\nCinema.\nVelletri ha una ben radicata tradizione cinematografica. Oltre ad alcuni studi di produzione installati in citt\u00e0 agli inizi del XX secolo, \u00e8 sempre esistita in citt\u00e0 almeno una sala cinematografica.\nProprio agli inizi del Novecento, in citt\u00e0 nacquero gli stabilimenti cinematografici \"Helios Film\". Il primo film uscito da questi stabilimenti \u00e8 stato del 1911, col titolo \"L'Inferno\", basato sull'inferno dantesco: film muto, in bianco e nero, della durata di 15', \u00e8 stato girato interamente nelle campagne di Velletri e presso il lago di Giulianello, sotto Cori. Recentemente \u00e8 stato rinvenuto nella Filmoteca Vaticana e presentato restaurato nel \"I festival del cinema dei Castelli Romani\" a Ciampino. La \"Helios\" perse per questo film una causa con la \"Milano Films\", autrice di un altro \"Inferno\" praticamente coevo di questo, che viene considerato il primo lungometraggio della storia del cinema italiano.\nUna commedia cinematografica del 1974 tratta di un ipotetico \"Fra' Tazio da Velletri\", per la regia di Romano Gastaldi (con nome d'arte Romano Scandariato) e la partecipazione di Remo Capitani, Glauco Onorato, Christa Linder, Margaret Rose Keil.\nMusica.\nVelletri fin dal XIX secolo ospita un \"Concerto Filarmonico\" cittadino, che originariamente aveva sede presso alcuni locali nel Palazzo Comunale.\nTuttavia, numerosi sono i velletrani divenuti famosi per meriti musicali: il primo \u00e8 Giovanni di Cola, fondatore della cappella musicale della Cattedrale di San Clemente; poi vanno menzionati Ruggero Giovannelli (1560-1622), il quale succedette a Giovanni Pierluigi da Palestrina nella guida della cappella musicale del Vaticano; e Mariano Astolfi (1790-1859), maestro della cappella musicale della Basilica di San Lorenzo in Damaso.\nAgli inizi del XIX secolo era attiva a Velletri la \"Banda Musicale del Garofano Rosso\", in seguito scioltasi.\nNel XIX secolo risultano tra i direttori: Filippo Angelini (dal 1868 al 1885), Giovanni Battista Checcucci (dal 1886 al 1888), Agoardo Bernabei (dal 1891 al 1902).\nProtagonista dal 2006 degli eventi cittadini \u00e8 la \"Banda Comunale \"Citt\u00e0 di Velletri\"\", sempre presente in occasione di pubbliche cerimonie.\nCucina.\nLa cucina velletrana \u00e8 fortemente influenzata sia dalla cucina romana che da quella laziale in genere, ed i piatti principali sono: il carciofo \"alla matticella\"; le fettuccine \"al bastone\", gli gnocchi \"alla velletrana\", la zuppa di cavoli con baccal\u00e0, la panzanella \"alla velletrana\", i polli in porchetta, la zuppa di fagioli con cotiche. Il tutto \u00e8 ovviamente accompagnato da vino locale, istituito a Denominazione di Origine Controllata nel 1972, distinguibile in varie categorie, dal Velletri bianco al Velletri rosso riserva.\nGeografia antropica.\nUrbanistica.\nIl sito dell'abitato Velletri \u00e8 sempre stato lo stesso fin dall'et\u00e0 dei Volsci e poi dei Romani: variava per\u00f2 probabilmente l'estensione dell'area popolata: in et\u00e0 romana infatti si pensa che l'area della Cattedrale di San Clemente fosse occupata da un tempio rustico al dio Marte. Nel Medioevo, la citt\u00e0 inizi\u00f2 ad ascendere e l'area abitata a crescere dentro le nuove fortificazioni, che avvolgevano per un perimetro di tre miglia l'intera altura tra il \"fosso di Anatolia\" e il \"Vallone della Regina\".\nLa strada principale era ed \u00e8 corso della Repubblica, che segue il tracciato della via Appia dentro le mura, da porta Romana a porta Napoletana. Lo sviluppo quindi ha seguito la sua direttrice, riempiendo la parte orientale della citt\u00e0 murata e tralasciando fino al XIX secolo le zone occidentali.\nCon la crescita del secondo dopoguerra, Velletri si \u00e8 espansa sia in direzione sud, lungo la Strada Statale 7 Via Appia, ma anche e soprattutto verso oriente, in parallelo a via Ariana, con i nuovi quartieri attorno alla Tangenziale e al nuovo Tribunale.\nSuddivisioni storiche.\nDecarcie.\nVelletri fin dal periodo medioevale \u00e8 stata suddivisa in cinque \"decarc\u00ece\" (singolare \"decarc\u00eca\"), zone equivalenti ai rioni. L'origine del nome decarcia \u00e8 plausibilmente legata al greco (\"deka\", \"dieci\") e (\"arkia\", \"potere\"), quindi \"potere dei dieci\".\nLe decarcie sono in numero di sei:\nL'Associazione \"Palio delle Decarcie Nicola Ferri\" si \u00e8 occupata dell'organizzazione del Palio fino alla cessazione della sua attivit\u00e0. Nel 2012 l'Associazione \"Sbandieratori e Musici di Velletri\" riceve l'incarico dall'Amministrazione comunale unitamente al Gruppo Equestre di Velletri.\nContrade.\nLa nuova toponomastica comunale estesa a tutto il territorio comunale, ha sostituito nei documenti ufficiali la dicitura di \"contrada\" ma nella cultura popolare, dopo secoli di uso, esse sono ancora ben radicate ad indicare le aree rurali del territorio velletrano: le contrade di Velletri sono pi\u00f9 di cento. Potrebbero essere paragonate alle frazioni o alle localit\u00e0 di alcuni comuni, ma si trovano in un paesaggio di campagna e distaccato dal centro. Le contrade fanno da cornice al centro cittadino e sono sparse per tutto il territorio comunale. In molte di esse non vi \u00e8 alcun servizio, mentre in altre vi sono supermercati, centri sportivi, vivai, scuole elementari. I nomi sono dovuti ad antiche leggende o a soprannomi dei vari colli sulle quali sorgono. Quasi tutte sono servite dalle autolinee comunali. Sono in genere composte da una strada principale che prende il nome dalla contrada in cui si trova e da numerose viuzze secondarie spesso senza uscita. Nelle contrade vi sono numerosi villini. Esse sono 90:\nEconomia.\nAgricoltura.\nIl settore primario a Velletri si basa prevalentemente sulla produzione di vino e sul commercio dei prodotti della circostante regione agricola. Nel 1851 la produzione vinicola del territorio si aggirava sulle 14.000 botti, smerciate soprattutto a Roma.\nNel territorio di Velletri e in quello adiacente di Lariano si producono i seguenti vini DOC:\nAlla fine dell'Ottocento, a Velletri venne aperta una \"Cantina Sperimentale\", grazie all'impegno del deputato veliterno Menotti Garibaldi, che rappresent\u00f2 un punto importante per lo sviluppo della citt\u00e0, che oggi ospita la facolt\u00e0 di Agraria dell'Universit\u00e0 della Tuscia.\nIndustria.\nNel XIX secolo l'industria veliterna consisteva in una \"ricca ed eccellente fabbrica di cera\", una fabbrica di sapone, cinque speziarie, alcuni droghieri e mercanti di panni, nove mulini da olio, e un opificio a vapore per il grano.\nIl settore industriale \u00e8 piuttosto vivace e l'area industriale ed artigianale si concentra lungo la via Appia Nuova, principale arteria di collegamento con le grandi industrie dell'Agro Pontino. L'effettiva zona industriale per\u00f2 si trova in Contrada Lazzaria, sede del carcere e della discarica comunale, e consta di svariati impianti al confine con la provincia di Latina. Tra le attivit\u00e0 artigianali pi\u00f9 diffuse e rinomate vi sono l'arte della ceramica e della terracotta.\nServizi.\nEsistevano durante lo Stato Pontificio a Velletri due \"monti frumentari\", enti benefici verso i bisognosi: uno era il \"Monte dell'Abbondanza\" o \"Annona\", chiuso al tempo di papa Pio VII, l'altro era il \"Monte di Piet\u00e0 \"Ginnasia Gregna\"\", istituito da Caterina Ginnasi nel 1639, nipote del cardinale vescovo Domenico Ginnasi (1630-1639), e beneficiato dal cavalier Nicola Gregna nel 1797. Il \"Monte di Piet\u00e0\" cess\u00f2 la sua attivit\u00e0 nel 1940. Un Monte di Piet\u00e0 era gi\u00e0 stato instaurato a Velletri intorno al 1470, ad opera di Giovanni Mancinelli allora uno dei Signore Nove che governavano la citt\u00e0. Fu il primo Monte non derivato dalla predicazione Francescana e uno dei primi a nascere fuori dalla zona umbro-marchigiana.\nNel 1885 nacque la prima banca velletrana, la \"Cassa di Risparmio di Velletri\"; nel 1895 venne invece costituita la \"Banca Cooperativa Commerciale-Agricola di Velletri\", e nel 1903 la \"Banca Cooperativa Pio X\".\nVelletri \u00e8 sede della Banca Popolare del Lazio, una societ\u00e0 cooperativa per azioni che ha filiali in tutta la regione.\nFin da tempo immemorabile si celebra la fiera in occasione della festa patronale di san Clemente, che nel XIX secolo durava dal 23 novembre al 2 dicembre; anticamente, si celebravano anche altre due fiere: una dal 15 al 23 agosto e una dal primo luned\u00ec di maggio a dieci giorni a venire.\nMentre in tempi antichi il giorno di mercato franco era il sabato, il mercato settimanale si tiene di gioved\u00ec nel quartiere San Biagio. Il mercato dell'usato \u00e8 invece situato, sempre di gioved\u00ec, nell'area adiacente al Parco Muratori.\nL'11 maggio 2003 \u00e8 stato inaugurato il nuovo \"Mercato Ortofrutticolo di Velletri\", dotato di 44 banchi su un'area di 1.800 m2. \u00c8 costato 950.000 euro con i contributi della provincia di Roma e del comune di Velletri.\nTurismo.\nVelletri era una delle tappe del \"Gran Tour d'Italia\": tappa obbligata tra Roma e Napoli, inoltre attirava molti viaggiatori per le ricchezze delle sue collezioni museali e per le sue bellezze naturalistiche ed architettoniche. Nel 2011 Velletri \u00e8 stata la citt\u00e0 capolinea della prima tappa del Giro Internazionale Femminile di Ciclismo: la tornata ciclistica \u00e8 stata vinta da Marianne Vos, che avrebbe poi collezionato il maggior numero di maglie rosa nel tour 2011.\nInfrastrutture e trasporti.\nStrade.\nVelletri \u00e8 storicamente interessata dal tracciato di strade importanti: fin dall'et\u00e0 romana infatti, per \"Velitrae\" venne fatta passare la via Appia. In et\u00e0 medioevale, Velletri fu punto di arrivo di vari percorsi che da Roma conducevano a Napoli, alternativi alla via Appia impraticabile nel tratto pontino. Papa Pio VI tra il 1789 ed il 1791 bonific\u00f2 il tracciato della via Appia, chiamata cos\u00ec anche \"via consolare Pia\", realizzando il tracciato seguito dalla Strada Statale 7 Via Appia tra Genzano di Roma e Velletri, in antico chiamato \"stradello dei Genzanesi\".\nLe principali arterie che attraversano il territorio veliterno sono la Strada Statale 7 Via Appia e la Strada statale 217 Via dei Laghi, che si incontrano poco prima di entrare nel centro storico di Velletri, che \u00e8 circondato da una tangenziale. Importante \u00e8 anche la Strada Provinciale 304 Via Ariana, che conduce da Velletri a Lariano e dunque alla via Casilina, e la Strada Provinciale per Anzio e Nettuno.\nVelletri \u00e8 servita dalle autolinee COTRAL con una Autostazione davanti alla stazione.\nFerrovie.\nLa linea ferroviaria a Velletri giunse nel 1863, quando papa Pio IX in persona inaugur\u00f2 la ferrovia Roma-Velletri, terza linea ferroviaria dello Stato Pontificio (dopo la Roma-Frascati e la Roma-Civitavecchia). Venne per l'occasione pubblicata una medaglia commemorativa, sul cui retro compare il monumentale ponte in ferro che attraversa il vallone del \"fosso di Anatolia\", simbolo della modernit\u00e0 della citt\u00e0. In seguito la linea venne prolungata dalla stazione di Velletri fino a Colleferro, su un tratto poi dismesso.\nIl tram venne portato a Velletri dalla STEFER il 12 aprile 1913, con l'apertura del tronco delle tranvie dei Castelli Romani proveniente da Genzano, che gi\u00e0 era collegata all'intercastellare Albano-Marino-Frascati, a Lanuvio e alla direttrice Appia per Roma. L'ultima corsa sulla linea Genzano-Velletri venne effettuata dalla STEFER il 4 giugno 1954.\nAmministrazione.\nGemellaggi.\nVelletri \u00e8 gemellata con:\nSport.\nCalcio.\nLa VJS Velletri, societ\u00e0 fondata nel 1955, con colori sociali rosso-nero giunse fino alla Serie D nel 1978, arrivando negli anni successivi, ripetutamente ad un passo dalla promozione in serie C. Milita nel 2011-12 nel Campionato di Promozione.\nAltra formazione veliterna \u00e8 la \"ASD Vittorio Recine Velletri\" ex AC Velletri, con colori sociali nero-azzurri che milita nel campionato di Seconda Categoria. Ha rilevato il titolo lasciato vacante dalla societ\u00e0 Nuova Velletri che ha a sua volta operato una fusione con la VJS Velletri. Il nuovo nome oggi \u00e8 \"Sporting Velletri ASD\", con colori sociali bianco-azzurri, militante nel campionato di seconda categoria e con un forte settore giovanile.\n\u00c8 presente una squadra di Calcio femminile militante in Serie C oltre a due societ\u00e0 sportive di calcio a 5.\nCalcio a 5\nPallanuoto.\nA Velletri ha sede l'F&amp;D H2O Velletri, squadra di pallanuoto femminile militante in Serie A1.\nPer quanto riguarda la pallanuoto maschile ha sede l\u2019Aquademia A.S.D.\nLa prima squadra maschile milita in serie B.\nImpianti sportivi.\nLo Stadio Comunale Giovanni Scavo, con una capienza di posti a sedere per 3.028 spettatori (m 109x68), \u00e8 uno stadio in erba dove si differenziano due diverse tribune ed \u00e8 intitolato al veliterno Giovanni Scavo, ex campione italiano di atletica leggera del 1957 degli 800 metri e staffetta 4 x 400. Lo stadio si trova in Piazzale Giovanni Vincenzo Savo (ex campione italiano professionisti dei pesi mosca di pugilato negli anni 1930-1931).\nLo Stadio Comunale B \u00e8 invece un campo di minori dimensioni (m 105x60) munito di una sola tribuna con capienza di circa 500 persone, dove giocano le altre squadre che rappresentano Velletri e che militano in categorie inferiori.\nIl palazzetto dello Sport invece \u00e8 stato inaugurato nel dicembre 2008, ed \u00e8 situato su via Ariana. L'impianto, con capienza di oltre 4.000 spettatori tra seggiolini e posti in piedi, e regolamentare per gare agonistiche, omologato per le pi\u00f9 importanti competizioni nazionali, \u00e8 stato intitolato a Spartaco Bandinelli, pugile veliterno vincitore di una medaglia d'argento alle olimpiadi del 1948. Nel 2009 ha ospitato gli Europei di Box Tailandese, nel 2010 l'incontro Italia-Russia di karate con la presenza della campionessa mondiale femminile 61\u00a0kg, la russa Maria Sobol, e le qualificazioni al campionato europeo di pallavolo maschile Under 21 nelle quali gli azzurrini hanno vinto due gare su tre nel loro girone contro Belgio, Portogallo e Slovenia.\nPresente infine la palestra Polivalente che ha assunto la funzione di Palazzetto dello Sport per numerosi anni e che resta un importante polo sportivo in cui si tengono gare di pallavolo e basket. La capienza \u00e8 di circa 2.000 spettatori.\nAltre societ\u00e0 veliterne utilizzano palestre e impianti che hanno uso sia sportivo che didattico essendo parte di istituti superiori di Velletri."}
{"id": "32185", "revid": "446353", "url": "https://it.wikipedia.org/wiki?curid=32185", "title": "Massacro di Monaco di Baviera", "text": "Il massacro di Monaco di Baviera fu un evento terroristico avvenuto durante le Olimpiadi estive del 1972, a Monaco di Baviera (Germania Ovest). Un commando dell'organizzazione terroristica socialista palestinese Settembre Nero irruppe negli alloggi destinati agli atleti israeliani del villaggio olimpico, uccidendo subito due atleti che avevano tentato di opporre resistenza e prendendo in ostaggio altri nove membri della squadra olimpica di Israele. Un successivo tentativo di liberazione da parte della polizia tedesca port\u00f2 alla morte di tutti gli atleti sequestrati, di cinque fedayyin e di un poliziotto tedesco.\nLa preparazione del piano.\nIl 15 luglio 1972, due alti esponenti di Al-Fatah (Muhammad Dawud Awda, conosciuto come Abu Dawud, e Salah Khalaf, conosciuto come Abu Iyad) si incontrarono al tavolo di un bar di piazza della Rotonda a Roma con Abu Muhammad, un dirigente dell'organizzazione conosciuta come \"Settembre Nero\". I tre discussero dell'azione portata a termine dalla stessa organizzazione l'8 maggio 1972: il dirottamento di un aereo appartenente alla compagnia aerea belga Sabena in volo da Vienna a Tel Aviv (volo 571), conclusosi con l'uccisione o la cattura dei dirottatori e la liberazione di tutti gli ostaggi. Il morale era alquanto basso e per dare nuovo slancio alla causa palestinese ci sarebbe stato bisogno di un'azione clamorosa coronata da successo.\nIl pretesto per un'azione terroristica spettacolare fu fornito dalla lettura della notizia, riportata da un giornale arabo, secondo cui il Comitato Olimpico Internazionale non aveva nemmeno degnato di risposta la richiesta avanzata dalla Federazione Giovanile della Palestina di poter partecipare con una propria delegazione ai giochi olimpici estivi di Monaco. Il commento di Abu Mohammed fu: \"Se non ci permettono di partecipare ai Giochi olimpici, perch\u00e9 non proviamo a prendervi parte a modo nostro?\" L'idea divenne subito un'operazione a cui fu dato il nome di \"Biraam\" e \"Ikrit\", due villaggi palestinesi i cui cittadini furono evacuati dagli israeliani nel 1948.\nMembri del commando.\nAbu Iyad apparentemente si occup\u00f2 di reclutare gli uomini che avrebbero dovuto compiere l'operazione. I membri del commando erano:\nA parte Issa e Tony, gli altri membri del commando furono reclutati per lo pi\u00f9 nel campo profughi di Shatila e inviati in Libia per un periodo di addestramento basato per lo pi\u00f9 sul combattimento corpo a corpo e nel superamento di ostacoli. Nessuno di loro era al corrente della missione che avrebbero portato a termine. Le uniche informazioni di cui disponevano erano relative al compimento di una missione non specificata all'estero. Arrivarono in Germania poco dopo l'apertura delle Olimpiadi utilizzando passaporti falsi e viaggiando a coppie. Non \u00e8 chiaro in quale albergo abbiano alloggiato, ma \u00e8 praticamente accertato che avessero assistito ad alcune gare, che si fossero radunati tutti insieme solo la sera stessa dell'azione e che solo in quell'occasione avessero appreso i dettagli dell'operazione.\nIl sospetto di coinvolgimento di Arafat.\nNon \u00e8 stato mai chiarito il ruolo di Yasser Arafat in questa vicenda. Abu Dawud sostiene che Arafat fosse stato informato del piano e che, bench\u00e9 egli non avesse preso parte alla pianificazione, abbia dato il suo assenso.\nLo stesso Abu Dawud menziona il ruolo di Mahm\u016bd Abb\u0101s che si preoccup\u00f2 di reperire i fondi per l'operazione, nonostante non fosse al corrente dello scopo cui sarebbero serviti.\nAttuazione.\nIl 17 luglio, Abu Dawud si rec\u00f2 a Monaco per effettuare una prima ricognizione del villaggio olimpico che ancora doveva essere terminato. Il 7 agosto torn\u00f2 sul luogo, accompagnato da Tony. In quell'occasione fu deciso che l'ingresso del commando di terroristi sarebbe avvenuto scavalcando la recinzione. I guerriglieri sarebbero saliti l'uno sulle spalle dell'altro e all'osservazione di Tony sul fatto che l'ultimo uomo non avrebbe potuto scavalcare, Abu Dawud rispose che avrebbe provveduto lui stesso a spingerlo dentro.\nIl 24 agosto, due giorni prima dell'apertura dei Giochi, Abu Iyad arriv\u00f2 a Francoforte con un volo proveniente da Algeri via Parigi, accompagnato da un uomo e da una donna. Il loro bagaglio era costituito da cinque valigie Samsonite identiche. Abu Dawud osserv\u00f2 dal vetro divisorio i doganieri tedeschi che aprivano una delle valigie. All'apparenza conteneva biancheria intima femminile e l'espressione di disappunto della donna probabilmente inib\u00ec gli ufficiali tedeschi che, a questo punto, lasciarono transitare il gruppo. Il gruppo arriv\u00f2 in un albergo di Francoforte utilizzando due taxi e l\u00ec riunirono il contenuto delle cinque valigie (sei fucili d'assalto Kala\u0161nikov, due pistole mitragliatrici e vari caricatori) in due borse che furono trasportate in treno a Monaco da Abu Dawud e poste al sicuro in due armadietti della stazione ferroviaria. Nei giorni seguenti, Abu Dawud ricevette altri due fucili mitragliatori Kalashnikov e alcune bombe a mano e si preoccup\u00f2 di spostare continuamente le borse da un armadietto all'altro. Inoltre, visit\u00f2 nuovamente il villaggio olimpico accompagnato da una donna siriana cognata di un docente di Monaco.\nAll'interno, subito dietro i cancelli di entrata, notarono la delegazione di atleti del Brasile e rivolgendosi al guardiano disse: \"La mia amica \u00e8 brasiliana e ha riconosciuto un suo compagno di scuola tra quegli atleti. Non \u00e8 che potremmo entrare solo per 10 minuti?\" Abu Dawud era convinto che il suo aspetto fisico lo avrebbe fatto tranquillamente passare per sudamericano e che sarebbe stato improbabile che i guardiani conoscessero il portoghese. Il guardiano li fece entrare e Abu Dawud ne approfitt\u00f2 per visitare la zona dove erano alloggiati gli atleti sudanesi e sauditi. Dato che le strutture erano uniformi, riusc\u00ec ad avere un'idea della planimetria del villaggio. Il giorno dopo, Abu Dawud torn\u00f2 al villaggio accompagnato da Issa e Tony, i tre finsero ancora di essere tifosi brasiliani. Dopo pochi minuti, i tre arrivarono alla palazzina destinata agli alloggi della delegazione israeliana, al numero 31 di Connollystrasse. Abu Dawud ricorda di aver visto una giovane donna abbronzata uscire dalla porta d'ingresso. Si trattava di una hostess che seguiva la delegazione israeliana. I tre dissero di essere tifosi brasiliani che avrebbero voluto visitare Israele e la hostess li fece entrare nell'appartamento posto al piano terra. Il commando ne approfitt\u00f2 per memorizzare ogni dettaglio: dalla posizione dei telefoni e delle televisioni, alla visuale offerta dalle finestre, alla dimensione delle stanze. All'uscita la hostess regal\u00f2 ai membri del commando alcune bandierine israeliane. Fu deciso che l'azione sarebbe partita dall'appartamento situato al piano terra, dal momento che da quella posizione si potevano controllare le vie di fuga e che gli ostaggi, una volta catturati, sarebbero stati raggruppati in quel luogo.\nLa sera del 4 settembre, in una stanza dell'hotel Eden Wolff, situato nei pressi della stazione di Monaco, Abu Dawud riemp\u00ec otto borse sportive, decorate con i cerchi olimpici, di armi, bombe a mano, caricatori, calze di nylon utili per mascherare i volti, pezzi di corda per legare gli ostaggi e compresse di Preludin (un'amfetamina utilizzata per evitare colpi di sonno, conosciuta anche come Fenmetrazina). Alla vista dei Kalashnikov, Issa e Tony li presero in mano a uno a uno baciandoli e dicendo: \"Oh, amore mio!\", \"Y\u0101 hab\u012bb\u012b\"). Alle 21:00, i membri del commando e Abu Dawud si incontrarono presso un ristorante della stazione ferroviaria per ricevere gli ordini finali: nessuno doveva entrare nella palazzina, con l'eccezione di un ufficiale superiore di Polizia che avrebbe potuto sincerarsi delle condizioni degli ostaggi. Secondo Abu Dawud, l'operazione richiedeva attenzione e moderazione. Gli israeliani dovevano rimanere vivi per essere utilizzati per lo scambio di prigionieri e le armi avrebbero dovuto essere utilizzate solo per difesa. Le bombe a mano sarebbero servite per far pressione sulle autorit\u00e0 tedesche e come arma da utilizzare in casi estremi. Alle parole di Abu Dawud, Issa aggiunse: \"Da questo momento in poi, consideratevi morti. Come se foste stati uccisi in combattimento per la causa palestinese\". A ciascuno fu consegnato un maglione, una tuta sportiva col nome di una Nazione araba e una borsa. Abu Dawud ritir\u00f2 tutti i passaporti e poco dopo le 3:30 si recarono al villaggio utilizzando alcuni taxi.\nLa sicurezza del villaggio olimpico.\nI Giochi olimpici di Monaco erano stati organizzati con la convinzione che essi dovessero ridare lustro all'immagine della Germania del dopoguerra. In un'atmosfera rilassata e gioiosa, fu deciso di mantenere la sicurezza a livelli molto bassi per non ingenerare ricordi legati alla Germania hitleriana. La sorveglianza del villaggio era affidata a volontari chiamati \"Olys\" nelle loro divise bianche e blu, equipaggiati solo con una radio ricetrasmittente e addestrati solo a intervenire in caso di risse, ubriachezza o poco pi\u00f9.\nPer coloro che avessero voluto vedere le gare senza pagare il biglietto di ingresso, sarebbe stato possibile salire sulle colline ricavate dalle macerie dei bombardamenti alleati e osservare a distanza. Gli Olys erano anche stati addestrati a chiudere un occhio sullo scavalcamento delle recinzioni del villaggio, effettuato dagli atleti che trovavano faticoso passare dal check point o che tiravano tardi la notte. Nulla, in pratica, avrebbe dovuto turbare l'atmosfera informale e gioiosa delle Olimpiadi di Monaco.\nL'irruzione nel villaggio.\nQuella stessa sera, una buona parte della delegazione israeliana si era recata in citt\u00e0 per assistere alla commedia musicale \"Il violinista sul tetto\" di Joseph Stein con il famoso attore Shmuel Rodensky come protagonista. Alcune foto ritraggono gli atleti sorridenti dietro le quinte con gli attori durante l'intervallo. Verso le 4 del mattino, il commando di terroristi si avvicin\u00f2 alla recinzione del villaggio olimpico. In quel momento spunt\u00f2 dalla strada un gruppo di atleti (per lungo tempo indicati nei resoconti come di nazionalit\u00e0 statunitense, salvo poi essere identificati diversi anni dopo come canadesi) che avevano trascorso la notte nei locali di Monaco. Credendo di trovarsi di fronte ad altri atleti, essi aiutarono i terroristi a scavalcare la recinzione con le borse contenenti le armi. All'interno delle palazzine che ospitavano la delegazione di Israele erano alloggiati, tra gli altri:\nA tutt'oggi, non \u00e8 ancora chiaro se i terroristi disponessero di grimaldelli per aprire le porte o di doppioni di chiavi. \u00c8 stata avanzata l'ipotesi che le chiavi siano state fornite dalla Germania Est o da delegazioni delle Nazioni arabe, ma nessuna prova conclusiva si \u00e8 mai avuta al riguardo. Alle 4:30 del 5 settembre 1972, il commando tent\u00f2 di aprire la porta dell'appartamento situato al piano terra. Yossef Gutfreund venne svegliato dal rumore e non appena vide spuntare le canne dei fucili dalla porta appena aperta, vi si gett\u00f2 a peso morto urlando: \"Al riparo, ragazzi!\".\nCon i suoi 132 chili di peso, Gutfreund riusc\u00ec a far guadagnare secondi preziosi, permettendo al suo compagno di stanza, l'allenatore di sollevamento pesi Tuvia Sokolovski di sfondare una finestra e di fuggire attraversando il giardino posto sul retro dell'edificio. I terroristi, facendo leva con le canne dei fucili, riuscirono a entrare e a gettare Gutfreund a terra. Velocemente, il gruppo entr\u00f2 in una stanza e prese prigionieri Amitzur Shapira e Kehat Shorr. In un'altra stanza adiacente, Moshe Weinberg afferr\u00f2 un coltello da frutta posto sul comodino e si avvent\u00f2 su Issa, che entrava in quel momento e che schiv\u00f2 il colpo. Un altro membro del commando terrorista, vedendo la scena, apr\u00ec il fuoco e fer\u00ec Weinberg con un colpo, trapassandogli la guancia da parte a parte. Il commando si mosse velocemente e in un'altra ala dello stesso appartamento cattur\u00f2 Yakov Springer e Andr\u00e9 Spitzer. A questo punto, il gruppo si divise: due fedayyin rimasero a guardia dei prigionieri, mentre Tony e altri cinque terroristi si recarono nell'appartamento adiacente assieme a Weinberg (che tamponava la ferita con un fazzoletto) attraversando un breve tratto di Connollystrasse.\nI terroristi superarono la palazzina che ospitava gli atleti che gareggiavano nelle discipline di scherma e atletica leggera. \u00c8 probabile che Weinberg li abbia guidati alla palazzina che alloggiava i pesisti e i lottatori con l'intento di tentare una sortita facendo affidamento sulla stazza fisica degli atleti in questione. Gli occupanti dell'appartamento erano stati svegliati dal colpo esploso ed erano accorsi a vedere cosa stesse succedendo. In questo modo, il commando riusc\u00ec a prendere prigionieri David Berger, Yossef Romano, Mark Slavin, Ze'ev Friedman, Eliezer Halfin e Gad Tsobari. Mentre questo gruppo veniva spostato per raggiungere gli altri prigionieri, David Berger si rivolse ai suoi colleghi in ebraico dicendo: \"Non abbiamo nulla da perdere, cerchiamo di sopraffarli\". Uno dei terroristi che comprendeva l'ebraico spian\u00f2 il proprio fucile contro gli ostaggi per prevenire reazioni. Gad Tsobari decise di rischiare il tutto per tutto e imbocc\u00f2 la porta che comunicava col garage sotterraneo fuggendo a zig zag e riparandosi dietro i piloni di sostegno. Un membro del commando spar\u00f2 diversi colpi in direzione di Tsobari, mancandolo di poco. Nella confusione di questo momento, Weinberg, bench\u00e9 ferito, con un pugno atterr\u00f2 Badran, facendogli saltare diversi denti e fratturandogli la mascella. Afferr\u00f2 il suo fucile, ma nella colluttazione che segu\u00ec, fu raggiunto da un colpo di arma da fuoco in pieno petto e fu ucciso. Tsobari riusc\u00ec comunque a fuggire.\nIl commando si riun\u00ec nuovamente e sembra che a questo punto Yossef Romano (che camminava con l'ausilio di stampelle, essendosi infortunato a un legamento del ginocchio durante la sua gara) abbia provato a togliere di mano un fucile a un terrorista. Forse fu ucciso all'istante da una raffica di mitra, anche se rimane il sospetto (non confermato) che sia stato solo ferito e poi successivamente torturato a morte, addirittura evirato. Il giorno seguente, Romano sarebbe dovuto tornare in Israele per sottoporsi a un esame e a un'operazione al ginocchio. Il suo corpo fu posto di fronte agli ostaggi israeliani legati, come monito a non tentare sortite.\nL'allarme.\nGad Tsobari riusc\u00ec a raggiungere una troupe televisiva statunitense della ABC e dal momento che non parlava bene l'inglese, prov\u00f2 a farsi capire. I membri della troupe vedendolo trafelato, vestito solo con un paio di pantaloni e con un accento strano, scoppiarono a ridere, pensando si trattasse di uno scherzo. Alle ore 4:47 una donna delle pulizie, che si stava recando al lavoro, telefon\u00f2 all'Ufficio Olimpico per la Sicurezza dicendo di aver udito colpi di arma da fuoco. Un Oly fu inviato sul posto e vedendo un terrorista incappucciato e armato di Kalashnikov chiese cosa stesse succedendo. Il terrorista non rispose, ma il corpo di Moshe Weinberg fu gettato in strada come segno inequivocabile delle intenzioni dei terroristi.\nAlle 5:08 due fogli di carta furono gettati dal balcone del primo piano e raccolti da un poliziotto tedesco: si richiedeva la liberazione di 234 detenuti nelle carceri israeliane e dei terroristi tedeschi della Rote Armee Fraktion Andreas Baader e Ulrike Meinhof, detenuti in Germania. L'ordine avrebbe dovuto essere eseguito entro le 9:00 del mattino. In caso contrario, Issa (che aveva assunto il ruolo di negoziatore) minacci\u00f2 che sarebbe stato ucciso un ostaggio per ogni ora di ritardo e che i cadaveri sarebbero stati gettati per strada. Alle 8:15 era in programma ai Giochi olimpici una gara di equitazione che si svolse regolarmente. Il Presidente del Comitato Olimpico Internazionale, Avery Brundage (il quale sarebbe rimasto in carica sino al termine dei Giochi), fu informato dell'accaduto ma decise che le Olimpiadi non si sarebbero dovute fermare. Tuttavia, per un giorno le gare furono sospese. Nel frattempo, il nuotatore ebreo-americano Mark Spitz, vincitore di sette medaglie d'oro che aveva esaurito i suoi impegni olimpici, veniva prelevato dalla Polizia e rimpatriato negli Stati Uniti d'America, nel timore che potesse costituire un obiettivo per i terroristi.\nLe negoziazioni.\nI tedeschi assemblarono un'unit\u00e0 di crisi composta dal capo della Polizia di Monaco, Manfred Schreiber, dal Ministro Federale degli Interni, Hans-Dietrich Genscher e dal Ministro degli Interni della Baviera, Bruno Merk. Il Cancelliere Federale Willy Brandt contatt\u00f2 immediatamente il Primo ministro israeliano, Golda Meir, per rendere note le richieste dei terroristi e cercare una soluzione al caso. La posizione della Meir fu fermissima: nessuna concessione al ricatto dei terroristi. Tuttavia, il governo israeliano si offr\u00ec di inviare in Germania un'unit\u00e0 della Sayeret Matkal per tentare un blitz. I tedeschi declinarono l'offerta e cercarono di prendere tempo con i terroristi. Le scuse addotte furono le pi\u00f9 svariate: non si riuscivano a raggiungere alcuni membri del governo di Israele, non si riuscivano a localizzare tutti i prigionieri, le linee telefoniche con Gerusalemme continuavano a cadere. I terroristi erano al corrente sin dall'inizio della politica che Israele avrebbe perseguito, ma ciononostante estesero l'ultimatum alle 12:00. Le trattative erano portate avanti da Issa che di tanto in tanto usciva dall'edificio per parlare con gli ufficiali di Polizia, con una bomba a mano ben in vista nel taschino.\nNel frattempo, il programma delle Olimpiadi andava avanti, nonostante si fosse ormai diffusa in tutto il mondo la notizia dell'azione del commando. In un primo momento, le uniche concessioni del Comitato Olimpico Internazionale riguardarono l'organizzazione di una cerimonia di commemorazione per i due atleti uccisi. Nel tardo pomeriggio, grazie anche alla pressione esercitata dalle manifestazioni che avvenivano in tutto il mondo, si decise di sospendere i Giochi. Il villaggio olimpico fu subito assediato da giornalisti, cameramen e curiosi. La TV seguiva in diretta gli avvenimenti con una telecamera fissa puntata sul numero 31 di Connollystrasse. L'unit\u00e0 di crisi, affiancata da Magdi Gohary (consigliere egiziano presso la Lega Araba) e da Ahmed Touny (rappresentante egiziano del Comitato Olimpico Internazionale) si incaric\u00f2 di portare avanti le trattative: dapprima Schreiber si dichiar\u00f2 disponibile a offrire qualsiasi somma di denaro, successivamente Genscher, Merk, Walther Tr\u00f6ger (il capo del villaggio olimpico) e Hans-Jochen Vogel (Borgomastro di Monaco) si offrirono come ostaggi al posto degli israeliani.\nTutte le richieste furono respinte da Issa. Brundage sugger\u00ec allora di immettere gas narcotizzante attraverso i condotti di ventilazione, come era stato fatto dalla Polizia di Chicago negli anni venti. L'unit\u00e0 di crisi prov\u00f2 a mettersi in contatto con vari dipartimenti di Polizia statunitensi per aver maggiori informazioni, ma il piano fu abbandonato. Fu allora deciso di utilizzare agenti travestiti da cuochi che portassero cibo e acqua dentro l'appartamento. Ma i terroristi, forse immaginando una mossa simile, ordinarono che le vivande fossero lasciate di fronte all'ingresso e si incaricarono loro stessi, a turno, di portarle all'interno.\nL'ultimatum fu spostato alle 15:00 e successivamente alle 17:00. I terroristi sapevano bene che in tal modo l'audience televisiva sarebbe aumentata, fornendo loro un formidabile strumento di propaganda. Verso le ore 16:00 fu deciso di dare il via a un nuovo tentativo di soccorso: un nucleo di tredici agenti di Polizia si sarebbe introdotto nell'appartamento utilizzando i condotti di ventilazione posti sul tetto dell'edificio. L'intera operazione fu ripresa in diretta dalle telecamere, ma anche i terroristi all'interno dell'appartamento stavano osservando la TV e minacciarono di uccidere gli ostaggi immediatamente. L'intera operazione fu quindi annullata. Nel frattempo il villaggio olimpico era ormai pieno di curiosi che cercavano di avvicinarsi il pi\u00f9 possibile alla palazzina israeliana. Alcune persone manifestavano portando cartelli che chiedevano la sospensione delle Olimpiadi.\nPoco prima delle 17:00 i terroristi avanzarono una nuova richiesta: volevano essere trasferiti assieme agli ostaggi al Cairo e da l\u00ec proseguire le trattative. Le Autorit\u00e0 tedesche chiesero di potersi prima sincerare delle condizioni degli ostaggi e del loro assenso a proseguire per il Cairo. Kehat Shorr e Andr\u00e9 Spitzer si affacciarono alla finestra del secondo piano mentre un terrorista li teneva sotto tiro. Spitzer, che conosceva il tedesco, riusc\u00ec a parlare per circa un paio di minuti prima di essere colpito alla testa col calcio di un fucile e riportato dentro. Genscher e Tr\u00f6ger furono poi accompagnati da due terroristi in una stanza del secondo piano. In quell'occasione videro il cadavere di Yossef Romano, notarono che David Berger era stato ferito da un proiettile alla spalla e che molti di loro, tra cui Yossef Gutfreund, erano stati malmenati. Nel frattempo, il cancelliere Brandt prov\u00f2 a contattare il presidente egiziano Sadat per ottenere il permesso di trasferire al Cairo il gruppo. I tentativi si rivelarono inutili, sinch\u00e9 verso le 20:20 Brandt riusc\u00ec a parlare col Primo ministro egiziano Aziz Sidky che neg\u00f2 l'assenso del suo governo all'operazione. Il motivo del rifiuto del Governo egiziano, a detta dello stesso Sidky, \u00e8 da ricercarsi nel fatto che il cancelliere Brandt avesse richiesto la totale garanzia dell'incolumit\u00e0 degli ostaggi israeliani. Non potendo l'Egitto garantire tale condizione, Brandt neg\u00f2 il permesso necessario per il trasferimento al Cairo.\nIntanto, Issa pose un estremo ultimatum per le ore 21:00, rinnovando la minaccia dell'uccisione di un ostaggio per ciascuna ora di ritardo.\nIl trasferimento.\nSi decise allora di esperire gli ultimi tentativi per salvare gli ostaggi: i terroristi e gli ostaggi avrebbero raggiunto un piazzale del villaggio olimpico e da l\u00ec sarebbero saliti su due elicotteri diretti all'aeroporto. L\u00ec avrebbero trovato un Boeing 727 della Lufthansa che li avrebbe portati a Il Cairo. I terroristi avrebbero voluto dirigersi all'aeroporto di Monaco-Riem, ma i negoziatori riuscirono a convincerli del fatto che la base aerea di F\u00fcrstenfeldbruck avrebbe rappresentato una scelta migliore. Le intenzioni dell'unit\u00e0 di crisi consistevano nel tentare di uccidere i terroristi mentre percorrevano a piedi il tragitto verso gli elicotteri, oppure di compiere un'azione all'interno dell'aeroporto.\nLa prima ipotesi fu abbandonata quando Issa, sospettando un agguato, richiese che il trasferimento verso il piazzale avvenisse con un minibus. In precedenza, lo stesso Issa aveva effettuato a sorpresa un'ispezione del parcheggio sotterraneo e i poliziotti tedeschi, appostati dietro i piloni del parcheggio avevano dovuto ritirarsi con estrema cautela. Alle 22:10 il gruppo lasci\u00f2 l'edificio e subito dopo sal\u00ec su due elicotteri Bell UH-1 Iroquois. Nel primo presero posto Shapira, Spitzer, Slavin, Shorr e Gutfreund, insieme a Issa e ad altri tre terroristi. Nel secondo entrarono Berger, Friedman, Halfin e Springer, accompagnati da altri quattro terroristi. In questo frangente le autorit\u00e0 tedesche si accorsero che il commando era formato da otto persone e non cinque, come avevano creduto sino a quel momento. In seguito, emerse che un gruppo di postini tedeschi aveva visto il commando scavalcare la recinzione la notte precedente e che si erano recati presso la Polizia per fornire la propria versione dei fatti. Secondo le deposizioni, il commando era composto da un numero variabile da otto a dodici terroristi, ma la loro testimonianza, inspiegabilmente, non fu ritenuta attendibile. Schreiber deleg\u00f2 il suo vice, Georg Wolf, all'organizzazione delle operazioni a F\u00fcrstenfeldbruck.\nIl piano di Wolf prevedeva che gli elicotteri atterrassero vicino al Boeing 727. All'interno dell'aereo era stata posizionata una squadra della Polizia tedesca travestita con uniformi di volo della Lufthansa. Intorno alla pista e sulla torre di controllo erano posizionati cinque agenti con fucili di precisione che avrebbero dovuto uccidere i terroristi. Come rinforzi, il piano prevedeva l'utilizzo di un'ulteriore squadra che sarebbe giunta sul posto a bordo di un altro elicottero e altre squadre a bordo di veicoli blindati Sonderwagen. Secondo il racconto di Samir, l'atmosfera a bordo degli elicotteri era pi\u00f9 rilassata. Ostaggi e terroristi chiacchieravano insieme, confidando in una soluzione positiva.\nLo scontro a fuoco.\nIl volo dal villaggio olimpico all'aeroporto di F\u00fcrstenfeldbruck dur\u00f2 all'incirca una ventina di minuti. All'interno della torre di controllo dell'aeroporto si trovavano il comandante del Mossad, Zvi Zamir e un suo assistente, Victor Cohen, in qualit\u00e0 di osservatori. Pochi minuti prima che gli elicotteri con gli ostaggi atterrassero, la squadra di Polizia posizionata all'interno dell'aereo valut\u00f2 la possibilit\u00e0 di annullare l'azione. Alcuni agenti fecero notare che uno scontro a fuoco all'interno di un aereo pieno di carburante e privo di vie d'uscita avrebbe rappresentato la morte sicura. Inoltre, le false uniformi della Lufthansa erano incomplete e male assemblate. Il comandante della squadra decise di sottoporre a votazione la permanenza all'interno del velivolo e tutti i membri della squadra votarono per l'annullamento della missione. Gli agenti uscirono dall'aereo mentre gli elicotteri con gli ostaggi volteggiavano attorno all'aeroporto per dar modo a un terzo elicottero che trasportava Genscher, Merk e Schreiber di precederli. Non appena Schreiber incontr\u00f2 Wolf, si verific\u00f2 tra i due il seguente scambio di battute:\nA questo punto, le speranze erano poste tutte nei cinque agenti di Polizia posizionati ai bordi della pista. Essi erano equipaggiati con fucili Heckler &amp; Koch G3, ma nessuno di loro disponeva di attrezzature essenziali come elmetti, giubbotti antiproiettile, visori notturni e ricetrasmittenti. Inoltre, uno degli agenti era posizionato nella linea di tiro degli altri, nessuno sapeva dove fossero posizionati i colleghi e nessuno di loro aveva ricevuto un addestramento specifico come tiratore di precisione. A quell'epoca la Germania non disponeva infatti di squadre speciali antiterrorismo e l'unico motivo per cui gli agenti erano stati selezionati consisteva nel fatto che si dilettassero nella disciplina del tiro a segno.\nVerso le 22:35 gli elicotteri con gli ostaggi atterrarono all'aeroporto. Immediatamente scesero i quattro piloti e sei terroristi. Issa e Tony, gi\u00e0 insospettiti dal ritardo nel trasferimento, si recarono immediatamente a ispezionare l'aereo mentre i quattro piloti venivano tenuti sotto tiro, con le mani sulla testa. Non appena si accorsero che l'aereo era vuoto, compresero che si trattava di una trappola e tornarono di corsa agli elicotteri. Fu a quel punto che Wolf dette ordine di aprire il fuoco. Erano all'incirca le 23:00. Le luci che erano state posizionate per illuminare a giorno l'area si accesero e gli agenti cominciarono a sparare.\nIl poliziotto che era posizionato accanto a Wolf manc\u00f2 il primo colpo, ma riusc\u00ec a ferire Tony alla gamba al secondo tentativo. I piloti degli elicotteri si dettero alla fuga mentre Issa correva a zig zag verso gli ostaggi schivando i colpi. Immediatamente furono colpiti a morte Paolo e Abu Halla. I terroristi superstiti presero di mira i fari, posizionandosi dietro e sotto gli elicotteri. In questa circostanza, un colpo mortale raggiunse l'agente Anton Fliegerbauer. Segu\u00ec un fitto scambio di colpi per circa un'ora. Gli ostaggi, che nel frattempo erano rimasti legati all'interno degli elicotteri, provarono a liberarsi mordendo le corde. L'elicottero che trasportava la squadra dei rinforzi atterr\u00f2, per cause ignote, sull'altro lato della pista, a pi\u00f9 di un chilometro di distanza dal luogo della sparatoria e gli agenti non entrarono mai in azione. Nel frattempo, tutta l'area adiacente all'aeroporto e le vie d'accesso erano state occupate da giornalisti e curiosi. Questa circostanza aveva fatto s\u00ec che i veicoli corazzati Sonderwagen che dovevano servire da rinforzo rimanessero coinvolti nel traffico. Inoltre, uno dei veicoli si diresse erroneamente verso l'aeroporto di Monaco-Riem, dall'altra parte della citt\u00e0. Quando il conducente apprese che il teatro dell'azione era a F\u00fcrstenfeldbruck, fren\u00f2 bruscamente, causando un massiccio tamponamento a catena.\nZamir e Cohen, in un ultimo disperato tentativo, presero un megafono e provarono a intimare ai terroristi di arrendersi. I terroristi risposero sparando contro di loro una raffica di mitra. Ormai era troppo tardi per negoziare. I veicoli corazzati giunsero all'aeroporto poco prima della mezzanotte del 6 settembre e si decise di farli subito entrare in azione. Vistisi perduti, i terroristi decisero di uccidere gli ostaggi. Alle 00:04 uno dei terroristi, probabilmente Issa, spar\u00f2 un intero caricatore all'interno di un elicottero uccidendo Ze'ev Friedman, Eliezer Halfin, Yakov Springer e ferendo a una gamba David Berger. Subito dopo, lo stesso terrorista lanci\u00f2 una bomba a mano nel velivolo che fu avvolto dalle fiamme. Issa si allontan\u00f2 dall'elicottero assieme a Salah, sparando in direzione degli agenti, ed entrambi furono uccisi. Il poliziotto che si trovava nella linea di tiro dei colleghi riusc\u00ec a sparare in tutta l'azione un solo colpo con il quale uccise Salah. Ma i suoi colleghi, avendolo scambiato per un terrorista, spararono contro di lui ferendolo. Anche un pilota, Ganner Ebel, rimase ferito dai colpi sparati dagli agenti.\nLa dinamica relativa agli ostaggi dell'altro elicottero non \u00e8 accertata, ma sembra che il terrorista conosciuto come Denawi, subito dopo l'esplosione, abbia sparato all'interno del velivolo uccidendo Yossef Gutfreund, Amitzur Shapira, Kehat Shorr, Mark Slavin e Andr\u00e9 Spitzer. Rimanevano quattro terroristi: Samir e Badran si finsero morti e furono catturati dalla Polizia. Samir era ferito al polso destro, mentre Badran era stato raggiunto alla gamba. Denawi fu catturato completamente illeso. Tony fu localizzato da una pattuglia con l'ausilio di cani poliziotto mentre si nascondeva nei pressi di un vagone ferroviario situato l\u00ec vicino. La Polizia prov\u00f2 a farlo uscire utilizzando gas lacrimogeni, ma fu ucciso dopo un breve conflitto a fuoco. Alle ore 1:30 del 6 settembre 1972 era tutto finito.\nLe conseguenze.\nMentre ancora la sparatoria era in corso, fu diffuso un comunicato che annunciava la liberazione di tutti gli ostaggi e l'uccisione dei terroristi. Per motivi di fuso orario, i giornali israeliani andarono in stampa con questa notizia. Successivamente un incaricato del Comitato Olimpico Internazionale annunci\u00f2 che: \"Le notizie iniziali erano sin troppo ottimistiche\". La notizia ufficiale fu cos\u00ec diramata alle 3:45 CET dal giornalista della ABC Jim McKay, dopo una lunga diretta:\nDopo la giornata di stop, le Olimpiadi non si fermarono e fu organizzata solo una cerimonia di commemorazione nello stadio olimpico alla presenza di 80\u00a0000 persone e 3\u00a0000 atleti. Durante la cerimonia, Carmel Eliash, cugina di Moshe Weinberg, mor\u00ec a seguito di un attacco cardiaco. Il Comitato Olimpico Internazionale propose di mettere le bandiere delle Nazioni partecipanti a mezz'asta. La disposizione fu osservata da tutti i Paesi, inclusa la Giordania (assente ai giochi), con l'eccezione dei rimanenti Stati arabi e dell'Unione Sovietica. L'autopsia effettuata sui cadaveri degli atleti si rivel\u00f2 impossibile nel caso di Eliezer Halfin e Yakov Springer poich\u00e9 i cadaveri erano carbonizzati. L'esplosione aveva spinto il corpo di Ze'ev Friedman fuori dall'elicottero, lasciandolo pressoch\u00e9 intatto. David Berger mor\u00ec per asfissia. Ciascuno degli occupanti dell'altro velivolo era stato raggiunto da un minimo di quattro proiettili. Il sospetto che qualcuno di loro fosse stato colpito dalla Polizia tedesca non fu mai confermato. La delegazione israeliana lasci\u00f2 Monaco portando i corpi dei loro connazionali in bare avvolte dalla bandiera. David Berger fu sepolto negli Stati Uniti; cinque vittime furono sepolte nel cimitero di Kiryat Shaul a Tel Aviv.\nL'8 settembre l'aviazione israeliana effettu\u00f2 una serie di raid aerei su basi dell'OLP in Libano e Siria. I corpi dei terroristi uccisi furono trasportati in Libia dove ricevettero gli onori militari. I tre terroristi superstiti furono curati e incarcerati in Germania. Tuttavia il 29 ottobre, un altro commando dirott\u00f2 verso Zagabria un volo della Lufthansa partito da Damasco e diretto a Francoforte, domandando il rilascio dei responsabili della strage. Il governo tedesco acconsent\u00ec allo scambio e i tre terroristi furono accompagnati in Libia dove furono accolti con grandi onori e indissero una conferenza stampa trasmessa dalle televisioni di tutto il mondo. Successivamente si diffuse il sospetto che il dirottamento fosse stato organizzato, o comunque non contrastato, dallo stesso Governo tedesco allo scopo di liberarsi dei tre superstiti e probabilmente per tenere la Germania al riparo da eventuali ritorsioni terroristiche.\nIn seguito a questi avvenimenti, la Germania intraprese la costituzione di un nucleo di Forze Speciali di Polizia per interventi antiterrorismo, sotto la guida del colonnello Ulrich Wegener (gi\u00e0 protagonista ai fatti di Monaco). Tale gruppo prese il nome di Grenzschutzgruppe 9, o GSG 9. Le autorit\u00e0 tedesche imposero il divieto per tutti i membri delle Forze di Polizia che avessero partecipato a vario titolo agli eventi, di parlare con i giornalisti o redigere memoriali sotto pena del licenziamento e di perdita del trattamento pensionistico. L'unico agente che a distanza di anni abbia accettato di essere intervistato \u00e8 Heinz Hohensinn, presente al tentativo di salvataggio effettuato al Villaggio Olimpico. La sua testimonianza, assieme a quella di Ulrich Wegener \u00e8 riportata nel film \"Un giorno a settembre\" girato nel 1999 dal regista scozzese Kevin Macdonald.\nPochi mesi dopo, il Governo di Israele var\u00f2 una serie di operazioni condotte da gruppi militari e paramilitari, volte all'eliminazione fisica di alcuni alti esponenti palestinesi sospettati di essere coinvolti a vario titolo nel massacro di Monaco (operazione \"Ira di Dio\", sfociata nel cosiddetto \"Affare Lillehammer\", e operazione \"Sorgente di Giovent\u00f9\"). Abu Iyad fu ucciso a Tunisi nel 1991 da un commando facente parte del gruppo di Abu Nidal.\nAbu Dawud (Mohammed Daoud Oudeh) riusc\u00ec a sfuggire nel 1981 a un attentato a Varsavia nel quale rimase ferito da sei colpi di pistola sparati a breve distanza. Nel 1993, a seguito degli accordi di pace di Oslo, ricevette un salvacondotto dalle Autorit\u00e0 israeliane per partecipare all'assemblea dell'OLP. Nel 2002 scrisse un'autobiografia, \"Memoirs of a Palestinian Terrorist\" (New York 2002), nella quale racconta i dettagli del suo coinvolgimento nei fatti di Monaco. Abu Dawud \u00e8 morto a Damasco il 3 luglio 2010.\nDenawi \u00e8 probabilmente morto. Alcune fonti sostengono che sia stato ucciso da agenti del Mossad, altre invece ritengono sia stato colpito da un attacco cardiaco. Sulla sorte di Badran regna l'incertezza. C'\u00e8 chi ritiene che anche lui sia stato ucciso da agenti del Mossad. Tuttavia, nel 2005 un alto esponente dell'OLP, Tawfik Tirawi rivel\u00f2 a un giornalista l'esistenza in vita del terrorista. Samir comparve a volto oscurato nel film documentario \"Un giorno a settembre\". Si ritiene che viva in qualche Nazione del Nord Africa e che sia sfuggito a diversi attentati, probabilmente pianificati dal Mossad.\nDopo 43 anni, il 2 dicembre 2015, emerge un nuovo, macabro retroscena sulla strage di Monaco di Baviera. Nel settembre 1992, l'avvocato delle vedove degli atleti ricevette le immagini di quanto era successo vent'anni prima, e Ilana Romano e Ankie Spitzer insistettero per vederle. Le donne acconsentirono anche a non parlare mai pubblicamente di quelle immagini, che fino a quel momento non pensavano nemmeno esistessero. Almeno uno di loro, Yossef Romano, fu castrato e violentato dai sequestratori e lasciato morire sotto gli occhi dei suoi compagni.\nLa pista neonazista.\nIn un articolo pubblicato nel 2012 sul periodico tedesco \"Der Spiegel\", si afferma che nell'irruzione avvenuta il 27 ottobre 1972 in un'abitazione di propriet\u00e0 di un ex membro delle SS di nome Charles Jochheim, furono arrestati due uomini armati di nome Willi Pohl e Wolfgang Abramowski. Oltre alle armi, fu rinvenuta una lettera, apparentemente scritta e firmata da Settembre Nero, che conteneva minacce al giudice che si occupava delle investigazioni relative al massacro degli atleti israeliani. Nella lettera si chiedeva perentoriamente al giudice di non consentire ulteriormente agli agenti dei Servizi di Sicurezza israeliani la partecipazione agli interrogatori dei terroristi superstiti. L'esame delle armi rinvenute evidenzi\u00f2 una compatibilit\u00e0 delle medesime con quelle utilizzate durante il sequestro e la strage. In particolare, le bombe a mano erano del medesimo tipo utilizzato a F\u00fcrstenfeldbruck: Erano di fabbricazione belga e contenevano esplosivo svedese che era prodotto per l'esportazione verso l'Arabia Saudita. Inoltre, un telex inviato due mesi prima delle Olimpiadi dalla Polizia di Dortmund agli uffici del \"Bundesamt f\u00fcr Verfassungsschutz\" avvertiva di una presunta attivit\u00e0 criminale riconducibile al terrorismo palestinese e menzionava i rapporti personali intercorrenti tra Pohl e Abu Daoud che in quel periodo soggiornava al R\u00f6mischer Kaiser Hotel di Dortmund utilizzando il nome di Saad Walli.\nPohl aveva precedenti penali per furto e rapina e aveva incontrato Abu Daoud attraverso un amico comune con forti simpatie neonaziste che aveva combattuto con Settembre Nero in Giordania e malgrado Abu Daoud manifestasse indifferenza per le idee politiche di Pohl, era deciso a servirsene per svolgere commissioni di vario genere, tra cui il noleggio di automobili per spostarsi in Germania Ovest. In questo periodo, Abu Daoud incontr\u00f2 diverse persone tra cui, in un'occasione a Colonia, un gruppo di arabi che indossavano abiti occidentali eleganti e che, secondo Pohl, erano funzionari dell'Ambasciata libica a Bonn.\nAbramowski era un abile falsario di documenti che aveva conosciuto Pohl in prigione. I due giunsero insieme a Beirut via Roma alla fine di luglio 1972. Durante il soggiorno, Abramowski si occup\u00f2 di falsificare passaporti di Kuwait e Libano, cambi\u00f2 nomi e foto su altri documenti e sebbene nessuno avesse menzionato esplicitamente il piano di Monaco, fu chiesto ai due tedeschi durante una conversazione avvenuta il 24 agosto quale sarebbe stata la possibile reazione dell'opinione pubblica germanica a un piano che prevedeva la cattura senza spargimento di sangue di 20 ostaggi israeliani per sollecitare la liberazione di 200 palestinesi detenuti nelle carceri israeliane. Pohl sugger\u00ec di indire una conferenza stampa a Vienna, alla quale egli stesso si sarebbe presentato insieme a un responsabile dell'OLP.\nMentre Pohl si trovava a Vienna, in concomitanza con le Olimpiadi, giunse la notizia del sequestro e dell'uccisione degli atleti israeliani e la circostanza lo indusse a ritornare in Medio Oriente dove incontro Abu Iyad che era deciso a vendicarsi contro la Germania Ovest, le cui autorit\u00e0 erano state, a suo dire, le principali responsabili del massacro. Abu Iyad era inoltre convinto che i tedeschi avessero svolto le trattative e le operazioni sotto la direzione di Israele. Questa intromissione nelle questioni tra OLP e Israele rendeva \"de facto\" la Germania Ovest uno Stato nemico da punire e per questo motivo, Abu Iyad chiese a Pohl di delineare un piano che prevedesse una serie di azioni da intraprendere in territorio tedesco.\nIl piano di Pohl (chiamato \"Operazione Moschea\") consisteva in una serie di interventi in tutto il territorio per prendere come ostaggi un certo numero di politici locali. Inoltre, nella notte di Natale un commando di terroristi avrebbe dovuto occupare la cattedrale di Colonia durante la messa e le trattative avrebbero dovuto essere finalizzate all'accoglimento di richieste dell'OLP da parte della Germania Ovest e altre Nazioni. Verso la met\u00e0 di ottobre, Pohl e Abramowski ricevettero le armi a Madrid e tornarono a Monaco in treno via Parigi, ma prima che l'operazione potesse avere inizio, furono arrestati.\nLa sentenza di condanna emessa nel 1974 fu estremamente lieve e riguard\u00f2 il possesso di armi da guerra. Fu esclusa la condanna per terrorismo, nonostante fossero stati trovati documenti che riguardavano un piano di sequestro di ostaggi a Essen, Bochum e Colonia. Pochi giorni dopo la decisione dei giudici, Pohl fugg\u00ec nuovamente in Medio Oriente.\nAttualmente Pohl risiede in Germania ed \u00e8 un autore di successo di romanzi di fiction poliziesca e criminale che scrive sotto pseudonimo. Ha dichiarato di aver cessato di avere legami o simpatie per il terrorismo da diversi decenni.\nIl massacro nella cultura di massa.\nIl primo film che descrisse gli eventi di Monaco fu girato per la televisione nel 1976 con il titolo \"21 Hours at Munich\" (21 ore a Monaco). Il cast comprendeva William Holden nel ruolo di Manfred Schreiber, Franco Nero nel ruolo di Issa, Richard Basehart nel ruolo di Willy Brandt e Anthony Quayle nel ruolo di Zvi Zamir. Il film \u00e8 stato candidato, tra l'altro, a due Emmy Award.\nNel 1986, sempre per la televisione, fu girato \"Sword of Gideon\" (Spada di Gedeone). Il film \u00e8 incentrato sulla rappresaglia condotta da Israele in risposta al massacro di Monaco e contiene alcune brevi scene sull'accaduto.\nNel 1999 fu girato un film documentario intitolato \"Un giorno a settembre\", incentrato sui fatti di Monaco. Il documentario \u00e8 basato sul libro di Simon Reeve e realizzato con le riprese televisive dell'epoca, e segue una rigorosa ricostruzione dei fatti attraverso interviste ai protagonisti, ai familiari delle vittime e al terrorista conosciuto come Samir. Nella versione originale, la voce del commento \u00e8 affidata a Michael Douglas. Il film risult\u00f2 vincitore di un premio Oscar come miglior documentario.\nNel 2005, Steven Spielberg ha preso lo spunto dalla tragedia per il suo film \"Munich\", ispirato agli eventi che seguirono il massacro degli atleti israeliani e al piano di vendetta attuato dal governo israeliano. I fatti raccontati nel film di Steven Spielberg vengono narrati in \"Vendetta\" di George Jonas, al cui libro si \u00e8 ispirato Spielberg.\nNel libro si parla in modo molto approfondito della situazione politica del 1972 e si descrive l'intera missione degli agenti israeliani assoldati dal Mossad per il compimento della missione di eliminazione di undici terroristi palestinesi che si pensava fossero implicati nella strage di Monaco.\nIl tema viene trattato anche nel film \"Beirut\" (2018), seppur in modo marginale.\nL'evento viene ricordato anche nel film per la TV del 2015 \"Pietro Mennea - La freccia del sud\". A Monaco il barlettano aveva vinto il bronzo nei 200 metri il giorno prima."}
{"id": "32186", "revid": "125135187", "url": "https://it.wikipedia.org/wiki?curid=32186", "title": "Vicovaro", "text": "Vicovaro (\"Vicu\u00e0ru\" in dialetto locale) \u00e8 un comune italiano di abitanti della citt\u00e0 metropolitana di Roma Capitale nel Lazio.\nGeografia fisica.\nTerritorio.\nVicovaro sorge a 300 metri di altezza sul livello del mare, sulle propaggini meridionali dei monti Lucretili. Il territorio comunale \u00e8 attraversato anche dai monti Tiburtini. L'Aniene scorre nel territorio comunale.\nStoria.\nL'insediamento umano all'interno dell'attuale comune di Vicovaro risale ad epoca preistorica: nei dintorni del paese furono rinvenuti, nel 1912, resti del Neolitico - Bronzo finale.\nL'abitato contemporaneo sorge nella localit\u00e0 stessa dell'antica \"Varia\". La sua posizione sulla grande arteria che metteva alla pianura di Roma, procur\u00f2 a Varia ripetuti attacchi di Longobardi che nel 589 e nel 593 la saccheggiarono. Ma furono i Saraceni che nell'877 vi resero impossibile la permanenza degli abitanti. La vecchia localit\u00e0 venne allora abbandonata e solo nel sec. XII, a invasioni finite, sulle rovine cadenti torn\u00f2 a formarsi un modesto villaggio, cui troviamo dato il nome di \"Vico Varie\", da cui \"Vicovaro\". Nel 1191 Celestino III don\u00f2 Vicovaro agli Orsini, conti di Tagliacozzo e Albe, che lo fortificarono e lo ampliarono, facendone il vero antemurale di Roma. Nel castello \"Valde forte\" di Vicovaro Alessandro VI ebbe nel 1494 un convegno con Alfonso II di Aragona che si vedeva minacciato dalle mire di Carlo VIII; nel 1503 Vicovaro resistette agli assalti del Valentino; ma venne preso nel 1556 dal duca d'Alba vicer\u00e9 di Napoli, alleato dei Colonna contro il papa, che lo recuper\u00f2 nel 1577. Nel 1672 cess\u00f2 a Vicovaro il dominio degli Orsini e con esso ebbe termine l'importanza militare della localit\u00e0. Lelio Orsini vendette la terra a Paolo e Ferdinando Bolognetti che ne furono gli ultimi signori.\nAntecedentemente il XVIII secolo il paese viene chiamato \"Vicus Varronis\", \"Vicus Vari\" o \"Vicus Valerius\".\nSimboli.\nLo stemma del Comune di Vicovaro \u00e8 stato concesso con decreto del presidente della Repubblica del 14 maggio 2001.\nMonumenti e luoghi d'interesse.\nArchitetture religiose.\nMentre all'esterno ospita un'edicoletta con un dipinto raffigurante San Benedetto vestito da abate con una mano un libro con su scritto: .\nSiti archeologici.\nDei secoli IV e V sono rimaste delle tombe nelle localit\u00e0 presso il paese di \"Colle Ambu\", \"Pratarelle\", \"Ronci\", ecc.\nNei dintorni del paese vi sono gli acquedotti dell'\"\"Acqua Claudia\" e dell'\"Acqua Marcia\".\nA Piazza San Sabino vi \u00e8 un edificio in \"opus coementicium\" e \"opus mixtum\"\" a pianta rettangolare.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2015 la popolazione straniera residente era di 414 persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:"}
{"id": "32188", "revid": "2015336", "url": "https://it.wikipedia.org/wiki?curid=32188", "title": "Vivaro Romano", "text": "Vivaro Romano (\"U Juaru\" in dialetto sabino) \u00e8 un comune italiano di 155 abitanti della citt\u00e0 metropolitana di Roma Capitale nel Lazio.\nGeografia fisica.\nTerritorio.\nNel territorio comunale si trova il monte Croce, alto 1.080\u00a0m sul livello del mare.\nClima.\nClassificazione climatica: zona E, 2855 GG\nStoria.\nIl territorio dell'attuale comune di Vivaro Romano fu abitato dagli Equi a partire dal III secolo a.C. Fu poi assorbito dai Romani: con la fondazione della vicina colonia latina di Carsioli, nel territorio di Vivaro fu insediato un allevamento di bestiame che sfruttava le abbondanti risorse idriche dell'area. Il toponomastico del paese deriva probabilmente proprio dal latino \"vivarium\", che avrebbe indicato questo primitivo vivaio.\nVivaro segu\u00ec quindi le vicissitudini dell'impero romano; dopo le invasioni barbariche divenne parte del longobardo Ducato di Spoleto. Nei secoli X e XI appartenne all'importante Abbazia di Farfa; tale possedimento fu confermato dall'imperatore Enrico VI nel 1118.\nDurante il feudalesimo sul paese si avvicendarono diverse signorie: dal XIV secolo spett\u00f2 agli Orsini, che incominciarono la costruzione del castello nel 1440. A questi successero i Brancaleone, i Cenci, i Vitelli, i Ceuli. Da un documento del novembre 1525 risulta che il signore di Vivaro, Alimonte Brancaleoni, difese con successo il suo privilegio sul paese in una complicata controversia ereditaria contro i Cherubini e i Coppari. In seguito a tali eventi gli abitanti del borgo si costituirono in \"communitas\" o \"universitas\", cercando di mantenere la loro indipendenza dai signori del castello. Nel 1609 il papa Paolo V Borghese acquist\u00f2 il feudo a vantaggio del nipote Marco Antonio II.\nVivaro nel 1798 si schier\u00f2 contro la Repubblica romana, una delle repubbliche sorelle filo-francesi, e insorse. Fu quindi attaccata dai francesi, ma la popolazione si asserragli\u00f2 nel castello e condusse una fiera resistenza; alla fine per\u00f2 furono costretti a capitolare e la rocca fu distrutta (1799).\nDurante il Risorgimento, Vivaro si schier\u00f2 per l'Unit\u00e0 e accolse con tutti gli onori il passaggio di Garibaldi.\nSimboli.\nLo stemma del comune \u00e8 stato concesso con il Decreto del presidente della Repubblica del 28 maggio 2010.\nLa rosa canina \u00e8 un fiore tipico delle montagne della zona. L'immagine di una vipera pu\u00f2 essere collegata all'errata interpretazione dell\u2019origine del nome del paese quale corruzione di \"Viprarius\", ossia \"paese delle vipere\".\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2015 la popolazione straniera residente era di 7 persone (3,85%). Le nazionalit\u00e0 maggiormente rappresentate in base alla loro percentuale sul totale della popolazione residente erano:\nRomania 5 (2,75%)\nAmministrazione.\nNel 1872 \"Vivaro\" cambia denominazione in Vivaro Romano."}
{"id": "32190", "revid": "1534511", "url": "https://it.wikipedia.org/wiki?curid=32190", "title": "Delta di Kronecker", "text": "In matematica per delta di Kronecker si intende una funzione di due variabili discrete, in particolare di due variabili sugli interi o sui naturali, che vale 1 se i loro valori coincidono, mentre vale 0 in caso contrario. La distribuzione delta di Dirac pu\u00f2 essere considerata la sua estensione al caso continuo.\nCon il suo nome si ricorda il matematico tedesco Leopold Kronecker (1823-1891).\nDefinizione.\nIl delta di Kronecker \u00e8 abitualmente definito come il tensore formula_1 di componenti:\nApplicazioni.\nIl simbolo di Kronecker si incontra in numerose formule concernenti successioni, matrici o altri complessi di numeri espressi mediante indici. Ad esempio la matrice identit\u00e0 di dimensione formula_3 si pu\u00f2 definire come la matrice:\nche sta al posto di:\nEsso pu\u00f2 anche essere usato per esprimere la relazione di ortonormalit\u00e0 di una base ortonormale di vettori formula_6:\ndove formula_8 indica un prodotto scalare (o hermitiano).\nGeneralizzazioni.\nPu\u00f2 essere utile introdurre generalizzazioni del delta di Kronecker quando si trattano strutture algebriche dotate di zero e unit\u00e0, ad esempio quando si considera il semianello dei linguaggi nel quale il linguaggio vuoto funge da zero e l'insieme di tutte le stringhe su un dato alfabeto formula_9 funge da unit\u00e0. Per applicazioni come le descrizioni di certi automi pu\u00f2 essere conveniente servirsi di una delta di Kronecker sui linguaggi formula_10 e formula_11 definita come: "}
{"id": "32192", "revid": "229192", "url": "https://it.wikipedia.org/wiki?curid=32192", "title": "Greca (finanza)", "text": "Le greche rappresentano numericamente, in forma sintetica e semplice, le diverse dimensioni del rischio connesso al possesso di opzioni. Sono il risultato di specifiche funzioni. \nIn base al diverso fattore di rischio analizzato, si hanno greche diverse di seguito elencate per fattore di rischio e nome tra parentesi. \nPrezzo del sottostante.\nDelta.\nIl valore delta di un'opzione indica la sensibilit\u00e0 del premio dell'opzione stessa rispetto alle variazioni del sottostante.\nIn termini pi\u00f9 formali, il Delta \u00e8 la derivata prima del premio dell'opzione rispetto al prezzo del sottostante: formula_1, dove formula_2 denota il premio dell'opzione, e formula_3 il prezzo del sottostante.\nPer opzioni vanilla il delta \u00e8:\nPer opzioni non plain vanilla, o esotiche, il valore del delta pu\u00f2, in condizioni particolari, essere maggiore dell'unit\u00e0 (es: opzioni digitali, barriera).\nDelta hedging.\nIn un'ottica di \"hedging\", il delta indica la quantit\u00e0 di sottostante da comprare/vendere per compensare le perdite/guadagni derivanti dal movimento del premio dell'opzione (strategia \"Delta neutral\"). \nAppare chiaro come una strategia \"delta neutral\", data dall'acquisto di 100 opzioni Call e dalla vendita di 4000 azioni sottostanti, non sia soggetta n\u00e9 a perdite n\u00e9 a guadagni; il rischio legato all'andamento del prezzo del sottostante \u00e8 stato coperto.\nIn realt\u00e0, non bisogna dimenticarsi che, trattandosi di una derivata di prim'ordine, il Delta indica la quantit\u00e0 \"esatta\" di sottostante da acquistare/vendere solo per \"piccoli movimenti\" del prezzo del sottostante. Infatti, il delta varia al variare del livello del prezzo del sottostante (vedi Gamma). In caso di grandi movimenti del prezzo del sottostante, il Delta non \u00e8 pi\u00f9 sufficiente per effettuare una copertura corretta. Il delta \u00e8 inoltre influenzato dal livello della volatilit\u00e0 implicita e del tempo a scadenza. Per questa ragione, la strategia \"Delta neutral\" necessita in via teorica di continui ribilanciamenti al cambiare dei parametri di pricing dell'opzione.\nGamma.\nIl valore Gamma di un'opzione rappresenta anch'esso la sensibilit\u00e0 del Delta rispetto al movimento del prezzo del sottostante. La differenza fondamentale sta nel calcolo matematico di questo valore:\nIn termini pi\u00f9 formali, infatti, il Gamma \u00e8 la derivata seconda (e non prima come per il Delta) del premio rispetto al prezzo del sottostante: formula_4, dove formula_2 denota il premio dell'opzione e formula_3 il prezzo del sottostante.\nVolatilit\u00e0 implicita (Vega).\nIl valore Vega rappresenta la sensibilit\u00e0 del premio di un'opzione rispetto a variazioni della volatilit\u00e0 implicita del sottostante. \nIn termini pi\u00f9 formali, il Vega \u00e8 la derivata prima del premio rispetto alla volatilit\u00e0: formula_7, dove formula_2 denota il premio dell'opzione, e formula_9 la volatilit\u00e0 implicita del prezzo del sottostante.\nPer opzioni vanilla, un compratore di opzioni (sia call, sia put) ha sempre un Vega positivo; ci\u00f2 significa che, all'aumentare della volatilit\u00e0, il compratore di opzioni guadagna sempre. Ovviamente, un venditore di opzioni Vanilla ha sempre un Vega negativo.\nTempo (Theta).\nIl valore Theta rappresenta la variabilit\u00e0 nel tempo del premio di un'opzione.\nIn termini pi\u00f9 formali, esso \u00e8 pari alla derivata prima del premio rispetto al tempo: formula_10, dove formula_2 denota il premio dell'opzione.\nIl theta di un'opzione vanilla, anche detto \"declino temporale\", \u00e8 quasi sempre negativo, ovvero il prezzo dell'opzione diminuisce man mano che il tempo passa e che ci si avvicina a scadenza.\nInoltre, dal momento che, tra le greche, \u00e8 un indicatore di sensitivity che non dipende da una variabile stocastica (il tempo passa quasi certamente, ossia con probabilit\u00e0 unitaria), il theta ha rilevanza soprattutto perch\u00e9 pu\u00f2 essere visto come una proxy di un'altra greca particolarmente importante, il Gamma (vedi sopra in questa voce).\nTasso Risk Free (Rho).\nIl valore Rho rappresenta la sensibilit\u00e0 del premio di un'opzione rispetto al tasso d'interesse privo di rischio.\nIn termini pi\u00f9 formali, esso \u00e8 uguale alla derivata parziale del premio rispetto al tasso formula_12: formula_13, dove formula_2 denota il premio dell'opzione.\nModalit\u00e0 di espressione.\nLe greche possono essere espresse in:\n\u00c8 sempre possibile passare da una greca espressa in numero di contratti ad una espressa in unit\u00e0 monetarie, conoscendo il prezzo del sottostante e la \"lot size\" del contratto."}
{"id": "32199", "revid": "1534511", "url": "https://it.wikipedia.org/wiki?curid=32199", "title": "Polinomi di Hermite", "text": "In matematica e fisica, i polinomi di Hermite sono una sequenza polinomiale usata in probabilit\u00e0, nello specifico nelle serie di Edgeworth, in combinatoria ed in meccanica quantistica, in particolare nel calcolo degli autostati dell'oscillatore armonico quantistico.\nDefinizione.\nPer ogni numero naturale formula_1 si definiscono i polinomi di Hermite. Esistono due differenti polinomi di Hermite: il \"polinomo di Hermite probabilistico\"\ne il \"polinomio di Hermite fisico\"\nLe due definizioni non sono equivalenti, ma da una si riesce a ricavare l'altra\nI polinomi di Hermite vengono cos\u00ec chiamati in onore del matematico francese Charles Hermite. Dalle regole di derivazione si vede che per ogni formula_1 si ha un polinomio di grado formula_1. Inoltre dato che si ha una funzione prodotto di una funzione pari per una ottenuta applicando formula_1 volte un operatore che cambia la parit\u00e0 ad un'altra funzione pari, si ha che ogni polinomio ha la parit\u00e0 del suo grado:\nLa precedente definizione \u00e8 quella preferita nell'ambito del calcolo delle probabilit\u00e0, in quanto collegata nel modo pi\u00f9 semplice alla funzione\nche \u00e8 la funzione di densit\u00e0 di probabilit\u00e0 per una distribuzione normale con valore atteso formula_10 e deviazione standard formula_11. In fisica si preferisce utilizzare la seguente definizione\nche fornisce distribuzioni con diverse varianze : esse sono pi\u00f9 pratiche, in particolare, per lo studio delle funzioni d'onda dell'oscillatore armonico quantistico. Si trova che\nI primi polinomi di Hermite (probabilistici) sono:\nI primi polinomi di Hermite (fisici) sono:\nOrtogonalit\u00e0.\nI polinomi di Hermite costituiscono una successione di polinomi ortogonali sull'intera retta reale rispetto alla funzione peso\ncio\u00e8 abbiamo\nQuesto equivale a dire che essi sono ortogonali rispetto alla distribuzione normale di probabilit\u00e0. Essa costituisce una base ortogonale dello spazio di Hilbert delle funzioni a valori complessi formula_38 a quadrato sommabile sull'intera retta reale, funzioni che soddisfano la\nPer questo spazio il prodotto interno di due suoi vettori formula_40 e formula_41 \u00e8 dato dall'integrale che comprende una funzione gaussiana\nUguaglianze varie.\nIl polinomio di Hermite (fisico) formula_1-esimo soddisfa l'equazione differenziale di Hermite:\nMentre il polinomio di Hermite (probabilistico) formula_1-esimo soddisfa l'equazione differenziale di Hermite:\nLa sequenza dei polinomi di Hermite (probabilistici) soddisfa anche la regola di ricorrenza\nI polinomi di Hermite costituiscono una \"sequenza di Appell\", cio\u00e8, sono una sequenza polinomiale che soddisfa l'identit\u00e0 (polinomi \"probabilistici\")\no equivalentemente,\nl'equivalenza di queste ultime due identit\u00e0 non \u00e8 ovvia, ma la dimostrazione \u00e8 un esercizio di routine.\nPer la definizione in fisica l'identit\u00e0 soddisfatta \u00e8 la seguente\nI polinomi di Hermite, inoltre, soddisfano l'identit\u00e0\ndove formula_52 rappresenta l'operatore di differenziazione rispetto a formula_53, e l'operatore esponenziale \u00e8 definito con lo sviluppo in serie di potenze dell'operatore formula_52. Osserviamo che non si pongono questioni delicate di convergenza per queste serie quando operano su polinomi, in quanto solo un numero finito di potenze dell'operatore derivazione non si riduce all'operatore nullo. L'esistenza di qualche serie formale di potenze formula_55 con coefficienti costanti non nulli, tale che si possa scrivere formula_56, \u00e8 equivalente all'asserzione che questi polinomi formano una sequenza di Appell. Dal momento che costituiscono una sequenza di Appell, essi \"a fortiori\" formano una sequenza di Sheffer.\nSe formula_57 \u00e8 una variabile casuale relativa alla distribuzione normale con deviazione standard formula_11 e valore atteso formula_59 ed formula_60 denota il valore atteso, allora\nVarianza generalizzata.\nMentre i polinomi di Hermite definiti sopra sono ortogonali rispetto alla distribuzione di probabilit\u00e0 normale standard\nche ha valore atteso formula_10 e varianza formula_11, pu\u00f2 risultare utile servirsi di polinomi di Hermite\nrelativi ad una varianza data da un qualsiasi reale positivo formula_66. Questi sono polinomi ortogonali rispetto alla distribuzione normale di probabilit\u00e0\nEssi sono esprimibili come\nCaratterizzazione umbrale.\nSe si introducono i coefficienti delle potenze dalla variabile con la equazione\nla successione polinomiale il cui formula_1-esimo termine \u00e8\n\u00e8 la composizione umbrale delle due successioni polinomiali; si pu\u00f2 dimostrare che essa soddisfa le identit\u00e0\ne\nL'ultima identit\u00e0 si pu\u00f2 esprimere dicendo che questa famiglia parametrizzata di successioni di polinomi \u00e8 una cross-sequence.\nVarianza negativa.\nDal momento che le sequenze di polinomi formano un gruppo per l'operazione della composizione umbrale, si pu\u00f2 definire con:\nla sequenza che risulta l'inversa gruppale di quella denotata in modo simile ma senza il segno meno; questo consente di parlare di polinomi di Hermite con varianza negativa.\nPer formula_75, i coefficienti di formula_76 sono esattamente i valori assoluti dei corrispondenti coefficienti di formula_77.\nQuesti costituiscono i momenti delle distribuzioni di probabilit\u00e0 normale: Il momento formula_1-esimo della distribuzione normale con valore atteso formula_59 e varianza formula_80 \u00e8\ndove formula_57 \u00e8 una variabile casuale con la distribuzione normale specificata. Dunque come caso speciale della identit\u00e0 di cross-sequence si ricava che\nAutofunzioni della trasformata di Fourier.\nLe funzioni\nsi possono considerare autofunzioni della trasformata di Fourier, con autovalori formula_85.\nInterpretazione enumerativa dei coefficienti.\nNel polinomio di Hermite formula_86 di varianza formula_11, il valore assoluto del coefficiente di formula_88 \u00e8 il numero delle partizioni (non ordinate) di un insieme di formula_1 elementi in formula_90 singoletti e formula_91 coppie non ordinate.\nSerie di Edgeworth.\nI polinomi di Hermite si incontrano anche nella teoria delle serie di Edgeworth."}
{"id": "32200", "revid": "125448204", "url": "https://it.wikipedia.org/wiki?curid=32200", "title": "CSI - Scena del crimine", "text": "CSI: Scena del crimine (\"CSI: Crime Scene Investigation\") \u00e8 una serie televisiva statunitense trasmessa dal 2000 al 2015 sulla CBS.\nLe vicende della serie ruotano attorno alle indagini della squadra del \"turno di notte\" della polizia scientifica di Las Vegas. La ricerca delle prove per collegare crimini e loro esecutori \u00e8 il principale scopo della squadra, che si avvale di tutti i mezzi offerti dalla tecnologia, dalla scienza e dalla razionalit\u00e0 dei singoli componenti.\nVisto il successo della serie, sono stati creati quattro spin-off: ' (2002-2012), ' (2004-2013), ' (2015-2016) e ' (2021).\nLa serie \u00e8 andata in onda in prima visione assoluta negli Stati Uniti sulla CBS dal 6 ottobre 2000. Il 13 maggio 2015, al termine della quindicesima stagione, la CBS annunci\u00f2 il termine della serie, ultimata con un doppio episodio, ', trasmesso il 27 settembre 2015, in cui ritornano tre attori del cast originario della serie, William Petersen (Gil Grissom), Marg Helgenberger (Catherine Willows) e Paul Guilfoyle (Jim Brass). Lo stesso giorno viene annunciato che Ted Danson entrer\u00e0 a far parte del cast di ' nella seconda stagione, riprendendo quindi il suo ruolo di D. B. Russell. A marzo del 2021 viene annunciato un \"revival\" dal titolo \"\", con il ritorno di parte del cast originale.\nIn Italia ha debuttato in prima visione satellitare il 13 settembre 2001 (trasmessa prima da TELE+, poi da Fox Life e in seguito da Fox Crime); successivamente viene trasmessa in chiaro dal 13 settembre 2002 al 30 gennaio 2017 da Italia 1.\nTrama.\nA Las Vegas, una squadra di investigatori forensi \u00e8 addestrata per risolvere i crimini esaminando le prove. Perlustra la scena, raccoglie le prove e trova i pezzi mancanti che risolveranno il mistero. La squadra \u00e8 in origine guidata dal supervisore Gil Grissom, un esperto entomologo, e dalla collega assistente supervisore Catherine Willows, madre single molto devota al suo lavoro. I membri del team lavorano a stretto contatto con il capitano Jim Brass, un detective esperto, e con il dottor Albert Robbins, il medico legale, e il suo assistente David Phillips. In sostituzione di Grissom arriva Raymond Langston e successivamente D. B. Russell, che precedentemente ha lavorato come agente della scientifica a Seattle. Catherine, dopo essere stata retrocessa, rassegna le sue dimissioni e sar\u00e0 sostituita dall'ex collega di Russell Julie Finlay, esperta ed anche affascinata dal sangue.\nProduzione.\nIdeazione e sviluppo.\nNegli anni novanta, Anthony Zuiker ha catturato l'attenzione del produttore Jerry Bruckheimer dopo aver scritto la sua prima sceneggiatura cinematografica ed era convinto che tale progetto doveva diventare una serie.\nBruckheimer ha accettato e ha organizzato un incontro con il capo della Touchstone Pictures. I dirigenti della Touchstone furono entusiasti della sceneggiature e lo proposero ai maggiori network americani, come ABC, NBC e Fox, ma nessuno di loro era interessato. Il capo dello sviluppo della CBS ha visto del potenziale nello script, che decise di acquistare la serie e di proporre all'attore William Petersen, il ruolo del protagonista, che accett\u00f2. Ai dirigenti della rete \u00e8 piaciuto il pilota cos\u00ec tanto che hanno deciso di includerlo nel loro palinsesto immediatamente, in onda il venerd\u00ec dopo \"Il fuggitivo\".\nRiprese.\nCSI \u00e8 stato inizialmente girato a Rye Canyon, un campus aziendale di propriet\u00e0 della Lockheed Martin, ma dopo l'undicesimo episodio, le riprese si sono spostate negli studi di Santa Clarita, California, gi\u00e0 famosa per fare da location ad altre serie famose come \"The Unit\" e \"Power Rangers\". Santa Clarita \u00e8 stato originariamente scelto per la sua somiglianza alla periferia di Las Vegas.\nA Las Vegas si svolgono le riprese di seconda unit\u00e0, come ad esempio le strade della citt\u00e0. Di tanto in tanto, quando richiesto, il cast si trova a Las Vegas per girare alcune scene in ambienti esterni. Alcuni luoghi californiani in cui si sono svolte le riprese includono il Verdugo Hills High School, UCLA Royce Hall, il Pasadena City Hall e la California State University. Nei contenuti speciali dei DVD della quarta stagione, viene rivelato che l'episodio \"succhiatori di sangue\" \u00e8 stato girato principalmente a Las Vegas nel mese di dicembre 2003, mentre nel gennaio 2004, alcune scene sono state girate al Caesars Palace.\nIl doppio episodio finale della quinta stagione, \"Sepolto vivo\", \u00e8 stato diretto da Quentin Tarantino.\nSuccesso nel mondo.\nLa serie, trasmessa in oltre duecento paesi, ha raggiunto cifre altissime di audience in molti paesi. In Italia, sugli schermi di Italia 1, ha raggiunto 4,951 milioni di telespettatori, il 27 febbraio 2004. In Spagna, su Telecinco, ha raggiunto 6,191 milioni di telespettatori il 12 marzo 2007, divenendo la serie straniera pi\u00f9 vista di sempre sul territorio iberico, mentre in Francia su TF1, trasmessa col nome \"Les Experts\" ha raggiunto 9,522 milioni di telespettatori il 21 marzo 2007, divenendo una delle serie pi\u00f9 viste sul territorio francese. In Germania, su RTL, raggiunge 6,440 milioni di telespettatori nell'episodio che conclude la trilogia, il 23 novembre 2010, divenendo una delle serie pi\u00f9 viste anche sul territorio tedesco. Negli Stati Uniti ha raggiunto 31,5 milioni di telespettatori, mentre in Canada ne ha raggiunti 4,073 nel 2006. \nLa serie, inoltre, ha venduto oltre 8 milioni di DVD in Francia.\nColonna sonora.\nFin dall'episodio \"Contro ogni evidenza\" (\"Who Are You\" in lingua originale), la canzone tema di \"CSI - Scena del crimine\" \u00e8 stata \"Who Are You\", scritta da Pete Townshend con la voce del cantante Roger Daltrey del gruppo rock The Who. Daltrey ha fatto un'apparizione speciale nell'episodio della settima stagione, \"Leggenda vivente\", che conteneva anche numerosi riferimenti musicali, con le parole \"Who Are You\". In alcuni paesi, per evitare costi relativi ai diritti d'autore \u00e8 stato creato un tema originale.\nDurante la serie la musica gioca un ruolo importante; artisti come The Wallflowers, John Mayer ed Akon si sono esibiti sullo schermo negli episodi \"The Accused Is Entitled\", \"Costruito per uccidere parte 1\" e \"Snitch\". \"Everybody out of the Water\" dei The Wallflowers si pu\u00f2 trovare sul CD colonna sonora della serie. Mogwai \u00e8 spesso sentito durante le scene che mostrano l'analisi delle prove in corso, cos\u00ec come pezzi dei Radiohead e Cocteau Twins, ma molti altri artisti hanno prestato la loro musica alla serie compresi i Rammstein e Linkin Park usati massicciamente negli episodi in cui compare la dominatrice sessuale Lady Heather. Sigur R\u00f3s pu\u00f2 essere ascoltato in sottofondo nell'episodio \"Schiavi di Las Vegas\", The Turtles in \"Grave Danger\", e Marilyn Manson nel gi\u00e0 citato \"Succhiatori di sangue\". Una cover di \"Mad World\" canzone dei Tears for Fears, riarrangiata da Michael Andrews ed eseguita da Gary Jules, \u00e8 stata usata nell'episodio pilota e durante tre episodi della sesta stagione (\"Room Service\", \"Killer\" e \"Way to Go\"). Alcuni pezzi della rock band Nine Inch Nails sono stati utilizzati pi\u00f9 volte durante le prime tre serie. Un episodio \u00e8 iniziato con \"Sweet Jane\" dei Velvet Underground e si \u00e8 concluso con \"Cowboy Junkies\".\nAccoglienza.\nLa serie ha suscitato diverse polemiche, poich\u00e9 alcuni sostengono che mostrando le indagini in modo cos\u00ec scientifico i criminali comincino anche a capire i metodi della polizia e a prestare attenzione a dettagli che prima trascuravano \u2013 da allora identificato come l'effetto CSI.\nRiconoscimenti.\nVinti.\nASCAP Award\nBMI Film &amp; TV Award\nEmmy\nEnvironmental Media Award\nGolden Reel Award\nNAACP Image Award\nPeople's Choice Awards\nSaturn Award\nTP de Oro\nCandidature.\nEmmy\nGolden Globe\nPeople's Choice Award\nYoung Artist Awards\nEdizioni home video.\nIn Italia sono disponibili in cofanetti DVD tutte le stagioni della serie, ad eccezione dell'undicesima stagione."}
{"id": "32203", "revid": "367445", "url": "https://it.wikipedia.org/wiki?curid=32203", "title": "Albignasego", "text": "Albignasego (\"Bign\u00e0sego\" in veneto) \u00e8 un comune italiano di abitanti della provincia di Padova in Veneto. \u00c8 parte integrante dell'area metropolitana della citt\u00e0 di Padova e risulta essere il secondo comune della provincia per popolazione, dopo il capoluogo.\nGeografia fisica.\nAlbignasego \u00e8 situato nella pianura padano-veneta a sud di Padova e a pochi chilometri dai colli Euganei.\nOrigini del nome.\nIl toponimo \"Albignasego\" deriva dal nome latino di persona \"Albinius\", che molto probabilmente fu il nome di un proprietario terriero di queste terre, ed all'accostamento ad esso del suffisso \"-aticus\" che indica \"appartenenza\", perci\u00f2 il nome della cittadina significherebbe \"appartenenza di Albinio\".\nStoria.\nDalla Preistoria all'epoca romana.\nIl territorio comunale risulta essere stato abitato fin dall'epoca preistorica. Reperti dell'Et\u00e0 del Bronzo sono stati rinvenuti agli inizi del XX secolo in localit\u00e0 Mandriola ed attualmente sono conservati al Museo civico di Padova.\nLa presenza dei corsi d'acqua insieme alla fertilit\u00e0 del territorio garantirono fino all'epoca romana una continuit\u00e0 abitativa nel territorio albignaseghese.\nCon l'arrivo delle legioni romane in Veneto la zona fu interessata dalla centuriazione e bonificata per permettere un migliore sfruttamento del suolo.\nTra il 49 a.C. e il 45 a.C. il territorio del comune entr\u00f2 nella sfera amministrativa del municipio romano di Patavium (attuale Padova).\nIl Medioevo.\nIl primo documento noto in cui si cita Albignasego \u00e8 un diploma dell'imperatore Berengario I con il quale veniva ribadito il diritto di assegnazione delle decime di \"Villa Albignasega\" ai Canonici della Cattedrale di Padova.\nLo stesso toponimo appare in altri documenti dello stesso genere, mentre se ne ritrova uno diverso in una \"stima\" papale del 1297, dove viene citata la parrocchia cittadina come San Tommaso \"de Bignasico\".\nGli Obizzi.\nDal XV secolo Albignasego lega la sua storia alla famiglia degli Obizzi, casato originario di Lucca con discendenze in diverse citt\u00e0 del centro-nord Italia, tra le quali anche Padova.\nSimboli.\nLo stemma e il gonfalone di Albignasego sono stati concessi con regio decreto del 7 gennaio 1938.\nIl campo verde fa riferimento alla diffusa agricoltura e ai vasti boschi presenti all'epoca della concessione dello stemma. Il bue rappresenta gli antichi allevamenti di bovini ed \u00e8 inoltre simbolo dell'eroismo e della forza d'animo dimostrata dalla comunit\u00e0 albignaseghese.\nMonumenti e luoghi d'interesse.\nVilla San Bonifacio (detta \"Villa Mandriola\").\nIl complesso architettonico, detto anche della \"Mandriola\", posto nei pressi del terzo chilometro della Strada statale 16 Adriatica, fu costruito della famiglia veronese dei Conti di San Bonifacio nel XVI secolo. La villa fu fatta costruire nella zona attualmente conosciuta come \"Mandriola\", ma detta in epoche storiche anche \"San Bonifacio\", dalla nobile famiglia veronese dei San Bonifacio visto che la Famiglia dei Conti di San Bonifacio si divide allora in due rami, di cui l'uno rimane a Padova e l'altro torna a stabilirsi in Verona.\nLa facciata principale della villa risulta in parte mutila dell'originale frontone perso in seguito a una tromba d'aria che si \u00e8 abbattuta negli anni settanta del secolo scorso sulla zona.\nInalterato, invece, risulta il monumentale Salone delle Feste o Sala da Ballo della Villa che occupa l'altezza dei due piani dell'edificio. Ha le pareti decorate da affreschi raffiguranti le fatiche di Ercole e il soffitto \u00e8 decorato da un grande affresco di scuola \"tiepolesca \", dai colori leggeri che raffigura \"Apollo e le Muse\" ed \u00e8 attribuito a Gian Battista Canal.\nDi notevole interesse \u00e8 la balaustra lignea che delimita il ballatoio che corre lungo tutto il perimetro della sala.\nRilevante l'annesso \"Parco romantico\" di circa cinque ettari, che circonda la villa, abbellito da viali intervallati da grandi statue settecentesche rappresentanti personaggi mitologici che conducono attraverso il grande bosco composto da una vasta quantit\u00e0 e variet\u00e0 di piante secolari e monumentali altre che al laghetto.\nAdiacente alla villa \u00e8 presente un edificio risalente al XVI-XVII secolo, restaurato nel Settecento per le nozze di Ercole San Bonifacio con Teresa degli Obizzi.\nInfine, va citato l'annesso oratorio dedicato a San Jacopo (risalente al Seicento), che presenta un campanile a cuspide di tipo romanico \"a pigna\". Questo oratorio aveva nome di Abbazia e fu la prima chiesa della comunit\u00e0 di \"Mandriola\".\nDentro la villa furono girate alcune scene del film \"L'ingenua\" di Gianfranco Baldanello con Ilona Staller (1975).\nVilla Obizzi.\nLa Villa Obizzi risale al XVII secolo, ed \u00e8 accostata alla figura di Pio Enea II Obizzi. Essa sorge nel centro del paese ed \u00e8 circondata da un giardino, il quale ora \u00e8 diventato il \"Parco della Rimembranza\". La villa \u00e8 adibita a sede di uffici comunali e alla biblioteca della cittadina. Numerosi i restauri, l'ultimo dei quali ha riportato la villa al suo antico splendore nel 2007.\nVilla Salom.\nLa villa, il cui nome completo \u00e8 \"Villa Lion Salom Bragadin\" si trova nella frazione di Lion (unico centro storico presente nella citt\u00e0) ed \u00e8 attorniata da un grazioso parco con un piccolo laghetto.\nEssa fu costruita sul finire del XVI secolo su mandato della famiglia veneziana dei \"Bragadin\". Nei secoli successivi sub\u00ec diverse ristrutturazioni da parte dei successivi proprietari, gli Obizzi ed i \"Salom\": questi ultimi fecero costruire nel parco un piccolo castello in stile \"romantico-decadente\".&lt;br&gt;\nLa maggior parte della villa \u00e8 posseduta dalla famiglia Michieli e ospita un celebre ristorante-prosciutteria, mentre la zona del castelletto e delle cantine \u00e8 posseduta dalla famiglia Gulisano.\nCultura.\nMedia.\nStampa.\nSono due i quotidiani storici che si occupano attualmente della cronaca locale della citt\u00e0: il Gazzettino e il Mattino di Padova. Dal 2020 viene distribuito gratuitamente a tutte le famiglie l'edizione locale del mensile Il Giornale Di nel supplemento denominato \"Il Giornale di Albignasego\".\nGeografia antropica.\nQuartieri.\nAlbignasego conta sette ambiti territoriali omogenei (ATO) all'interno del suo territorio comunale:\nVa aggiunto, inoltre, che l'ATO \"S. Tommaso - S. Lorenzo - Ferri\" \u00e8 suddiviso nei tre quartieri di San Lorenzo, San Tommaso e Ferri (Santa Maria Annunziata), corrispondenti alle tre parrocchie qui esistenti.\nInfrastrutture e trasporti.\nAttraversata in senso longitudinale nord-sud dalla Strada provinciale 92 \"via Guizza\", Albignasego \u00e8 collegata con Padova mediante autoservizi svolti da APS Holding e Busitalia-Sita Nord.\nFra il 1888 e il 1954 nella cittadina fu presente inoltre una stazione della tranvia Padova-Bagnoli di Sopra, gestita dalla Societ\u00e0 delle Guidovie Centrali Venete (gruppo Societ\u00e0 Veneta), parte di un gruppo di infrastrutture che contribuirono in tale periodo al rilancio economico della provincia di Padova.\nSport.\nCalcio.\nLa principale squadra di calcio della citt\u00e0 \u00e8 l'Albignasego Calcio, nella stagione 2017-2018 milita in Promozione. Fondata nel 1959 nella sua storia conta due campionati di Serie D nelle stagioni 2008-2009 e 2009-2010. Nell'estate 2010 la societ\u00e0 si fonde con il San Paolo Padova e scompare. Viene cos\u00ec costituita una nuova societ\u00e0 grazie anche alla sezione calcio del CUS Padova. Nasce cos\u00ec sempre nel 2010 l'Universitaria Albignasego che successivamente cambier\u00e0 nome in Albignasego Calcio."}
{"id": "32204", "revid": "2184720", "url": "https://it.wikipedia.org/wiki?curid=32204", "title": "Anguillara Veneta", "text": "Anguillara Veneta (Bixat\u00e0ra in veneto) \u00e8 un comune italiano di abitanti della provincia di Padova in Veneto.\nGeografia fisica.\nAnguillara Veneta sorge su un territorio pianeggiante. \u00c8 attraversata dal fiume Adige (che costituisce il confine meridionale del comune), dal canale Gorzone e da corsi d'acqua minori (vari scoli di bonifica). Il clima \u00e8 continentale, caratterizzato da estati calde e afose e inverni freddi, ma non particolarmente rigidi, con frequente formazione di nebbie. Le precipitazioni sono distribuite abbastanza uniformemente durante l'anno, ma d'estate sono possibili fenomeni piovosi di forte intensit\u00e0 accompagnati da grandine.\nStoria.\nTracce di primi insediamenti umani risalgono all'et\u00e0 del bronzo. Le frequenti rotte dell'Adige segnarono profondamente il territorio di Anguillara, che per molti secoli rimase in prevalenza paludoso. Divenne un feudo della famiglia dei Carraresi, i signori di Padova, della quale i conti di Anguillara formarono uno dei rami pi\u00f9 importanti insieme ai Papafava. Nel periodo medievale il paese fu teatro di diversi scontri militari con le potenze confinanti (Ferraresi in primis). Con la sconfitta dei Carraresi nel 1405 da parte della Repubblica di Venezia il territorio entr\u00f2 a far parte politicamente della Serenissima, mentre la Veneranda Arca del Santo di Padova ottenne la propriet\u00e0 economica dei terreni (e la mantenne fino al 1974). Nel XVI secolo iniziarono i lavori di bonifica (taglio dell'Argine vecchio del Gorzon in localit\u00e0 Taglio, 1557), che furono completati solo tre secoli pi\u00f9 tardi.\nLa difficile situazione economica, dovuta all'economia prevalentemente agricola e allo scarso sviluppo industriale, incoraggi\u00f2 nel secondo dopoguerra una massiccia emigrazione verso l'estero e verso le pi\u00f9 ricche regioni del nord-ovest italiano.\nIl giorno 1 novembre 2021 ha visitato Anguillara il presidente della Repubblica del Brasile Jair Bolsonaro, al quale il Comune ha conferito la cittadinanza onoraria a motivo delle origini anguillaresi del bisnonno paterno di questi; tale provvedimento ha suscitato reazioni in Italia.\nMonumenti e luoghi d'interesse.\nI dati sono tratti da \"Il Veneto paese per paese\".\nEconomia.\nComune a vocazione prevalentemente agricola, dispone di un terreno fertile adatto a molti tipi di coltivazioni, soprattutto cereali (mais e grano), senza disdegnare colture orticole e tuberose (importantissima la patata americana o patata dolce, valorizzata attraverso l'annuale Festa della Patata Americana. giunta nel 2019 alla XXX edizione). Modesta la presenza di insediamenti produttivi, quasi esclusivamente a carattere artigianale.\nInfrastrutture e Trasporti.\nAnguillara Veneta \u00e8 collegata a Padova tramite la linea Busitalia Veneto E_62."}
{"id": "32205", "revid": "1609015", "url": "https://it.wikipedia.org/wiki?curid=32205", "title": "Arqu\u00e0 Petrarca", "text": "Arqu\u00e0 Petrarca (\"Arcu\u00e0\" in veneto) \u00e8 un comune italiano di abitanti della provincia di Padova in Veneto, ubicato ai piedi del Monte Piccolo e del Monte Ventolone, nei Colli Euganei. Fa parte dell'associazione I borghi pi\u00f9 belli d'Italia.\nNel comune \u00e8 localizzato il Laghetto della Costa, uno dei siti palafitticoli preistorici, dal 2011 nell'elenco del patrimonio dell'umanit\u00e0 dell'UNESCO.\nOrigini del nome.\nIl toponimo di Arqu\u00e0 deriva dal latino \"Arquatum\" o \"Arquata\", che nei secoli, durante la Repubblica di Venezia, \u00e8 stato modificato in \"Arquada\", poi tramutato in \"Arqu\u00e0\". Nel 1868, in seguito all'Annessione del Veneto al Regno d'Italia, si decise di cambiare il nome in \"Arqu\u00e0 Petrarca\", in onore del poeta che vi trascorse gli ultimi anni della sua esistenza.\nStoria.\nIl paese di Arqu\u00e0 ha origini molto antiche, lo dimostrano i ritrovamenti (dell'Ottocento) di una stazione preistorica risalente all'et\u00e0 del bronzo nei dintorni del Laghetto della Costa, tra Arqu\u00e0 e Monselice. Successivamente fu abitato dagli Eneti, e poi, nell'epoca Augustea, fu annesso alla \"X Regio Venetia et Histria\": sono molte le testimonianze della dominazione romana, a partire dai toponimi (Bignago deriva da \"Bennius\", Mercurana da \"Mercurius\") e dai reperti archeologici come cippi e corredi funerari, monete imperiali e condutture per lo scarico dell'acqua.\nIl borgo sorse probabilmente nel periodo in cui veniva a collocarsi su una probabile linea difensiva che doveva esistere gi\u00e0 in epoca barbarica e che congiungeva la Rocca di Monselice, centro della locale giurisdizione politico amministrativa longobarda, con Valle San Giorgio, Cinto Euganeo e la fascia pianeggiante verso Vicenza, a occidente dei colli.\nIn epoca medievale fu costruito un castello (\"castrum\") abitato da Rodolfo Normanno, come si attesta in un documento del 985 d.C. Proprio sull'altura fortificata, per questo detta Monte Castello, si svilupp\u00f2 l'originario villaggio, che si articolava in due nuclei distinti su vari livelli e raccolti attorno alle chiese di S. Maria e della Trinit\u00e0, ancora ravvisabili nei due Borghi \"di Sopra\" e \"di Sotto\". Nel borgo medievale si trovano gli edifici di culto, uno votato a Santa Maria e ricordato con l'importante titolo di pieve nel 1026, l'altro dedicato alla SS. Trinit\u00e0 e attestato nel 1181, entrambi dotati di fonte battesimale. Nel 1213 pass\u00f2 dagli Estensi al Comune di Padova, in seguito Signoria, e fu vicaria. \nUn secolo dopo, nel 1322, nella guerra tra Carraresi e Scaligeri, il castello venne incendiato e distrutto.\nIn questo periodo, nel 1364, Francesco Petrarca conobbe Arqu\u00e0, mentre soggiornava ad Abano per sottoporsi alle cure termali prescrittegli per la scabbia. Pochi anni dopo, nel 1369, ottenne delle terre ad Arqu\u00e0, dove decise di stabilirsi per trascorrere gli ultimi anni della sua vita, che si concluse nel 1374.\nNel 1405, la dominazione della Repubblica di Venezia subentr\u00f2 al dominio carrarese e Arqu\u00e0 mantenne intatta la vasta giurisdizione vicariale che racchiudeva numerosi altri centri dell'area euganea come Baone, Galzignano, Montegrotto, Abano, sino a giungere a Valbona. In questo periodo la notoriet\u00e0 e la moda petrarchesche spinsero alcune famiglie aristocratiche padovane e veneziane, come i Contarini, i Pisani, i Capodivacca e gli Zabarella, a costruire delle sontuose residenze. Dopo il Cinquecento la crescita edilizia del paese rallent\u00f2 parecchio, preservandone in tal modo il caratteristico aspetto: ancora oggi, infatti, si possono ammirare le nobili dimore gotiche che circondano la piazza di Arqu\u00e0 Bassa, in cui domina l'arcipretale di Santa Maria Assunta.\nAlla caduta della Repubblica Veneta, nel 1797, il paese perse gradualmente importanza; tuttavia nel 1866, dopo l'annessione del Veneto all'Italia, fu elevato al grado di Comune, e nel 1868 pot\u00e9 aggiungere al nome di Arqu\u00e0 quello di Petrarca.\nArqu\u00e0 e Petrarca.\nFrancesco Petrarca conobbe Arqu\u00e0 nel 1364, quando, per curarsi alle terme dalla scabbia, si era trasferito ad Abano Terme. Nel 1365 il poeta divenne canonico presso la collegiata di Monselice e, quattro anni dopo, Francesco il Vecchio gli cedette un appezzamento di terreno proprio ad Arqu\u00e0. Dopo aver sovrinteso al restauro della sua futura dimora (un'abitazione modesta ma decorosa), il poeta si stabil\u00ec nel paese nel marzo del 1370. Inizi\u00f2 allora il suo soggiorno nel borgo medievale, che egli stesso defin\u00ec \u00abIl mio secondo Elicone\u00bb.\nCos\u00ec viene descritta Arqu\u00e0 al tempo del Petrarca, in un documento conservato nel Museo civico di Padova: \u00ab\"Vasti boschi di castagni, noci, faggi, frassini, roveri coprivano i pendii di Arqu\u00e0, ma erano soprattutto la vite, l'olivo e il mandorlo che contribuivano a creare il suggestivo e tipico paesaggio arquatense\"\u00bb.\nUna vegetazione e una serenit\u00e0 che probabilmente gli hanno evocato la sua terra nat\u00eca, la Toscana, e cos\u00ec Petrarca decise di stabilirsi in una casa dignitosa che si distingueva dalle disadorne casupole dei contadini e degli artigiani, spesso ricoperte di paglia e con il perimetro in muratura o in legno. Poche di esse, invece, presentavano gi\u00e0 la caratteristica recinzione in pietra, a tutela dell'intimit\u00e0 e a contenimento dei terrazzamenti, con l'orto e il viridario o brolo a fungere da utile cornice. Nel Trecento i pendii attorno al paese erano costellati di vigneti di uve bianche, in prevalenza garganega e schiava, ma anche moscato, palestra e marzemino: il vino che se ne ricavava giungeva fino agli osti di Padova.\nMonumenti e luoghi d'interesse.\nIl borgo medievale di Arqu\u00e0 si articola intorno a piazza Roma, dove si affacciano il palazzo Contarini (in seguito Naccari, ora Marolla) in stile gotico veneziano del Quattrocento e, di fronte, un palazzo del XIV secolo.&lt;br&gt; \nCompleta lo scorcio la chiesa arcipretale di Santa Maria Assunta, di poco posteriore all'anno Mille, ampliata e impreziosita da un complesso pittorico dal gusto bizantino fino all'influsso di Giotto: di particolare interesse \u00e8 la tela di Palma il Giovane, \"L'Assunta\".\nAl centro del sagrato sorge l'arca in marmo rosso di Verona contenente le spoglie del Petrarca, eretta nel 1370. Nella strada che conduce a valle, al di sotto del sagrato, \u00e8 presente una fontana con lavatoi detta \"del Petrarca\", la cui costruzione \u00e8 stata attribuita al poeta stesso, anche se la fattura risulta duecentesca. \nA fianco vi sono due abitazioni storiche: una gotica e una quattrocentesca, dotata di giardino pensile."}
{"id": "32206", "revid": "322321", "url": "https://it.wikipedia.org/wiki?curid=32206", "title": "Arre", "text": "Arre (\"Are\" in veneto) \u00e8 un comune italiano di abitanti della provincia di Padova in Veneto.\nTerritorio.\nA 23\u00a0km da Padova, nel tratto di pianura tra i corsi dei fiumi Adige e Bacchiglione, si trova il centro abitato di Arre, piccolo comune rurale del Comprensorio Conselvano. Il territorio di questo comune occupa una superficie di km\u00b2. 12,41 e confina da nord, seguendo il senso orario, con i comuni di Terrassa Padovana, Candiana, Agna, Bagnoli di Sopra e Conselve. Il comune ha un unico centro abitato, essendo privo di frazioni; tuttavia, non mancano abitazioni sparse in tutta la campagna circostante, che presenta un fitto insediamento. Il centro abitato di Arre sorge lungo la strada provinciale che da Conselve porta ad Agna e a Candiana, al suo incontro con l\u2019altra strada provinciale che per Bovolenta conduce a Padova. Lungo la direttrice est\u2013ovest, il territorio \u00e8 attraversato anche dalla superstrada Monselice-Mare, realizzata nel corso degli anni settanta.\nIl territorio di Arre si estende su una superficie interamente pianeggiante, ad una quota altimetrica sul livello del mare che varia dai quattro ai sei metri. I terreni sono di natura alluvionale e presentano una composizione variegata di materiali (argille, sabbie e torbe), che sono stati depositati nei tempi antichi dal fiume Adige. L\u2019esistenza di ampie chiazze sabbiose, comunemente chiamate \"brusaure\" e presenti soprattutto nei terreni lungo la strada che da Arre conduce a Conselve, \u00e8 una chiara testimonianza del passaggio nel luogo di un antico corso fluviale.\nIl comune di Arre si trova all\u2019interno del vasto bacino idrografico Bacchiglione\u2013Basso Adige. Si tratta di una zona caratterizzata dalla presenza di suoli impermeabili, dove l\u2019irrilevante pendenza dei terreni rende particolarmente difficoltoso il deflusso delle acque. Pertanto, si \u00e8 resa necessaria nel corso dei secoli la realizzazione di una fitta ragnatela di scoli e di fossati che hanno la funzione di raccogliere le acque provenienti dai terreni coltivati.\nI due principali canali di bonifica presenti nel territorio comunale sono gli scoli Rebosola e Sorgaglia, il cui scavo risale ancora ai secoli di governo della Serenissima Repubblica Veneta, quando nelle campagne del Padovano furono realizzati importanti lavori di bonifica. Le condizioni climatiche, morfologiche e idrologiche, sono favorevoli allo sviluppo dell\u2019agricoltura, in modo particolare della cerealicoltura e della viticoltura.\nStoria.\nLa storia di Arre non \u00e8 stata segnata da avvenimenti di grande rilievo, come del resto accade per tanti altri piccoli borghi della campagna padovana.\nIn et\u00e0 medievale la villa di Arre compare come sede di possedimenti fondiari appartenenti ad alcuni enti monastici (San Michele di Brondolo, Santa Giustina di Padova, San Michele di Candiana, ecc.) e a varie famiglie nobiliari (Da Baone, Da Carrara, Papafava, Capodilista, Sambonifacio, ecc.). Nel corso dell\u2019Ottocento molte propriet\u00e0 nobiliari passarono nelle mani di alcune famiglie della borghesia locale (\"Garbin, Salom, Scapin, Paviato, Sambin,\" ecc.).L\u2019agricoltura \u00e8 stata fino a pochi decenni fa il settore che assorbiva la grande maggioranza della popolazione attiva e ancor oggi riveste un ruolo importante nella vita economica del comune. Vi si produce frumento, mais, soia, barbabietole da zucchero e uva.\nNel secondo dopoguerra il comune \u00e8 stato interessato da un notevole flusso migratorio verso le grandi aree industriali del Nord Italia (Milano, Torino) e verso la stessa Padova. Oggi, invece, resta diffuso il fenomeno del pendolarismo giornaliero per motivi di lavoro o di studio.\nArre \u00e8 stato anche nel corso di questi ultimi decenni un comune prevalentemente agricolo, con la presenza di piccole imprese artigiane, spesso a conduzione familiare.\nSoltanto in questi ultimi anni il comune \u00e8 stato interessato dall\u2019insediamento di un crescente numero di imprese industriali, in seguito alla realizzazione di un\u2019apposita area lungo la superstrada Monselice-Mare.\nAnche se ad Arre mancano edifici d\u2019importanza artistica, sono degni di nota alcuni palazzi padronali e case tipiche del centro abitato, in particolare il settecentesco complesso ex Papafava, la neoclassica villa ex Paviato (ora Capovilla), l\u2019attuale Palazzo del Comune (ex Patronato parrocchiale) e la neogotica chiesa parrocchiale di Santa Maria Assunta.\nInfrastrutture e trasporti.\nAttraversata in senso longitudinale dalla Strada provinciale 14, Arre \u00e8 collegata con Padova mediante autoservizi svolti da APS Holding e Busitalia-Sita Nord.\nFra il 1888 e il 1954 nella cittadina fu presente inoltre una fermata della tranvia Padova-Bagnoli di Sopra, gestita dalla Societ\u00e0 delle Guidovie Centrali Venete (gruppo Societ\u00e0 Veneta), parte di un gruppo di infrastrutture che contribuirono in tale periodo al rilancio economico della provincia di Padova.\nSono presenti una scuola primaria e una scuola secondaria di primo grado.\nSport.\nCalcio.\nLa principale squadra di calcio della citt\u00e0 \u00e8 l'A.B.C. Arre Bagnoli Candiana che milita in Prima Categoria."}
{"id": "32207", "revid": "131569", "url": "https://it.wikipedia.org/wiki?curid=32207", "title": "Arzergrande", "text": "Arzergrande (\"\u00c1rxare\" in veneto) \u00e8 un comune italiano di abitanti della provincia di Padova in Veneto. \nOrigini del nome.\nSecondo la ipotesi pi\u00f9 diffusa l'origine del nome deriva dalla presenza di un argine di uno dei rami fluviali con cui anticamente il Medoacus (il Brenta) raggiungeva il mare e attorno al quale si \u00e8 sviluppato l'abitato; in effetti il tracciato della strada provinciale n.4 che attualmente attraversa da ovest ad est il territorio comunale ha l'aspetto di un argine rialzato rispetto alle aree circostanti.\nStoria.\nStoria antica.\nLa storia di Arzergrande e Vallonga inizia nel 1200 a.C. quando questo territorio era abitato dagli Enetoi-Eneti, l'antico popolo Veneto. La loro presenza nel territorio della Saccisica \u00e8 testimoniata dai ritrovamenti di iscrizioni di grafia venetica, probabilmente riferibili al contesto funerario.\nA partire dal III secolo a.C. tra gli Eneti e i Romani si instaura un rapporto di collaborazione reciproca che si formalizza nel 49 a.C. con la concessione della cittadinanza romana al popolo Veneto tramite la \"lex Roscia\" promulgata da Cesare.\nIl rapporto di sottomissione pacifica ha risvolti positivi per questo territorio, soprattutto dal punto di vista commerciale: ne sono testimonianza la costruzione di grandi strade come la via Annia (153 a.C.), la via Postumia (148 a.C.) e la via Popilia (132 a.C.); quest'ultima collegava Adria ad Aquileia passando per Vallonga.\nI benefici delle infrastrutture romane si avvertono gi\u00e0 dal I secolo d.C. quando Vallonga, l'antico Portus Aedro o Mansio Eurone, diventa un importante nodo stradale e fluviale in cui le merci, comuni e pregiate, venivano smistate dalla via Popilia verso Padova, tramite il fiume Medoacus Minor e gli altri collegamenti stradali secondari.\nA partire dal III secolo d.C., a causa delle crescenti difficolt\u00e0 dell'Impero Romano, questo territorio subisce un lento declino commerciale e politico che culmina nel 452 d.C. con le invasioni del Visigoti, dei Vandali e degli Unni, conseguenza della caduta dell'Impero Romano d'Occidente nel 476 d.C."}
{"id": "32208", "revid": "322321", "url": "https://it.wikipedia.org/wiki?curid=32208", "title": "Bagnoli di Sopra", "text": "Bagnoli di Sopra (\"Bagn\u00f3i\" in veneto) \u00e8 un comune italiano di abitanti della provincia di Padova in Veneto.\nStoria.\nIl nome Bagnoli deriva da \"balneoli\", termine che indicava la presenza di zone d'acqua nel territorio. In epoca preromana questa parte della Pianura Padana era infatti un'immensa distesa d'acqua dalla quale emergevano solo i Colli Euganei. Anche in seguito alla comparsa delle terre non collinari l'acqua rimase un elemento presente e caratteristico di questa zona, fino alla completa bonifica del territorio.\nLa nascita di Bagnoli avvenne nello stesso periodo di Arre e Conselve.\nIl primo documento che parla di Bagnoli riconoscendone il toponimo e la presenza di terreni abitati risale al 954: \u00e8 l'atto di donazione di Almerico, marchese e duca dei Longobardi, del \"Dominio di Bagnoli\" al Vescovo di Padova. Nel documento si parla di \"curte\" e non di \"villa\" in quanto si trattava di un piccolo borgo in cui per\u00f2 gi\u00e0 da qualche secolo vi era una chiesetta dedicata a San Michele. In questi anni non esisteva ancora il convento di San Michele: fu solo attorno all'anno Mille, quando il \"Dominio\" era nelle mani dei Benedettini, che nacque questo convento come \"succursale\" del monastero veneziano di San Michele e della Trinit\u00e0 di Brondolo.\nI monaci Benedettini portarono il territorio ad un'alta efficienza produttiva: realizzarono opere di bonifica, di appoderamento, di difesa delle acque consolidando gli argini dell'Adige e del canale Gorzone e di costruzione delle prime strade. Ai Benedettini va inoltre il merito dello straordinario sviluppo della viticoltura in queste terre perch\u00e9 accanto al monastero costruirono le pi\u00f9 grandi cantine benedettine dell'epoca. Queste cantine potevano contenere oltre di vino.\nVerso il 1424 ai monaci dell'ordine Benedettino successero nella conduzione del convento i monaci dell'ordine dei Canonici Regolari di Santo Spirito. Questi intrapresero una serie di iniziative gi\u00e0 progettate per ultimare le opere di bonifica. A questo fine stipularono accordi con i proprietari delle zone limitrofe: \u00e8 nota una convenzione con Obizzo Papafava, Pietro Papafava, Alessandro Papafava e la famiglia Zorzi per attuare una serie di iniziative comuni atte a migliorare lo scolo dei territori di Bagnoli, Agna e San Siro che frequentemente si impaludavano.\nNel 1656, con il consenso di Papa Alessandro VII, il monastero e tutti i beni (tranne le chiese e i luoghi sacri) che si trovavano nel territorio di Bagnoli vennero messi all'asta per utilizzare il ricavato come sostegno alla Guerra di Candia combattuta dalla Serenissima contro i turchi. Il territorio venne diviso in nove parti: otto furono acquistate per ducati dal conte Ludovico Widmann, nobile proveniente dalla Carinzia, mentre la nona parte venne venduta alla famiglia Nave.\nI nuovi padroni preposero alla cura del paese un loro cappellano privato, mentre Ludovico Widmann fra il 1662 e il 1674 si occup\u00f2 del rinnovamento della chiesa di San Michele, annessa all'antico monastero di Santo Spirito, facendovi costruire un prezioso altare marmoreo. Verso la fine del Seicento il conte diede inoltre inizio alla costruzione della villa patrizia che ancora oggi sorge nella piazza di Bagnoli e che \u00e8 conosciuta con il nome di Villa Widmann-Borletti. La villa nasce dalla sistemazione e trasformazione dell'originaria struttura del Convento di Santo Spirito. Adiacente alla villa venne creato un piccolo teatro nel quale recit\u00f2 anche Goldoni. Goldoni fu ospite del conte Ludovico a Bagnoli due volte: la prima nel luglio del 1755 e la seconda nell'aprile del 1757. Lo scrittore rimase colpito dall'accoglienza avuta da Ludovico e gli dedic\u00f2 la commedia intitolata \"La Bottega del Caff\u00e8\" e un poemetto intitolato \"Il Pellegrino\" che lo descrive come un signore ricco e generoso. Nel Settecento quindi Bagnoli divenne un centro di scambi culturali e di feste raffinate e oltre a Goldoni altri artisti ed esponenti della cultura e della nobilt\u00e0 veneziana vennero ospitati nella villa. Ludovico Widmann mor\u00ec nel 1764 e con la sua morte inizi\u00f2 il declino di quel mondo festoso e di quella societ\u00e0 felice.\nDi l\u00ec a poco l'Italia settentrionale venne invasa dalle armate napoleoniche: i primi reparti francesi entrarono a Padova il 28 aprile 1797 mentre a Bagnoli giunsero nei primi giorni di maggio. Nelle fattorie del \"Dominio\" si stabil\u00ec un reparto di cavalleria napoleonica dato che qui uomini e cavalli potevano trovare cibo e riparo. I soldati durante la loro permanenza a Bagnoli rubarono molte suppellettili domestiche dalle fattorie e oggetti di pregio artistico che impreziosivano la Villa Widmann. Bagnoli in questo periodo visse un momento di difficolt\u00e0 dovuto al depauperamento delle campagne in seguito all'invasione delle truppe napoleoniche e al disinteressamento da parte degli eredi del conte Ludovico nei confronti di questo territorio. Per loro infatti i risultati economici prodotti dall'attivit\u00e0 agricola delle campagne di Bagnoli erano troppo scarsi e la situazione continuava a peggiorare: preferivano quindi trascorrere le loro giornate nel loro palazzo a San Canciano a Venezia.\nL'ultimo erede della famiglie Widmann, il conte Giovanni Abbondio, in difficolt\u00e0 economica e pressato dai creditori, fu costretto nel 1856 per mezzo del suo curatore a vendere la tenuta di Bagnoli al principe Pietro d'Arenberg. Quest'ultimo viveva abitualmente a Parigi quindi l'acquisto fu per lui un semplice investimento patrimoniale. Il principe gest\u00ec il \"Dominio\" per una cinquantina d'anni tramite agenti e amministratori ma il risultato fu una gestione negativa che non port\u00f2 progressi nell'ambito agrario. A Pietro successe nella propriet\u00e0 il figlio Augusto che non modific\u00f2 l'atteggiamento di disinteresse nei confronti della tenuta che aveva il padre e continu\u00f2 ad amministrare il territorio in maniera disastrosa. Durante la prima guerra mondiale Augusto fu assalito dall'intensa preoccupazione di perdere tutto il suo patrimonio terriero perch\u00e9 spaventato dall'idea che le truppe austro-ungariche potessero invadere il Veneto, dopo che avevano rotto il fronte italiano a Caporetto, e decise di vendere il suo possedimento.\nNel 1917 la tenuta fu acquistata della famiglia Borletti che tuttora la detiene. I Borletti, noti industriali milanesi, costruirono la propria fortuna attraverso lo sviluppo di alcune tra le pi\u00f9 importanti realt\u00e0 industriali Italiane. Le pi\u00f9 significative furono la Rinascente, Veglia Borletti, Mondadori e SNIA.\nAldo e Senatore Borletti affidarono la gestione della tenuta ad un loro lontano parente Giusto Borletti originario di Bassano del Grappa. Giusto cominci\u00f2 la modernizzazione dell'azienda accentrando sempre di pi\u00f9 la gestione agricola fino ad allora demandata a mezzadri e suddivisa in piccole unit\u00e0 semi-autonome. Furono introdotte progressivamente tecniche nuove di coltivazione e l'utilizzo sempre crescente di moderni mezzi meccanici.\nNel periodo tra le due guerre fu costruita una rete elettrica ed una vera e propria centrale in grado di fornire energia al complesso aziendale ed a numerose abitazioni della zona. La rete elettrica fu infine nazionalizzata all'inizio degli anni sessanta.\nAlla fine della seconda Guerra Mondiale fu introdotta la coltura di tabacco subtropicale \"sotto garza\" al fine di creare nuove opportunit\u00e0 di lavoro.\nLa propriet\u00e0 della tenuta fu mantenuta dagli eredi di Romualdo ed in particolare da Senatore jr. e Ferdinando che continuarono l'opera di modernizzazione delle tecniche agricole anche in collaborazione con l'Universit\u00e0 di Padova e di primari consulenti internazionali.\nI discendenti de Senatore e Romualdo decisero di separare la propriet\u00e0 in due aziende tuttora detenute e dirette da membri della famiglia.\nMonumenti e luoghi d'interesse.\nArchitetture religiose.\nChiesa di San Michele.\nGi\u00e0 nel documento del 954, con il quale il marchese Almerico cedeva al monastero benedettino i territori del Bagnolese, era citata la chiesa con il nome di \"Capela Sanctae Mariae et Sancti Michaelis arcangeli\". Accanto ad essa i monaci fecero costruire un piccolo monastero.\nL'attuale chiesa, costruita tra il 1662 e il 1674, assieme al campanile cinquecentesco, che rimase intatto, costituiscono l'attuale chiesa parrocchiale del comune di Bagnoli.\nL'edificio \u00e8 composto da una grande navata rettangolare curvata agli angoli.\nOratorio di San Daniele.\nL'Oratorio di San Daniele si trova nella strada che da Bagnoli porta a Tribano.\nSecondo un'iscrizione posta sopra una delle finestra della chiesa venne fatto costruire nel 1474, anno in cui il territorio di Bagnoli era amministrato dai Canonici Regolari di Santo Spirito. I monaci ne ordinarono la costruzione nello stesso posto in cui anni prima sorgeva un'altra chiesa.\nL'Oratorio viene ricordato soprattutto perch\u00e9 fu il luogo in cui i Widmann, proprietari dell'edificio, nel 1825 fecero seppellire uno degli ultimi eredi: Francesco.\nOggi l'edificio \u00e8 in ristrutturazione in quanto si trova in un evidente stato di degrado, iniziato con l'abbandono dell'Oratorio e la sua sconsacrazione avvenuta nel 1923. Dal 2013 al 2014 viene completato il restauro interno.\nArchitetture civili.\nVilla Widmann.\nLa villa Widmann \u00e8 costituita da un insieme di edifici diversi per tempo e stile, affrescati nel 1727 dal pi\u00f9 importante pittore del IX secolo Giambattista Pittoni, tra essi \"Diana ed Endimione\" (scala e soffitto), \"Diana Cacciatrice\": (loggetta aperta e soffitto), \"L'Allegoria dell'Agricoltura\" (loggetta aperta, ovato tra finestre), \"Diana\" (loggetta chiusa e soffitto).\nIl nucleo principale \u00e8 di origine cinquecentesca: \u00e8 una parte dell'originaria struttura del convento di Santo Spirito che venne ristrutturata e ampliata dalla famiglia Widmann. Se si osserva il disegno, commissionato al perito Antonio Minorello nel 1659 da parte dei Widmann, che riporta gli edifici presenti nella piazza di Bagnoli se ne pu\u00f2 notare uno sul lato sud verso la chiesa che corrisponde esattamente all'ala orientale della villa. Dall'esame del disegno si pu\u00f2 vedere inoltre, sempre nella parte sud della piazza, la presenza della cantina del monastero che mantenne la stessa funzione anche dopo la costruzione della villa.\nCi\u00f2 che mancava, e che i Widmann dovettero costruire, fu il corpo centrale della villa. I lavori iniziarono attorno al 1647, mentre si stava ultimando la costruzione della chiesa, e terminarono nel 1706. Il giardino interno e il teatro, che all'epoca fu un elemento di fondamentale importanza nella vita della villa e del paese intero, vennero invece realizzati successivamente.\nIl nome dell'architetto che ide\u00f2 villa Widmann non \u00e8 ancora stato stabilito con certezza: in un primo momento si pens\u00f2 a Baldassarre Longhena, poi si ritenne pi\u00f9 probabile l'ideazione del progetto da parte di Andrea Caminelli, Domenico Rossi o un maestro murario appartenente alla famiglia dei Contino.\nAd oggi il complesso monumentale \u00e8 uno dei pi\u00f9 importanti del Veneto per grandezza e bellezza. Oltre alla Villa, sono parte del complesso il \u201cBrolo\u201d (l'Hortus conclusus del preesistente monastero medievale), il teatro, le cantine, i granai, le scuderie, la ghiacciaia e la torre colombaia.\nNel giardino all'Italiana sono collocate quarantuno statue, realizzate da Antonio Bonazza a met\u00e0 Settecento. Il gruppo antistante la villa rappresenta i 12 segni zodiacali e gli dei dell'Olimpo; pi\u00f9 appartate, tra le alte siepi in carpino, svettano le monumentali statue raffiguranti gli antichi personaggi della commedia dell'arte, oggi protagoniste di suggestivi spettacoli \u201cSuoni e Luci\u201d, che rievocano commedie goldoniane in dialetto veneto.\nPalazzetto Widmann.\nIl Palazzetto Widmann si trova all'angolo con la strada che porta a Conselve da una parte e a San Siro dall'altra, di fronte alla piazza in cui vennero edificate sia la villa che la chiesa.\nL'edificio venne fatto costruire attorno al 1707 dall'abate Antonio, uno degli eredi della famiglia Widmann che ricopr\u00ec importanti incarichi per lo Stato Pontificio, con lo scopo di utilizzarlo come sua residenza quando si recava a Bagnoli. Egli non amava infatti vivere nella villa insieme a tutti i suoi parenti e la presenza dei contadini che puntualmente vi si recavano per consegnare ai Signori una parte dei prodotti coltivati lo disturbava.\nPrima della costruzione del Palazzetto al suo posto sorgeva un edificio a due piani fatto costruire verso la fine del Quattrocento e l'inizio del Cinquecento, cio\u00e8 nel periodo in cui i Canonici di Santo Spirito amministravano il territorio di Bagnoli. I monaci lo destinarono ad abitazione del fattore al quale avevano affidato la gestione dei loro terreni.\nQuando Antonio Widmann ordin\u00f2 la costruzione del palazzo decise di preservare la struttura preesistente che venne inglobata nel progettato ampliamento. Ci si limit\u00f2 quindi a modificare l'ex residenza del fattore e ad adeguare alle esigenze del committente la struttura gi\u00e0 esistente.\nIl nome dell'architetto che progett\u00f2 l'ampliamento e la modifica del vecchio edificio e lo trasform\u00f2 nel Palazzetto non \u00e8 ancora certo, si pensa per\u00f2 si trattasse di Domenico Rossi. Certi invece sono i nomi dei tre artisti che affrescarono le pareti con le loro opere: Ercole Gaetano Bertuzzi, Louis Dorigny e Giovanni Battista Pittoni.\nDopo la vendita dei beni della famiglia Widmann da parte dell'ultimo erede anche il Palazzetto pass\u00f2 sotto la propriet\u00e0 di Pietro d'Arenberg. Nel 1859 egli ne affitt\u00f2 una piccola porzione agli amministratori del comune di Bagnoli dato che avevano bisogno di un edificio che fungesse da scuola e da ufficio municipale. Quando nel 1884 venne ultimata la nuova scuola il Palazzetto rimase solo sede municipale e continu\u00f2 ad esserlo per molti anni anche quando la propriet\u00e0 del Dominio pass\u00f2 alla famiglia Borletti. L'acquisizione definitiva del palazzo da parte del comune di Bagnoli avvenne solo nel 1984, ma non assunse pi\u00f9 la funzione di municipio.\nNel corso degli ultimi decenni il Palazzetto \u00e8 stato sottoposto ad un continuo processo di restauro, sia internamente che esternamente, in quanto il suo continuo utilizzo (con funzione abitativa dapprima, poi scolastica e direzionale) lo aveva portato ad uno stato di degrado. Gli affreschi e gli stucchi al suo interno erano molto rovinati, come del resto lo era la facciata a causa dell'azione degli agenti atmosferici.\nNel 2001 il Comune di Bagnoli di Sopra ha aumentato la propria quota di partecipazione in COSECON SPA tramite il conferimento in natura del Palazzetto Widmann. Oggi il Palazzetto \u00e8 quindi sede di ATTIVA S.p.A (ex COSECON SPA).\nGeografia antropica.\nFrazioni.\nSecondo lo statuto, le frazioni del comune di Bagnoli di Sopra sono: San Siro, Prejon.\nLe localit\u00e0 presenti all'interno del territorio comunale sono: Alfieri, Bagnoletto, Borletti, Boschetto, Ca' Finco, Cappelline, Case del Belloni, Cavalli, Diaz, Lazzaretto, Le Casette, Menghelle, Olmo di Bagnoli, Pascoletti, Salon, San Carlo, San Massimo Sant'Apollonia, Villaggio Kennedy.\nSan Siro.\nSan Siro sorge ad una trentina di chilometri circa dalla citt\u00e0 di Padova, nel comune di Bagnoli di Sopra.\nIl numero di abitanti residenti ammonta a 415.\nL'edificio pi\u00f9 importante \u00e8 la chiesa di San Siro in onore del santo patrono a cui si deve anche il nome del paese. L'immobile risale agli inizi del Seicento, e l'opera di restauro ultimata domenica 26 marzo 2006 ha permesso la migliore conservazione degli affreschi sulle pareti che a causa dell'eccessiva umidit\u00e0 rischiavano di essere rovinati.\nInoltre molto pregevole \u00e8 la cosiddetta chiesetta di San Valentino interamente affrescata che viene utilizzata per la celebrazione della messa nel giorno di San Valentino.\nEconomia.\nEssendo un territorio di campagna l'attivit\u00e0 maggiormente praticata \u00e8 l'agricoltura. I principali prodotti coltivati sono: grano tenero, colza, orzo, mais, soia e barbabietola.\nBagnoli \u00e8 conosciuto per\u00f2 in modo particolare per il suo vino, il Friularo, che a partire dal 1913 ha ottenuto una serie di riconoscimenti a livello nazionale. Con D.M. il 16 agosto 1995 inoltre Bagnoli, assieme ai comuni di Agna, Arre, Battaglia Terme, Bovolenta, Candiana, Cartura, Conselve, Due Carrare, Monselice, Pernumia, San Pietro Viminario, Terrassa Padovana e Tribano, \u00e8 stato riconosciuto area a Denominazione di Origine Controllata (\"D.O.C. Bagnoli\"). Al solo Comune di Bagnoli invece, sempre tramite lo stesso decreto, \u00e8 stata assegnata la Denominazione di Origine Controllata \"Bagnoli Classico\", che pu\u00f2 quindi essere attribuita ai soli vini prodotti entro i confini del comune di Bagnoli.\nTra le aziende di primaria importanza il Dominio di Bagnoli, azienda agricola di propriet\u00e0 della famiglia Borletti, perpetua la gestione ultra millenaria delle storiche cantine di villa Widmann-Borletti oltre ad un'attivit\u00e0 agricola e zootecnica. Il Dominio di Bagnoli sotto la direzione di Lorenzo Borletti ha introdotto nuovi metodi di coltivazione pi\u00f9 ecologici e a basso impatto ambientale. Si sono fortemente sviluppate le produzioni biologiche nonch\u00e9 lo sviluppo di fonti rinnovabili di energia tra le quali un impianto di produzione di energia elettrica a Biogas di 1\u00a0MW.\nIl Dominio di Bagnoli ha sviluppato un'attivit\u00e0 agrituristica e, grazie alla ristrutturazione degli storici granai, la capacit\u00e0 di accogliere grandi eventi e congressi.\nA Bagnoli, per opera della Tenuta di Bagnoli della famiglia Musini, \u00e8 stato inoltre realizzato il pi\u00f9 importante centro agricolo privato italiano di produzione energia da fonti rinnovabili con due impianti a Biogas da 2\u00a0MW e due Fotovoltaici da 2\u00a0MW.\nOltre all'attivit\u00e0 agricola \u00e8 per\u00f2 presente nel territorio una zona industriale, artigianale e commerciale che Bagnoli divide con Conselve.\nInfrastrutture e trasporti.\nIl trasporto pubblico a Bagnoli di Sopra \u00e8 gestito mediante autocorse svolte da Busitalia.\nFra il 1886 e il 1954 la cittadina rappresent\u00f2 il capolinea meridionale della tranvia Padova-Bagnoli di Sopra, gestita dalla Societ\u00e0 delle Guidovie Centrali Venete (gruppo Societ\u00e0 Veneta), parte di un gruppo di linee che favorirono in maniera significativa la crescita economica e gli scambi commerciali nella provincia di Padova.\nSport.\nCalcio.\nLa principale squadra di calcio della citt\u00e0 \u00e8 la U.S.D. Arre Bagnoli Candiana che milita nel girone D Veneto di 1\u00aa Categoria. \u00c8 nata nel 2018.\nIl campo di calcio \u00e8 dedicato a Maurizio Sacco deceduto dopo aver segnato un gol importante nella stagione 1983-1984 che avrebbe portato la societ\u00e0 stessa alla promozione in interregionale."}
{"id": "32209", "revid": "322321", "url": "https://it.wikipedia.org/wiki?curid=32209", "title": "Baone", "text": "Baone (\"Baon\" o \"Bavon\" in veneto) \u00e8 un comune italiano di abitanti della provincia di Padova in Veneto.\nGeografia fisica.\nTerritorio.\nSituato nel versante meridionale dei Colli Euganei, \u00e8 costituito da quattro centri principali: Baone (il capoluogo), Valle San Giorgio, Calaone e Rivadolmo, e da altri di minore importanza: Casette, Ca' Barbaro, Piomb\u00e0, Preare e Val di Sopra.\nLe parrocchie cattoliche del Comune sono quattro: San Lorenzo (Baone), San Giorgio (Valle S.Giorgio), Santa Giustina (Calaone) e San Luigi Gonzaga (Rivadolmo) e dipendono dalla Diocesi di Padova. Nel territorio ci sono inoltre altre chiesette o oratori: San Bellino (Ca' Borini), Madonnetta delle Ave (Ca' Barbaro), San Biagio (Val di sopra) e San Giovanni Battista (Gemola).\nIl territorio \u00e8 prevalentemente collinare ed \u00e8 interamente incluso nel Parco Regionale dei Colli Euganei.\nIl comune ha un'economia in prevalenza agricola e vitivinicola, mentre la vicinanza ai centri di Este e Monselice ha reso possibile un limitato insediamento di attivit\u00e0 commerciali e industriali, preservandone il territorio.\nAmministrazione.\nDal punto di vista amministrativo, il Comune di Baone ha fatto parte dell'Unione dei Comuni - Colli Euganei fino al 31.12.2019 assieme ad Arqu\u00e0 Petrarca e Cinto Euganeo, e ne ha ospitato la sede presso Villa Mantua Benavides a Valle San Giorgio dal 2002 al 2015, fino al trasferimento presso il Municipio di Baone.\nStoria.\nLe prime notizie di Baone e Calaone risalgono rispettivamente al 1077 e al 1079, mentre dal XII e XIII secolo \u00e8 documentata la presenza di fortificazioni sui monti Cero, Castello, Murale, sul monte di Baone e sul monte Buso.\nCalaone assunse molta importanza durante la permanenza degli Estensi ad Este (1056-1239) e prima del trasferimento a Ferrara, fu proprio nel pi\u00f9 sicuro castello di Calaone che la corte svolse la sua vita durante le feroci guerre con Ezzelino e i padovani. In questo periodo, e prima della definitiva distruzione del castello ad opera dei padovani, Calaone attir\u00f2 menestrelli da tutta Europa che vennero al castello per cantare poesie alle nobili donne Estensi.\nNel XII secolo Ezzelino I da Romano detto il \"Balbo\", figlio di Alberico I, della famiglia degli Ezzelini spos\u00f2 Auria, figlia di Riccardo dei Conti da Baone: Ezzelino I fu castellano di Onara, di Romano, Bassano e Godego.\nSuccessivamente Palma Novella, figlia di Ezzelino II il Monaco, sposer\u00e0 un Alberto da Baone.\nLa frazione di Calaone e il Monte Cero furono alcune delle localit\u00e0 interessate dalle vicende umane e storiche che si svolsero tra il XI secolo e il XIII secolo e dalle numerose propriet\u00e0 che videro protagonisti i vari componenti della famiglia degli Ezzelini. Propriet\u00e0 che furono certosinamente accertate, censite e documentate dopo la loro definitiva sconfitta avvenuta nel 1260.\nNel settembre 1904, sulle colline adiacenti a Ca' Barbaro, venne effettuato il primo volo aeronautico italiano, dal pioniere Aldo Corazza che percorse alcune centinaia di metri in volo librato, a bordo del libratore biplano \"Corazza I\", di sua costruzione.\nIl territorio di Baone.\nInterventi significativi per il territorio furono la bonifica della valle di Baone, compiuta dai veneziani nel Cinquecento, e lo sfruttamento delle risorse naturali, come le acque termali della Val Calaona e l'attivit\u00e0 estrattiva nel monte Buso (ormai scomparsa) e poi sui monti Cero, Murale, Gula e in localit\u00e0 Piomb\u00e0 (attiva ancora nei primi anni del XXI secolo).\nLuoghi di interesse.\nNella localit\u00e0 di Salarola, a pochi passi dal centro di Calaone si trovano i ruderi della prima comunit\u00e0 ove si ritir\u00f2 la beata Beatrice I d'Este, mentre nella frazione di Valle San Giorgio si trova invece Villa Beatrice d'Este, l'ex monastero sul monte Gemola ove la beata trascorse vari anni fino alla sua morte, e dove si rifugi\u00f2 la beata Beatrice III d'Este regina d'Ungheria dopo la morte del re Andrea II Arpad.\nDi epoca successiva, alle famiglie padovane e veneziane si devono alcune ville e palazzi presenti nel territorio: Ca' Venier, sulla piazza di Baone, Ca' Orologio, a poca distanza, Villa Mantua Benavides, a Valle San Giorgio, e Ca' Barbaro, nell'omonima localit\u00e0. Rilevanti anche l'antico monastero sul monte Gemola, oggi Villa Beatrice d'Este.\nLe gi\u00e0 citate Terme della Val Calaona furono un importante centro di benessere per tutto il XIX secolo, ma il degrado in cui versavano al tempo della Grande Guerra port\u00f2 alla chiusura dello stabilimento (1921) e all'abbandono di questa risorsa tuttora inutilizzata.\nA fine anni novanta in localit\u00e0 Rivadolmo \u00e8 stato inaugurato anche il Parco Comunale delle Ginestre, un'ex area di cava riconvertita in giardino botanico e struttura didattica.\nProdotti tipici.\nA partire dagli ultimi decenni del Novecento, l'attivit\u00e0 agricola e vitivinicola di puro sostentamento si \u00e8 trasformata in produzioni di qualit\u00e0, che hanno valorizzato il territorio e le aziende locali.&lt;br&gt; \nProdotto per eccellenza del territorio di Baone \u00e8 il vino, del quale vengono prodotte numerose variet\u00e0 a Denominazione di Origine Controllata, grazie soprattutto al clima mite e alla particolare conformazione del territorio. Notevole anche la quantit\u00e0 e le variet\u00e0 di miele prodotte da numerose aziende e privati, come anche dell'olio d'oliva.\nUna recente manifestazione, la Festa dei Bisi, sorta nel 1999, ha rispolverato Baone come luogo privilegiato per la produzione e il commercio dei piselli. A seguito di tale iniziativa \u00e8 nata a Baone anche \"Bisi&amp;Bisi\", un'associazione dei produttori dei piselli dei Colli Euganei, con l'obiettivo di promuoverne la conoscenza e il consumo presso i consumatori e la ristorazione.\nNel 2018 il Comune di Baone ha istituito il registro della De.C.O. (Denominazione Comunale di Origine) e nel 2019 i \"Bisi\" (piselli) di Baone sono stati il primo prodotto ad esservi iscritto.\nRicettivit\u00e0.\nOltre ai numerosi ristoranti ed agriturismo da tempo presenti nel territorio di Baone, sono sorte strutture di accoglienza per visitatori e turisti. Posti letto sono disponibili in agriturismo e B&amp;B in tutte le quattro frazioni, e un camping \u00e8 disponibile in localit\u00e0 Ca' Barbaro.\nManifestazioni.\nNumerose sono le manifestazioni organizzate dalle quattro comunit\u00e0 nel corso dell'anno.\nFrequenti nel territorio comunale sono anche gli eventi sportivi di tipo podistico e le gare di mountain bike sui sentieri dei colli.\nTesti e approfondimenti.\nIl lavoro pi\u00f9 approfondito sul comune di Baone \u00e8 l'opera di Francesco Selmin, \"Storie di Baone\" (1999). Gli aspetti naturalistici sono trattati in Antonio Mazzetti, \"I percorsi di Baone\" (2000), mentre numerosi opuscoli e cartine sono reperibili nei punti informativi del Parco dei Colli Euganei, uno dei quali \u00e8 attualmente collocato a Baone, in piazza XXV Aprile.\nPer quanto riguarda i luoghi della vita della corte Estense nel castello di Calaone, riferirsi all'opera \"Beata Beatrice II\", opera di Faustino Mostardi, che riporta \"Luce in Calaone\" proprio come titolo del primo capitolo. Nella stessa opera vi sono riportati versi dei trovatori che elogiavano le donne della casata estense, e alcuni scorci di vita della Beata Beatrice I e Beatrice III a Salarola e al monastero del Gemola.\nLa rivista Reti Medioevali riporta in un saggio di Andrea Castagnetti molte notizie storiche relativamente ai territori di Este, Calaone, Baone e Monselice."}
{"id": "32210", "revid": "322321", "url": "https://it.wikipedia.org/wiki?curid=32210", "title": "Barbona", "text": "Barbona \u00e8 un comune italiano di 611 abitanti all'estremo sud della provincia di Padova in Veneto.\nSi tratta di un comune sparso in quanto la sede municipale non si trova nell'omonimo borgo ma nella pi\u00f9 piccola Lusia, localit\u00e0 con lo stesso nome del comune in provincia di Rovigo dall'altra parte dell'Adige. Il trasferimento della sede, da Barbona a Lusia, fu disposto dal Regio Decreto n. 1486 del 1\u00ba luglio 1873.\nMonumenti e luoghi d'interesse.\nIn localit\u00e0 Rotta Sabbadina (a volte \u00e8 indicata anche come Rotta Sabadina, perch\u00e9 i veneziani, nel 1513, di sabato, avrebbero provocato una rotta dell'Adige per impedire all'esercito imperiale francese, alleato al Duca di Ferrara, di passare il fiume) sono presenti resti di una interessante opera idraulica veneziana.\nA Barbona \u00e8 presente la chiesa di San Michele Arcangelo, edificata verso la fine del XIX secolo."}
{"id": "32212", "revid": "1516566", "url": "https://it.wikipedia.org/wiki?curid=32212", "title": "Boara Pisani", "text": "Boara Pisani (\"Boara\" in veneto) \u00e8 un comune italiano di abitanti della provincia di Padova in Veneto.\nSi estende sulla sponda sinistra del fiume Adige davanti a Boara Polesine, frazione di Rovigo, ed \u00e8 situato all'estremit\u00e0 meridionale della provincia.\nStoria.\nSimboli.\nLo stemma comunale riprende il blasone della nobile famiglia veneziana dei Pisani a cui \u00e8 stato aggiunto il corno dogale, simbolo della carica di doge della Repubblica di Venezia, titolo assunto da Alvise Pisani dal 1735 al 1741."}
{"id": "32213", "revid": "365417", "url": "https://it.wikipedia.org/wiki?curid=32213", "title": "Borgoricco", "text": "Borgoricco (\"Borgorico\" in veneto) \u00e8 un comune italiano di abitanti della provincia di Padova in Veneto. All'interno di esso troviamo le frazioni di San Michele delle Badesse e di Sant'Eufemia.\nCaratteristica del territorio di questo comune \u00e8 la sua suddivisione regolare: le strade diritte e lunghe si intersecano disegnando una scacchiera che, nonostante il trascorrere dei secoli, ha mantenuto l'originalit\u00e0 del famoso \"Graticolato Romano\", o Agro Centuriato Patavino, che comprende un'area piuttosto ampia posta a cavallo tra le provincie di Padova e Venezia, un quadrilatero esteso da Mirano a Camposampiero e da Vigonza a Campodarsego.\nAlcune associazioni di cittadini dei vari comuni dell'area stanno lavorando per costituire un parco regionale di interesse locale che miri alla salvaguardia storico-paesaggistica e ambientale della zona del Graticolato Romano.\nGeografia fisica.\nBorgoricco \u00e8 nel cuore della zona centuriata dagli antichi romani, nella pianura padana, a nord-est di Padova. Il territorio \u00e8 attraversato dal canale di scolo Lusore, a nord-est \u00e8 toccato dal fiume Muson Vecchio, a ovest dal torrente Muson dei Sassi che incrocia a sud-ovest del paese, il fiume Tergola.\nStoria.\nIl toponimo deriva dal latino \"\"burgus\" castello, torre, mentre \"richo\"\" ha qui il significato di \"dominante\" per l'importanza dell'insediamento romano. \"Qualcuno sostiene invece che il paese abbia preso il nome dai Conti Burgo Richo\".\nQuando giunsero i coloni romani il territorio era in parte popolato da piccoli gruppi dediti alla caccia, alla pesca e ad una agricoltura primitiva. Nel territorio sono stati ritrovati sia manufatti di queste genti che testimonianze romane: ogni oggetto viene raccolto e catalogato nel museo locale, il museo della centuriazione.\nI manoscritti pi\u00f9 antichi ritrovati nel luogo parlano delle chiese e dei castelli di epoca medioevale. In una donazione del 1085 \u00e8 nominata la chiesa dedicata a San Leonardo di Noblac, la cui fama di santo taumaturgo si era diffusa agli inizi dello stesso secolo; il testamento di Speronella Dalesmanni del 1192, ricorda la chiesa di S. Eufemia e l'oratorio di S. Nicol\u00f2 in Favariego. La famiglia Dalesmanni o Dalesmanini, possedeva estese propriet\u00e0 nella zona. In localit\u00e0 Castellaro sorgeva una loro residenza fortificata, protetta da un fossato con due ponti, della quale rimane traccia solo nel toponimo (via Castellaro e via Dalesmanina).\nDa notare in via Straelle l'oratorio del Rosario, con una meridiana datata 1684.\nLa contrada di San Giuliano ha preso il nome da un antico ospedale trecentesco, per l'assistenza dei pellegrini, da secoli scomparso; ne rimane l'oratorio detto successivamente di San Gaetano, la cui facciata \u00e8 stata sopraelevata.\nMalgrado le demolizioni, sono ancora numerosi, oltre a quelli ricordati, gli oratori e le cappelle di ville patrizie scomparse, i capitelli eretti agli incroci in sostituzione dei cippi pagani, testimonianze di una fede popolare molto sentita.\nStemmi.\nLo stemma comunale \u00e8 descritto dal D.P.R. del 22 maggio 1970 come:\nBorgoricco sembra essere l'unico comune d'Italia che abbia il privilegio di aver avuto l'autorizzazione di inserire nel proprio emblema comunale, nella quarta ripartizione, il graticolato romano con una croce, in filetto rosso, che rappresenta le due strade: la via \"Desm\u00e0n\" (\"Decumanus Maximus\" della centuriazione), che, un tempo, conduceva da Vicenza ad Altino e che, come SP 10 di Padova e SP 33 di Venezia, costituisce fondamentalmente la strada di collegamento con Mirano, con Mestre e con Venezia, e la via \"Cornara\" (forse Cornelia), che andava da Padova ad Asolo. Il toponimo \"Via Desman\" costituisce la denominazione locale a livello di stradari comunali per tutto l'asse viario perfettamente rettilineo che da San Michele delle Badesse (Statale del Santo) corre fino a Zianigo, dove l'antico decumano massimo muore presso l'alveo del fiume Muson Vecchio.\nSociet\u00e0.\nEvoluzione demografica.\nCome tutto il territorio del Veneto centrale, anche a Borgoricco si \u00e8 assistito negli ultimi decenni ad un'urbanizzazione e cementificazione forsennate. Il consumo di suolo ha provocato la quasi completa scomparsa della campagna che caratterizzava da sempre il territorio.\nCultura.\nVia Mussolini.\nBorgoricco presenta una \"via Mussolini\", una strada che collega il comune con l'omonima frazione di Villanova di Camposampiero. Il nome della via e della frazione non ha nulla in comune con Benito Mussolini, ma il toponimo sembra derivare dalla traduzione in veneto di \"moscerini\". Sull'origine di questa denominazione della frazione e della via Mussolini non ci sono notizie certe ma si ipotizza si trattasse di una zona acquitrinosa e quindi ricca di insetti come zanzare e moscerini; sta di fatto che la denominazione non \u00e8 una citazione del dittatore ma risale certamente prima del ventennio come si pu\u00f2 evincere, ad esempio, dalla cartografia asburgica.\nSport.\nCalcio.\nLa principale squadra di calcio della citt\u00e0 \u00e8 l\"'U.S.D. Borgoricco\" che milita nel girone A veneto di Eccellenza. I colori sociali sono l'azzurro ed il giallo."}
{"id": "32214", "revid": "453768", "url": "https://it.wikipedia.org/wiki?curid=32214", "title": "Bovolenta", "text": "Bovolenta (\"Bovo\u0142enta\" in veneto) \u00e8 un comune italiano di abitanti della provincia di Padova in Veneto.\nGeografia fisica.\nBovolenta sorge su un territorio pianeggiante; \u00e8 attraversata dal fiume Bacchiglione e dal canale Vigenzone, che confluiscono proprio a Bovolenta, precisamente in localit\u00e0 Pontara.\nStoria.\nIl toponimo \"Bovolenta\" comparve per la prima volta nel 1027, in un atto di donazione da parte di Litolfo da Carrara a favore dell'Abbazia di Carrara Santo Stefano. Negli anni del basso medioevo il paese conobbe un certo sviluppo economico, grazie alla favorevole posizione geografica (Bovolenta si trova alla confluenza di due importanti corsi d'acqua) che la rendeva un importante crocevia nel sistema di comunicazione fluviale per il trasporto delle merci tra i Colli Euganei, Venezia e l'Adriatico.\nProprio la strategicit\u00e0 del luogo indusse i Carraresi ad erigervi un castello, che rimase per secoli una delle pi\u00f9 importanti fortezze del territorio padovano, e la cui distruzione da parte dei Veneziani nel 1388 segn\u00f2 una svolta importante nel conflitto per la conquista di Padova da parte della Serenissima. Durante la guerra tra la Lega di Cambrai e Venezia (1509) la fortezza, ricostruita, resistette all'assedio dell'Imperatore Massimiliano, che si vendic\u00f2 quattro anni dopo ordinandone la distruzione.\nLa dominazione veneziana Bovolenta lasci\u00f2 nel territorio numerosi esempi di ville venete, alcune delle quali tuttora esistenti. Sul finire del Settecento, fior\u00ec pure una proto-industria tessile, e gli stessi anni (1782) videro la nascita di un circolo letterario, l\"Accademia dei Concordi\".\nSimboli.\nLo stemma e il gonfalone del comune di Bovolenta sono stati concessi con decreto del presidente della Repubblica del 12 settembre 2003."}
{"id": "32215", "revid": "322321", "url": "https://it.wikipedia.org/wiki?curid=32215", "title": "Brugine", "text": "Brugine (\"Br\u00f9xene\" in veneto) \u00e8 un comune italiano di abitanti della provincia di Padova in Veneto.\nGeografia fisica.\nIl comune di Brugine \u00e8 situato a circa 17 chilometri a sud da Padova, sulla strada verso Piove di Sacco (comune con il quale confina ad est), in una zona fertile ricca di campi, sebbene lambita dal corso di due soli piccoli fiumi (escluso il Bacchiglione che scorre pi\u00f9 a sud) il Fiumicello e la Schilla.\nBrugine confina, oltre che con Piove di Sacco, con altri cinque comuni, tutti appartenenti alla provincia di Padova: a nord con Legnaro e Sant'Angelo di Piove di Sacco, ad ovest e a sud-ovest con Bovolenta e Polverara, e a sud con Pontelongo.\nGeografia antropica.\nFrazioni.\nIl comune di Brugine riconosce una sola frazione: Campagnola. \nOltre alla frazione vi sono diverse localit\u00e0:\nArzerini: agglomerato di abitazioni poste lungo la strada. \u00c8 presente una piccola chiesetta;\nArdoneghe: agglomerato di abitazioni divise tra il comune di Brugine e di Legnaro;\nOspitale: nucleo posto tra i comuni di Brugine e Piove di Sacco;\nFiumicello: abitato posto in ambo le rive dell'omonimo corso d'acqua.\nMonumenti e luoghi d'interesse.\nChiesa di Brugine.\nLa chiesa di Brugine \u00e8 dedicata al Santissimo Salvatore\nChiesa di Campagnola.\nLa prima chiesa (compare come data certa il 1297) era dedicata a Santa Maria e appartiene probabilmente al periodo longobardo (S. Maria de la Campagnola). Nel 1489 ad una visita pastorale invece la chiesa risulta intitolata a S. Maria e S. Pietro, mentre nel 1571 rimane solo il nome di S. Pietro per diventare successivamente SS. Pietro e Paolo.\nL'attuale chiesa invece venne eretta nel 1755-58 e dedicata ai SS. Pietro e Paolo.\nAltri monumenti presenti nel territorio bruginese:\nMerita menzione Villa Roberti - Bozzolato - Brugine costruita sopra le fondamenta del Castello dei Maccaruffo di cui rimane la torretta.\nContrade.\nFacilmente suddivisibile in contrade se ne contano almeno 4:\nAmministrazione.\nL'amministrazione bruginese ha sede nel comune omonimo in via Roma posta al centro del paese.\nIl municipio \u00e8 di dimensioni normali, posto a fronte strada."}
{"id": "32216", "revid": "2066961", "url": "https://it.wikipedia.org/wiki?curid=32216", "title": "Cadoneghe", "text": "Cad\u00f2neghe \u00e8 un comune italiano sparso di abitanti della provincia di Padova in Veneto. La sede comunale non si trova nel borgo omonimo ma nella popolosa frazione di Mejaniga.\nSituato nella cintura nord di Padova, sulla sponda sinistra del Brenta, il paese viene citato nella costituzione di Padova nel 1235 con il nome di Cadonice.\nGeografia fisica.\nConfina a nord con Campodarsego, a nord-est con Vigonza, ad ovest con Vigodarzere, a sud con Padova (distante 6\u00a0km dal centro storico), in particolare con il quartiere di Torre.\nGeografia antropica.\nIl comune di Cadoneghe comprende, oltre il centro omonimo e il capoluogo Mejaniga, anche le frazioni di Castagnara e Bragni (praticamente contigue a Mejaniga), di Mezzavia (zona industriale) e di Bagnoli.\nEconomia.\nTra l'Ottocento e il Novecento nascono le officine Oblach, diventate poi Breda; il macello e industria della carne Grosoli e dagli inizi degli anni \u201850 l'industria meccanica Parpas.\nIstruzione.\nA Cadoneghe sono presenti diverse scuole.\nFinita la guerra mancava una scuola elementare in localit\u00e0 Bagnoli: fu fatta costruire dal primo consiglio comunale repubblicano e intitolata all'aviatore cadoneghese Roberto Maretto. Lo stabile non funge ormai pi\u00f9 da scuola . \nSport.\nNel comune di Cadoneghe sono presenti alcune associazioni sportive, le pi\u00f9 importanti sono:\nInoltre a partire dalla stagione 2017 lo stadio \"Martin Luther King\" \u00e8 l'impianto di casa della squadra di football americano dei Saints Padova.\nAltre associazioni presenti all'interno del territorio.\nA Cadoneghe esistono diverse associazioni di danza e di atletica.\nPer quanto riguarda gli sport minori, Cadoneghe pu\u00f2 vantare la presenza dell'hockey su prato, grazie alla fondazione, nel 1999, della Polisportiva Camelot (oltre all'hockey, organizza corsi di danza e funky). La Polisportiva Camelot \u00e8 tra le pi\u00f9 forti squadre di hockey in Italia, per quanto riguarda il settore giovanile: si possono citare la vittoria del campionato italiano indoor under-18 e under-21 2007/2008.\n\u00c8 presente anche un'orchestra di fiati composta da giovani tra i 10 e 20 anni con sede nel sotterraneo della scuola elementare Giulio Zanon."}
{"id": "32217", "revid": "322321", "url": "https://it.wikipedia.org/wiki?curid=32217", "title": "Campodarsego", "text": "Campod\u00e0rsego (\"Canpod\u00e0rsego\" in veneto) \u00e8 un comune italiano di abitanti della provincia di Padova in Veneto, situato a nord del capoluogo di provincia.\nIl comune \u00e8 stato riconosciuto citt\u00e0 e fa parte della Federazione dei Comuni del Camposampierese.\nOrigini del nome.\nIl primo atto che cita Campodarsego risale al 1190 nel quale viene menzionata \"Villa Campi de Arsico\". Il toponimo si riferisce ad un luogo disboscato e reso produttivo (\"campus\") vicino ad un corso d'acqua (\"Arsicus\") nominato molto spesso nel passato.\nStoria.\nIl Graticolato romano.\nIl territorio era per\u00f2 abitato gi\u00e0 da molti secoli. Il punto di partenza della storia di Campodarsego non pu\u00f2 essere che il graticolato romano. Nel periodo paleoveneto la zona dell'Alto Padovano si presentava ricca di vegetazione, godeva di un clima mite e beneficiava della pendenza del terreno che permetteva il deflusso delle acque piovane.\nEra percorsa da una strada che collegava Padova ad Asolo, quella che poi diventer\u00e0 la via Aurelia e, dopo ancora, la strada statale del Santo SS 307.\nI Romani infatti scelsero questa terra fra il Brenta ed il Muson Vecchio, per realizzare la centuriazione dell'Agro Padovano.\nIl \"gromatico\", cos\u00ec si chiamava il tecnico incaricato alla stesura dell'insediamento, posto al centro della centuriazione segnava due assi perpendicolari fra loro: il primo chiamato Decumano Massimo, ed il Cardine Massimo. \nIl Graticolato Romano, probabile opera del periodo dell'imperatore Augusto (nel quale decretata la pace si era provvisto ad assegnare la terra ai veterani), \u00e8 tuttora visibile. Questa interpretazione \u00e8 confermata dal recente rinvenimento di monete, cocci ed embrici con il timbro di una fornace.\nIl primo Cristianesimo.\nDopo la libert\u00e0 di religione concessa dall'imperatore Costantino inizi\u00f2 la lenta penetrazione del Cristianesimo nelle campagne, con la costituzione delle pievi. Le pievi si sostituirono alle strutture sociali, salvaguardando l'ordinamento civile e il bene comune e diventarono importanti centri religiosi e politici. A Campodarsego operava la pieve di Sant'Andrea (VI secolo d.C.). Sotto la sua giurisdizione nascono le cappelle di Reschigliano, Fiumicello di Campodarsego, Bronzola, Panigale, Villanova e Codiverno.\nMedioevo.\nVerso il mille la configurazione dell'ordinamento pagense \u00e8 sconvolta dalla nascita delle Signorie. Sant'Andrea ed il suo castello diventano propriet\u00e0 di una delle donne pi\u00f9 singolari del Medioevo: Speronella Dalesmanni.\nSperonella era molto avvenente e ricca e non disdegnava di ricorrere a qualsiasi mezzo, anche i pi\u00f9 aberranti, per accrescere le proprie ricchezze. Alla sua morte, eredit\u00f2 tutte le sue propriet\u00e0 il figlio Jacopo da Sant'Andrea, il quale dilapid\u00f2 tutto il patrimonio in brevissimo tempo. Tale fatto deve aver avuto un'eco grandissima nell'Italia dei Comuni, tanto che persino Dante Alighieri lo cita nella Divina Commedia, all'Inferno tra gli scialacquatori:\nNegli anni successivi il territorio di Campodarsego venne annesso al feudo dei da Camposampiero, e nel 1405 divenne parte della Serenissima.\nDalla Serenissima al Regno d'Italia.\nSotto i veneziani la zona venne beneficiata da interventi di pubblica utilit\u00e0, in primis nell'agricoltura e nel commercio. Nel XVII secolo venne portata a compimento un'importante opera di bonifica che permise di aumentare le coltivazioni di mais, vite e gelso.\nIl 1797 segn\u00f2 la caduta della Repubblica Serenissima e la seguente occupazione, prima della Francia di Napoleone Bonaparte, poi dell'Impero d'Austria. Nel 1866, a seguito delle lotte risorgimentali, il Veneto venne annesso al Regno d'Italia.\nSociet\u00e0.\nEvoluzione demografica.\nCome tutto il territorio del Veneto centrale, anche a Campodarsego si \u00e8 assistito negli ultimi decenni ad un'urbanizzazione e cementificazione forsennate. Il consumo di suolo ha provocato la quasi completa scomparsa della campagna che caratterizzava da sempre il territorio.\nGeografia antropica.\nFrazioni.\nIl comune di Campodarsego comprende altre quattro frazioni: Bronzola, Fiumicello, Reschigliano e Sant'Andrea, pi\u00f9 altre localit\u00e0 come Bosco del Vescovo e Campanigalli (meglio conosciuta come Panigale).\nEconomia.\nA Campodarsego ci sono diverse realt\u00e0 produttive importanti, come: il marchio Carraro con i due stabilimenti dei fratelli Mario e Antonio, che producono, rispettivamente, assali per macchine agricole e trattori; la Maschio Gaspardo, che produce grandi macchinari agricoli; l'azienda di valigeria Roncato; la ditta Zanon s.r.l., esportatrice di macchine agricole; e, dal 1930, la ditta Marcato s.r.l., produttrice di macchine per la pasta.\nSport.\nL'impianto di gioco pi\u00f9 importante era il Comunale di Campodarsego, ma dal 2015 il Campodarsego gioca al Centro Sportivo Gabbiano, munito di tribune per 1.000 spettatori."}
{"id": "32218", "revid": "327773", "url": "https://it.wikipedia.org/wiki?curid=32218", "title": "Campodoro", "text": "Campodoro (\"Canpodoro\" in veneto) \u00e8 un comune italiano di abitanti della provincia di Padova in Veneto.\nGeografia fisica.\nCampodoro dista circa 18\u00a0chilometri a nord-ovest sia da Padova che da Vicenza e sorge a 23 metri di altitudine sopra il livello del mare.\nIl comune \u00e8 composto da varie contrade, gravitanti soprattutto sui centri abitati di Campodoro e Bevadoro.\nStoria.\nLe origini dei paesi che compongono il comune sono molto antiche, certamente anteriori all'anno Mille, anche se il primo documento ufficiale che cita Bevadoro e Campodoro \u00e8 datato 1231.\nMonumenti e luoghi d'interesse.\nChiesa di Bevadoro.\nL'attuale chiesa di San Leonardo in Bevadoro \u00e8 stata eretta nel 1828 su disegno dell'allora arciprete Giovanni Battista Arcaro. Fu consacrata dal vescovo di Vicenza nel 1832. Fino a quell'epoca la chiesa si trovava dove ora c'\u00e8 il cimitero, poco lontano dal fiume Ceresone. Alcuni documenti delle visite pastorali dei vescovi di Vicenza vi fanno riferimento datandola al XV secolo. Sulla piazza del paese esisteva fino al XX secolo un'altra chiesa, dedicata a San Giovanni Battista, ultima testimonianza della presenza dei Templari e dei Cavalieri di Malta a Bevadoro.\nChiesa di Campodoro.\nLa chiesa di Santa Margherita in Campodoro era chiesa parrocchiale a partire dalla fine del XII secolo e dipendeva inizialmente dalla diocesi di Padova. Nei secoli XVI-XIX fu aggregata alla parrocchia arcipretale di San Leonardo di Bevadoro finch\u00e9, nel 1865, il vescovo di Vicenza le concesse nuovamente l'autonomia.\nDa dei documenti \u00e8 stato constatato che la chiesa era stata matrice di altre due chiese. L'attuale chiesa \u00e8 stata costruita tra il 1904 e il 1906. Al suo interno vi sono due opere di importanza culturale e religiosa: una pala riproducente la Sacra Sindone, e una raffigurante la deposizione di Ges\u00f9, attribuita a Palma il Giovane. I santi patroni sono Santa Margherita e San Basilio.\nCentro interparrocchiale.\nAgli inizi degli anni cinquanta, la parrocchia di Campodoro sent\u00ec l'esigenza di avere uno spazio di aggregazione. Ebbero quindi inizio i lavori di costruzione di uno stabile che oggi definiremmo polifunzionale, dotato di cinema-teatro e sale per riunioni. I lavori furono eseguiti grazie alla generosit\u00e0 e al volontariato della comunit\u00e0. Negli anni successivi fu aggiunto un altro piano, con aule adibite all'insegnamento della dottrina cristiana. Col passare del tempo l'edificio ha cambiato pi\u00f9 volte destinazione d'uso, ospitando un magazzino, un maglificio, le scuole medie, una palestra. Nel 2013 \u00e8 stato avviato il recupero e l'ampliamento e l'edificio funge attualmente da centro interparrocchiale per Bevadoro, Campodoro e Poiana di Granfion.\nBarchessa e Roggia Rezzonica.\nAll'estremit\u00e0 orientale di Bevadoro, al confine con Villafranca Padovana, sorge la Barchessa, un imponente edificio agrario del XVIII secolo. Essa fu il fulcro dei possedimenti dei Widmann-Rezzonico prima e dei Tretti poi, che nel 1874 rilevarono la tenuta di circa 1400 campi padovani.\nAutori di importanti bonifiche agrarie, i Tretti intrapresero anche la costruzione di 40 case coloniche in sostituzione di altrettanti \"casoni\". Le terre in loro possesso, come confermato dalla stima delle rendite di tutto il territorio eseguita dall'ing. Giacomelli di Padova nel 1860, erano caratterizzate da una resa non indifferente ancor prima dell'opera di bonifica, e ancor prima che le acque fossero convogliate in appositi canali. Fra questi spicca la roggia detta \"Rezzonica\", fatta costruire dai Widmann-Rezzonico. Ad Abbondio Rezzonico si deve anche l'installazione del mulino (come risulta dalla Gazzetta Ufficiale del Regno d'Italia del 14-05-1871) di cui si serviranno obbligatoriamente tutti i fittavoli dei Tretti. Poco distante, in localit\u00e0 Scalona, i Tretti gestivano poi una fornace per la produzione di materiale da costruzione. In localit\u00e0 Torrerossa, invece, amministravano un opificio per la lavorazione del tabacco.\nTorrerossa.\nUnico ma imponente residuo di un complesso fortificato che secondo la tradizione fu fatto erigere da Ezzelino III da Romano lungo le rive del fiume Ceresone, si trova a Bevadoro al confine con Camisano Vicentino. La vecchia torre, detta \"Torrerossa\", mantenutasi intatta per quasi 10 secoli, sub\u00ec un enorme squarcio nel terremoto del Friuli del 1976.\nLa fascia di confine fra le province di Padova e Vicenza fu a lungo contesa in aspre battaglie e fu pi\u00f9 volte fortificata dalle famiglie nobili coinvolte negli scontri: la Torrerossa si inscrive appunto in una pi\u00f9 articolata struttura di difesa dell'area padovana. Come altri edifici militari del XIII secolo, una volta pacificato il territorio sotto il governo della Serenissima, perse la funzione difensiva per trasformarsi in residenza civile, ingentilita da finestre e balconi in stile veneziano. Secondo la tradizione, dalla torre un passaggio sotterraneo conduceva ad alcune celle per prigionieri ed effettivamente nel terreno sottostante sono state individuate alcune grotte.\nVilla Tretti.\nEntrando a Bevadoro da Camisano Vicentino si incontra Villa Tretti (gi\u00e0 Widmann-Rezzonico, ora Brazzale), il cui stile si colloca in un periodo di passaggio tra il liberty e il razionalismo. \u00c8 stata progettata dall'architetto Giuseppe Torres e realizzata nel periodo 1907-1912.\nIl carattere dell'intero impianto rispecchia il gusto tardo ottocentesco, mediato attraverso un pi\u00f9 nuovo e riservato linguaggio di carattere domestico-borghese. La villa \u00e8 una sintesi dinamica di volumi, tradotti in torrette e verande, che seguono un andamento asimmetrico, incorniciato dagli stucchi in stile liberty, con motivi di festoni e ghirlande, che profilano le finestre. Il disegno del parco s'intreccia idealmente con l'impianto della villa; vi era stato ideato un gioco di aiuole erbose lievemente baulate a \"parterre\", a forma di goccia, di ellisse, e sottolineate da sentieri curvilinei.\nPista ciclo-pedonale Treviso-Ostiglia.\nIl territorio comunale \u00e8 attraversato diagonalmente dalla pista ciclabile Treviso-Ostiglia, realizzata sul sedime dell'omonima ex ferrovia militare (ferrovia Treviso-Ostiglia). La stazione ferroviaria di Bevadoro, denominata inizialmente \"Campodoro-Camisano\" e in seguito \"Campodoro\", \u00e8 stata in parte recuperata. Attualmente la pista ciclo-pedonale collega Quinto di Treviso e Poiana di Granfion. Sono in corso di realizzazione altre due tratte: da Quinto di Treviso a Treviso, da un lato, e il tratto nel Comune di Grisignano di Zocco verso Montegalda (che passa per Poiana di Granfion, Grisignano e Barbano), dall'altro.\nCultura.\nEventi.\nLe manifestazioni pi\u00f9 importanti che si svolgono nell'area comunale sono:\nEconomia.\nL'economia del comune si basa sull'agricoltura, sull'artigianato e, in misura minore, sui servizi. In ambito agricolo, piccole aziende si alternano ad alcune di pi\u00f9 grandi dimensioni centrate sulla produzione di mais e soia, nonch\u00e9 sulla zootecnia. L'ambito artigianale, di pi\u00f9 recente insediamento (fine anni '70), \u00e8 rappresentato da alcune piccole e medie imprese.\nAmministrazione.\nGemellaggi.\nIl comune di Campodoro ha avviato un progetto di interscambio socio-culturale tra i giovani delle due nazionalit\u00e0, per approfondire una conoscenza reciproca e cementare i rapporti di gemellaggio. In questo contesto una decina di giovani brasiliani provenienti dalle aree di maggiore insediamento di origine italiana, nonch\u00e9 discendenti di famiglie dello stesso comune di Campodoro, sono arrivati in Italia per un viaggio che ha toccato molte citt\u00e0 venete e Roma.\nSport.\nCalcio.\nLa principale squadra di calcio \u00e8 l\"'S.P.D. Campodoro Calcio\" che milita in seconda categoria.\nPallavolo.\n S.P.D. Campodoro Volley \u00e8 la squadra fondata nel 2014.\nNel 2017 si laurea campione nel campionato UISP, categoria OPEN."}
{"id": "32220", "revid": "322321", "url": "https://it.wikipedia.org/wiki?curid=32220", "title": "Candiana", "text": "Candiana \u00e8 un comune italiano di abitanti della provincia di Padova in Veneto, situato a sud del capoluogo di provincia.\nEtimologia.\nSecondo la fantasia popolare il nome Candiana dovrebbe derivare da \"Campus Dianae\", ossia campo di Diana, leggenda vuole che la dea sia andata a cacciare in queste terre. Secondo altri racconti (ancor meno attendibili), il centro sarebbe stato fondato da un gruppo di persone fuggite dall'isola greca di Candia (l'odierna Creta). In realt\u00e0 ambo le teorie sono infondate, attualmente \u00abSembra pi\u00f9 credibile l\u2019ipotesi che il toponimo derivi dal nome proprio \"Candidus\" pi\u00f9 il suffisso \"ana\" (che starebbe a indicare, genericamente, \"villaggio\" o \"fattoria\")\u00bb.\nMonumenti e luoghi d'interesse.\nTutto il centro abitato si evolve attorno al duomo di San Michele Arcangelo, del 1493-1502 (architetto Lorenzo da Bologna) attorniato dall'ex monastero prima benedettino quindi passato ai canonici regolari di Sant'Agostino, dal 1462. La chiesa da molti viene chiamata \"cattedrale di campagna\" sia per la monumentalit\u00e0 dell'edificio che per le opere del Morlaiter, del Mengozzi Colonna, le statue di Giovanni Bonazza, in esso contenute. Gli Agostiniani del monastero di Candiana furono anche artefici della sistemazione agraria del territorio da essi posseduto con la costruzione di numerose case rurali per i fittavoli, databili dal XVI\u00b0 - XVIIi\u00b0 sec. molte delle quali ancora esistenti. Il monastero fu soppresso nel 1783 e la propriet\u00e0 acquistata dalla famiglia Albrizzi. (1a) La prima chiesa e relativo monastero sono stati fondati in data 3 novembre 1097 per volont\u00e0 di Cono da Calaone.\nDel 1938 \u00e8 la riqualificazione urbanistica del centro di Candiana ad opera del famoso architetto Quirino De Giorgio (conosciuto a Padova per i suoi cinema Altino e Quirinetta). De Giorgio \u00e8 incaricato di progettare diversi edifici tra cui il municipio, la casa del fascio, il laboratorio di tessitura e filatura e il borgo littorio (oggi via Borgo) che si stende lungo un chilometro di strada dove sorgono 24 edifici rurali. Questi edifici, seppur pesantemente rimaneggiati con gli anni, presentano ancora l'originale impianto planimetrico.\nCultura.\nLe strutture scolastiche statali sono: scuola materna, elementare e media. \nCandiana ha una biblioteca comunale. Esistono anche alcune associazioni culturali-ricreative.\nEconomia.\nL'attivit\u00e0 economica predominante \u00e8 l'agricoltura, affiancata in tempi pi\u00f9 recenti da alcune attivit\u00e0 artigianali.\nNote.\n1a. G. Abrami, E. Martinati, B.Suman - Il territorio Conselvano - Conselve 1983"}
{"id": "32222", "revid": "322321", "url": "https://it.wikipedia.org/wiki?curid=32222", "title": "Carmignano di Brenta", "text": "Carmignano di Brenta (\"Carmign\u00e0n\" in veneto) \u00e8 un comune italiano di abitanti della provincia di Padova in Veneto, situato a circa 30\u00a0km a nord del capoluogo di provincia, quasi ai confini della provincia di Vicenza (appartiene infatti alla diocesi di Vicenza e per secoli il suo territorio fu conteso tra padovani e vicentini).\nCome suggerisce il toponimo, si estende alla destra del fiume Brenta.\nStoria.\nSulla base dei reperti archeologici, si suppone che nella zona fossero esistiti alcuni piccoli insediamenti sin dall'et\u00e0 del ferro e forse gi\u00e0 nel neolitico. A questi si sovrapposero verso l'VIII secolo a.C. i Veneti, ai quali si riconduce un'ascia bronzea ritrovata lungo il paleoalveo del Brenta.\nPer quanto riguarda l'epoca romana, lo storico Andrea Gloria riferisce di una lapide rinvenuta a Carmignano e ora dispersa. Di certo vanno collocate in questo periodo la via Postumia e le tracce di una centuriazione, di cui si distingue particolarmente il cardo noto popolarmente come \"Arzeron della Regina\". Anche il toponimo dovrebbe essere un tipico prediale latino riferito a un \"Carminius\" (personale di probabile derivazione venetica), tuttavia lo studioso locale Alberto Golin preferisce avvicinarlo all'alto-tedesco \"Karmhinan\" \"localit\u00e0 vicina a un'ansa del fiume\".\nDopo la caduta dell'Impero Romano il territorio decadde, non solo a causa delle invasioni barbariche, ma anche per una serie di disastrose piene del Brenta.\nLa prima attestazione del paese \u00e8 del 1077 (\"Carmegnano\").\nNel basso medioevo l'attuale comune si ritrov\u00f2 in una posizione cruciale: attraversato dalla Postumia e dalla strada \"Marostegana\" che si muoveva tra Padova e Bassano, era al confine tra i territori di Vicenza, Padova e Treviso. Il territorio fu per questo segnato dalle lotte che contrapposero queste citt\u00e0 e non a caso i Vicentini vi eressero un castello, distrutto nel 1198 dai Padovani aiutati da Ezzelino II da Romano e completamente scomparso, il cui sedime \u00e8 stato individuato in anni recenti nella localit\u00e0 Borghi.\nQuesto periodo di conflitti termin\u00f2 all'inizio del Quattrocento con la conquista della Repubblica di Venezia, che garant\u00ec un periodo di stabilit\u00e0 sino alla sua caduta nel 1797 (l'unica grave parentesi bellica fu la guerra della Lega di Cambrai). In questi secoli Carmignano attravers\u00f2 una certa prosperit\u00e0 economica, favorita dall'intraprendenza imprenditoriale di alcune famiglie nobili: nel Seicento, grazie alle opere idrauliche promosse dai Grimani, fu introdotta la coltivazione del riso, mentre nel secolo successivo fior\u00ec la bachicoltura.\nNegli anni seguenti il paese segu\u00ec le sorti del Veneto, divenendo definitivamente italiano dopo la terza guerra d'indipendenza (1866). Della storia recente si ricorda l'apertura della Cartiera di Carmignano (1883), importante stabilimento tuttora funzionante che all'inizio del Novecento assicurava un'occupazione a 250 operai, fornendo una certa prosperit\u00e0 al paese grazie al superamento di un'economia prettamente agricola.\nMonumenti e luoghi d'interesse.\nParrocchiale di Carmignano.\nSecondo Gaetano Macc\u00e0 la chiesa \u00e8 citata sin dal 1288 con il titolo di San Nicol\u00f2, forse ad affiancare quello dell'Assunta con cui \u00e8 oggi nota. Andrea Gloria aggiunge che, prima della riedificazione settecentesca ad opera dell'arciprete Antonio Cristofori, essa sorgeva in un altro luogo.\nL'edificio attuale \u00e8 il risultato di una completa ricostruzione iniziata nel 1939 e conclusa con la consacrazione dell'ottobre 1946. Degli interni, si ricorda la pala collocata dietro l'altare maggiore, lavoro settecentesco di Clemente Muzzi, e una piccola statua della Madonna della Salute assai venerata dalla popolazione.\nCultura.\nArte.\nCarmignano di Brenta \u00e8 il paese dove ha vissuto e lavorato lo scultore Giuseppe Monegato. In via Roma si trova tuttora la casa dell'artista, da lui progettata e internamente affrescata con motivi tratti dalla Bibbia, mentre presso i locali della casa comunale \u00e8 possibile ammirare pi\u00f9 di cento sculture fittili da lui plasmate ispirandosi alla cantica dell\"'Inferno\" di Dante Alighieri e all'inferno metaforico della seconda guerra mondiale.\nLa Famiglia DANIELI era nel XVII e XVIII secolo, una delle pi\u00f9 importanti della regione, rappresentata da Bortolomeo DANIELI, notaio di Carmignano e di Camazzole e dai suoi due figli Daniele e Girolamo. Daniele possedeva, tra l'altro, il Palazzo denominato 'Palazzon'.\nSport.\nCalcio.\nLa principale squadra di calcio della citt\u00e0 \u00e8 l'A.C.D. Carmenta 1925 che milita nel girone F veneto di 1\u00aa Categoria. \u00c8 nata nel 1925.\nDal 2014 \u00e8 tornata a calcare i campi da gioco anche l'USD Lampo Carmignano 1945, che come suggerisce il nome era stata fondata sul finire del secondo periodo bellico dai giovani del paese. Gli arancio-azzurri militano nella 3\u00aa Categoria provinciale."}
{"id": "32223", "revid": "322321", "url": "https://it.wikipedia.org/wiki?curid=32223", "title": "Cartura", "text": "Cartura \u00e8 un comune italiano di abitanti della provincia di Padova in Veneto, situato a sud del capoluogo di provincia.\nGeografia fisica.\nClima.\nCartura si trova all'interno della fascia del mesoclima della pianura ed \u00e8 quindi interessata durante tutto l'anno da un clima parzialmente continentale. Presenta un clima moderatamente piovoso durante i mesi autunnali e primaverili, dove si possono verificare perturbazioni anche molto intense di origine atlantica o mediterranea. Nei mesi estivi si presenta elevata umidit\u00e0 e talvolta fenomeni temporaleschi; mentre, in inverno, si verifica un clima pressoch\u00e9 freddo e pi\u00f9 secco rispetto alle altre stagioni.\nStoria.\nI primi insediamenti nel territorio dell'attuale comune di Cartura si fanno risalire ai Romani nel I secolo d.C., periodo in cui furono attuati i primi interventi di bonifica del territorio, allora paludoso e coperto di foreste. Il nome del paese \u00e8 probabilmente legato al termine latino \"cartorian\", la marca di materiale edile in terracotta inciso, testimoniato dal ritrovamento di un'antica manifattura di tegole e mattoni. Con la caduta dell'Impero romano d'Occidente sopraggiunse un periodo di decadenza e abbandono del territorio.\nUn fatto che ebbe conseguenze indelebili per la storia di Cartura fu la campagna di conquista di Padova da parte di Cangrande della Scala. Nel 1324 cominci\u00f2 con l\u2019attuazione della sua strategia che prevedeva la distruzione dei territori circostanti Padova per affamare la citt\u00e0 e impedire l\u2019arrivo di approvvigionamenti. Cartura fu tra i territori maggiormente colpiti, con devastazione dei campi, incendi, uccisioni che ridussero drasticamente la popolazione. Questo comport\u00f2 la perdita sia di terreno coltivabile, sia di manodopera che potesse lavorarci.\nNel 1388 la Repubblica di Venezia, a causa delle sue ostilit\u00e0 con i Carraresi, tornati ad essere signori di Padova nel 1337, conquist\u00f2 Padova attaccando e distruggendo, ancora una volta, la campagna. Con il dominio veneziano, che dur\u00f2 quattro secoli, dal XV secolo al XVIII secolo, inizi\u00f2 un periodo di povert\u00e0, fame e oppressione. Quasi tutti i prodotti dovevano essere inviati a Venezia sotto forma di tasse e poco rimaneva per il sostentamento e la sopravvivenza della popolazione. Durante il loro dominio, i veneziani si mostrarono noncuranti del destino delle popolazioni rurali. Tuttavia, dopo un secolo e mezzo di dominazione inefficace e negativa, Venezia stessa si rese conto che una discreta economia agricola poteva portare benefici anche in termini di difesa militare. Ebbe cos\u00ec inizi\u00f2 un nuovo progetto di bonifica a Cartura a partire dal 1556 con la costruzione di un grande sistema di drenaggio artificiale che ancora oggi esiste sotto il nome di \"Fossa Paltana\". Ci\u00f2 port\u00f2 ad una situazione stazionaria alla fine del XVI secolo e XVII secolo. In questo periodo furono edificate le ville che si possono ancora ammirare lungo il canale Cagnola, che collega la terraferma con la laguna. Nel Seicento, fu costruito anche il palazzo, tuttora visibile di fronte alla Chiesa di Santa Maria Assunta, che nel 1729 passer\u00e0 alla famiglia Buzzaccarini.\nDurante la fine del XVIII secolo e inizio del XIX secolo, il potere sul territorio fu spartito in diversi momenti dai francesi e dall'Impero austriaco. Nella primavera del 1797 i francesi conquistarono la regione accolti come liberatori dall\u2019oppressione veneziana, ma costrinsero la popolazione a seguire alcune misure, in nome della libert\u00e0, che comprendevano il pagamento di pesanti tasse e requisizioni. Il 17 ottobre 1797, per\u00f2, con il trattato di Campoformio il Veneto fu consegnato agli austriaci, con grande sdegno degli intellettuali, tra cui Ugo Foscolo, che traspose questo tradimento nell\u2019opera \u201c\"Le ultime lettere di Jacopo Ortis\"\u201d, ambientata nel vicino territorio dei Colli Euganei. Il dominio austriaco dur\u00f2 otto anni, ma si rivel\u00f2 positivo per l'economia povera del territorio. Uno degli aspetti positivi fu la nuova vicinanza politica con la Lombardia che permise al Veneto di uscire dall'isolamento economico; in secondo luogo, il piano austriaco di ripresa economica e di ristrutturazione amministrativa. Questo piano fu fermato dalla nuova conquista della regione da parte dell'impero napoleonico. Il periodo di dominazione napoleonica, che and\u00f2 dal 1805 al 1813, fu caratterizzato da arruolamento obbligatorio, tassazione ed espropriazione delle terre, lasciando la popolazione ancora una volta in condizioni di povert\u00e0. Infine, con il Congresso di Vienna del 1814, la regione torn\u00f2 all'impero austriaco, fatto che segn\u00f2 la ripresa economica della zona. A Cartura, in particolare, l'allevamento dei bachi da seta port\u00f2 grandi benefici, soprattutto grazie al commercio con la Lombardia, dove esistevano industrie tessili che avevano bisogno del materiale. Dopo le pestilenze del Cinque-Seicento e l'invasione napoleonica, il territorio visse dunque un periodo positivo grazie agli interventi di miglioramento nei settori dell'agricoltura, dell'istruzione e della sanit\u00e0 attuati durante il dominio asburgico.\nDopo l'unit\u00e0 d'Italia il comune di Cartura attravers\u00f2 un periodo di grande difficolt\u00e0 economica che termin\u00f2 dopo la fine del secondo conflitto mondiale. Il dominio austriaco si concluse infatti con l'ingresso del Veneto nel Regno d'Italia nel 1866. Per Cartura e per quella zona signific\u00f2 ancora una volta povert\u00e0, ma anche declino morale e criminalit\u00e0. Molti uomini di Cartura partirono per il fronte durante la Prima Guerra Mondiale e, nonostante la situazione economica negativa, successivamente alla sconfitta di Caporetto del novembre 1917, Cartura ospit\u00f2 molte truppe tanto che \u201cin quasi tutte le case erano alloggiati soldati\u201d.\nUn periodo di ripresa economica a Cartura avvenne nel periodo tra le due guerre, dopo che il conflitto mondiale aveva messo in luce l'arretratezza della sua popolazione e dell'economia. Il primo impianto elettrico fu installato nel 1927 e poi, nel 1928, fu inaugurata la tranvia elettrica, precedentemente a vapore, che collegava Cartura con Padova e Conselve. Dal 1931 l\u2019amministrazione comunale fu retta dal marchese Osvaldo Buzzaccarini.\nCartura invi\u00f2 uomini sul campo di battaglia anche durante la Seconda guerra mondiale e fece parte del movimento partigiano italiano. Cartura fu anche vittima dei bombardamenti angloamericani, che portarono alla distruzione della chiesa di Cagnola e non del ponte, reale obiettivo. Il 25 e 26 aprile 1945, tutte le strade di Cartura furono utilizzate dai carri armati tedeschi in ritirata e il ponte, che non fu distrutto, permise loro di fuggire. Il locale comitato di liberazione, il 26 aprile 1945, si prepar\u00f2 ad accogliere le truppe alleate e a rendere pi\u00f9 attive possibili le azioni dei partigiani di Cartura secondo le direttive del comitato di liberazione nazionale. Il comitato comunale fu anche il responsabile della normalizzazione amministrativa e civile nel territorio del comune di Cartura.\nAttualmente il tessuto economico del Comune \u00e8 costituito prevalentemente da attivit\u00e0 agricole, affiancate dalla presenza di aziende in buona parte artigianali a carattere familiare.\nInfrastrutture e trasporti.\nAttraversata in senso longitudinale nord-sud dalla Strada provinciale 92, Cartura \u00e8 collegata con Padova mediante autoservizi svolti da Busitalia Veneto. La si pu\u00f2 raggiungere mediante la linea E062 (Padova - Cartura - Bagnoli di Sopra - Anguillara Veneta).\nFra il 1888 e il 1954 nella cittadina fu presente inoltre una stazione della tranvia Padova-Bagnoli di Sopra, gestita dalla Societ\u00e0 delle Guidovie Centrali Venete (gruppo Societ\u00e0 Veneta), parte di un gruppo di infrastrutture che contribuirono in tale periodo al rilancio economico della provincia di Padova."}
{"id": "32224", "revid": "322321", "url": "https://it.wikipedia.org/wiki?curid=32224", "title": "Casale di Scodosia", "text": "Casale di Scodosia (\"Casa\u0142e de Scodosia\" in veneto) \u00e8 un comune italiano di abitanti della provincia di Padova in Veneto, situato a sud-ovest del capoluogo provinciale.\nStoria.\nIl paese \u00e8 abitato sin dal II millennio a.C. ed \u00e8 situato in una zona paludosa bonificata solo nel XV secolo, durante la dominazione veneziana, periodo in cui si fa risalire \"Casa Grompo\", che spicca per il suo pregevole poggiolo in pietra. Al periodo tardo-medievale risalgono, invece, la chiesa di S. Margherita con campanile romanico e la pieve di Santa Maria di cui \u00e8 conservata solo la torre campanaria.\nIn seguito all'annessione all'Austria del 1797, il comune divenne zona di brigantaggio, sorte che condivise con altri comuni della \"Scodosia\" come Saletto.\nMonumenti e luoghi d'interesse.\nTra gli edifici storici presenti spicca la Villa Correr presso \"Altaura\", edificata nel XVIII secolo con materiali recuperati dalla precedente casa rurale cinquecentesca e si distingue per gli intonaci decorati in terra naturale e per le finestre a medaglioni di vetro, prodotte a Murano. La sfarzosa residenza \u00e8 ora sede del \"Museo Etnografico della Scodosia\" e della mostra nazionale dell'antiquariato."}
{"id": "32226", "revid": "958185", "url": "https://it.wikipedia.org/wiki?curid=32226", "title": "Entropia", "text": "L'entropia (dal greco antico \u1f10\u03bd \"en\", \"dentro\", e \u03c4\u03c1\u03bf\u03c0\u03ae \"trop\u00e9\", \"trasformazione\") \u00e8, in meccanica statistica, una grandezza (pi\u00f9 in particolare una coordinata generalizzata) che viene interpretata come una misura del disordine presente in un sistema fisico qualsiasi, incluso, come caso limite, l'Universo. Viene generalmente rappresentata dalla lettera formula_1. Nel Sistema Internazionale si misura in joule fratto kelvin (J/K).\nNella termodinamica classica, il primo campo in cui l'entropia venne introdotta, formula_1 \u00e8 una funzione di stato di un sistema in equilibrio termodinamico, che, quantificando l'indisponibilit\u00e0 di un sistema a produrre lavoro, si introduce insieme con il secondo principio della termodinamica. In base a questa definizione si pu\u00f2 dire, in forma non rigorosa ma esplicativa, che quando un sistema passa da uno stato di equilibrio \"ordinato\" a uno \"disordinato\" la sua entropia aumenta; questo fatto fornisce l'indicazione sulla direzione in cui evolve spontaneamente un sistema, quindi anche la freccia del tempo.\nL'approccio molecolare della meccanica statistica generalizza l'entropia agli stati di non-equilibrio correlandola pi\u00f9 strettamente al concetto di ordine, precisamente alle possibili diverse disposizioni dei livelli molecolari e quindi differenti probabilit\u00e0 degli stati in cui pu\u00f2 trovarsi macroscopicamente un sistema.\nIl concetto di entropia \u00e8 stato esteso ad ambiti non strettamente fisici, come le scienze sociali, la teoria dei segnali, la teoria dell'informazione, acquisendo una vasta popolarit\u00e0.\nEntropia e disordine.\nIl concetto di \"entropia\" \u00e8 piuttosto complesso e per comprendere appieno il suo significato \u00e8 necessaria almeno una conoscenza di base della termodinamica e della meccanica quantistica; esistono infatti almeno due definizioni rigorose dell'entropia: una definizione macroscopica, fornita dalla termodinamica e una definizione microscopica, fornita dalla meccanica quantistica.\n\u00c8 possibile comunque dare una spiegazione semplificata dell'entropia, interpretandola come il \"grado di disordine\" di un sistema. Quindi un aumento del \"disordine\" di un sistema \u00e8 associato a un aumento di entropia, mentre una diminuzione del \"disordine\" di un sistema \u00e8 associata a una diminuzione di entropia; \u00e8 necessario per\u00f2 chiarire che il disordine \u00e8 relativo, e per questo la spiegazione semplificata non \u00e8 equivalente a quella esatta; ci\u00f2 per\u00f2 serve a rappresentare il concetto.\nPer maggiore chiarezza, nella figura seguente sono mostrate tre configurazioni dello stesso sistema costituito da 24 oggetti, in cui si ha un aumento di disordine (cio\u00e8 un aumento di entropia) andando da sinistra a destra e una diminuzione di disordine (cio\u00e8 una diminuzione di entropia) andando da destra a sinistra.\nNella figura seguente \u00e8 rappresentato un esempio pratico in termodinamica in cui si assiste a un aumento di disordine (cio\u00e8 un aumento di entropia). In questo caso gli \"oggetti\" sono delle molecole di due gas (ogni gas \u00e8 contraddistinto da un colore diverso), ad esempio si supponga che le sferette blu siano molecole di ossigeno e le sferette rosse siano molecole di azoto.\nInizialmente i gas sono situati in due compartimenti stagni, per cui in ciascun compartimento sono presenti solo molecole dello stesso tipo di gas. Se i due compartimenti sono messi in comunicazione (ad esempio aprendo una valvola), i due gas si mescolano tra di loro e si ha un aumento di disordine, ovvero un aumento di entropia (che in tal caso viene detta \"variazione di entropia di miscelamento\").\nNell'esempio precedente si \u00e8 assistito a un aumento di entropia \"spontaneo\" (\u00e8 bastato infatti mettere in comunicazione i due compartimenti). Tale aumento di entropia spontaneo avviene sempre in natura, mentre non avviene una diminuzione di entropia spontanea. Tale constatazione empirica si traduce nel fatto che le configurazioni \"disordinate\" sono le pi\u00f9 probabili e corrisponde al cosiddetto \"Secondo principio della termodinamica\".\nAltri sistemi che possono assumere diversi gradi di disordine sono i materiali metallici. Essi infatti possono assumere le seguenti strutture:\nIl disordine delle strutture dei materiali metallici aumenta anche in presenza dei cosiddetti \"difetti cristallini\" (tra cui l'inclusione di atomi di altro tipo o la mancanza di un atomo in una posizione del reticolo), la cui presenza determina un aumento del contenuto entropico del materiale.\nStoria e definizione.\nIl concetto di entropia fu introdotto agli inizi del XIX secolo, nell'ambito della termodinamica, per descrivere una caratteristica (la cui generalit\u00e0 fu osservata per la prima volta da Sadi Carnot nel 1824) di tutti i sistemi allora conosciuti, nei quali si osservava che le trasformazioni avvenivano spontaneamente in una sola direzione, quella verso il maggior disordine.\nIn particolare, il termine \"entropia\" fu introdotto da Rudolf Clausius nel suo \"Abhandlungen \u00fcber die mechanische W\u00e4rmetheorie\" (\"Trattato sulla teoria meccanica del calore\"), pubblicato nel 1864. In tedesco \"Entropie\" deriva dal greco \u1f10\u03bd \"en\", \"dentro\", e da \u03c4\u03c1\u03bf\u03c0\u03ae \"trop\u00e9\", \"cambiamento\", \"punto di svolta\", \"rivolgimento\" (sul modello di \"Energie\", \"energia\"): per Clausius indicava dove va a finire l'energia fornita a un sistema. Propriamente Clausius intendeva riferirsi al legame tra movimento interno (al corpo o sistema) ed energia interna o calore, legame che esplicitava la grande intuizione del secolo dei Lumi, che in qualche modo il calore dovesse riferirsi al movimento meccanico di particelle interne al corpo. Egli infatti la defin\u00ec come il rapporto tra la somma dei piccoli incrementi (infinitesimi) di calore, divisa per la temperatura assoluta durante il cambiamento di stato.\nPer chiarire il concetto di entropia possiamo presentare alcuni esempi:\nIl concetto di entropia ha conosciuto grandissima popolarit\u00e0 nell'Ottocento e nel Novecento, grazie alla grande quantit\u00e0 di fenomeni che aiuta a descrivere, fino a uscire dall'ambito prettamente fisico ed essere adottato dalle scienze sociali, nella teoria dei segnali, nell'informatica teorica e nell'economia. \u00c8 tuttavia bene notare che esiste una classe di fenomeni, detti \"fenomeni non lineari\" (ad esempio i fenomeni caotici) per i quali le leggi della termodinamica (e quindi anche l'entropia) devono essere profondamente riviste e non hanno pi\u00f9 validit\u00e0 generale.\nPostulato dell'entropia.\nUna propriet\u00e0 fondamentale, chiamata anche (impropriamente) \"postulato dell'entropia\", afferma che in un sistema isolato l'entropia formula_1 del sistema non diminuisce mai e, durante un ordinario processo irreversibile, aumenta. La dimostrazione \u00e8 la seguente: si consideri un sistema isolato sia meccanicamente sia termicamente che, a causa di una perturbazione interna, si porta da uno stato formula_4 a uno stato formula_5. Essendo l'entropia una funzione di stato, per definizione la variazione della stessa non dipende dal percorso seguito, ma solo dallo stato iniziale e finale, \u00e8 possibile concepire un processo reversibile che ci riporti da formula_5 a formula_4. Per la disuguaglianza di Clausius si ha:\nMa questa circuitazione pu\u00f2 essere spezzata nella somma dei due integrali, dallo stato formula_4 al formula_5 e viceversa:\nformula_11\nIl primo integrale \u00e8 nullo poich\u00e9 il processo \u00e8 adiabatico, ovvero essendo il sistema isolato non subisce trasferimenti di calore con l'esterno. Il secondo integrale si pu\u00f2 scrivere nella forma:\nAllora:\nOvvero:\nDefinizione termodinamica.\nLa variazione della funzione di stato entropia formula_1 venne introdotta nel 1864 da Rudolf Clausius nell'ambito della termodinamica come:\ndove formula_17 \u00e8 la quantit\u00e0 di calore assorbita o ceduta in maniera reversibile e isoterma dal sistema a temperatura formula_18.\nIn forma differenziale, la legge si presenta cos\u00ec:\nAnche se formula_20 non \u00e8 un differenziale esatto, dividerlo per la temperatura formula_18 lo rende tale: formula_22 \u00e8 dunque il fattore d'integrazione. Inoltre, formula_23 \u00e8 un differenziale esatto se e solo se \u00e8 valido il secondo principio della termodinamica.\nIn una delle sue diverse formulazioni, il secondo principio della termodinamica afferma che in un sistema isolato l'entropia pu\u00f2 solo aumentare, o al limite rimanere costante per cicli termodinamici reversibili.\nGas perfetti.\nTrasformazione reversibile isoterma.\nEssendo per un gas ideale l'energia interna formula_24 funzione della sola temperatura, in condizioni isoterme formula_25, quindi applicando il primo principio della termodinamica abbiamo l'eguaglianza del calore e del lavoro scambiati, ovvero:\nne segue che per una trasformazione tra gli stati formula_27 e formula_28 in assenza di lavoro isocoro, abbiamo:\nper una mole di gas ideale, dalla equazione di stato dei gas perfetti:\novvero:\nquindi:\nPossiamo riscrivere l'equazione sopra in funzione della pressione, se consideriamo che in questo particolare caso (trasformazione isoterma reversibile di un gas ideale) formula_33\novvero:\nquindi:\nTrasformazione reversibile isocora.\nDalla definizione di entropia:\nin cui formula_38 \u00e8 il calore specifico molare a volume costante (funzione della temperatura) e formula_39 \u00e8 la sua media tra le temperature formula_40 e formula_41.\nPer cui, per una mole di gas perfetto:\nTrasformazione reversibile isobara.\nSeguendo la stessa procedura, possiamo scrivere:\nin cui formula_44 \u00e8 il calore specifico molare a pressione costante (funzione della temperatura) e formula_45 \u00e8 la sua media tra le temperature formula_40 e formula_41.\nPer cui, per una mole di gas perfetto:\nTrasformazione reversibile.\nEssendo l'entropia una funzione di stato, considerando una qualsiasi trasformazione reversibile da uno stato formula_27 a uno formula_28, con definite pressione, temperatura e volume occupato, \u00e8 possibile calcolare la variazione di entropia eseguendo l\"'integrale di Clausius\"\nsu un qualsiasi cammino reversibile, ad esempio sulla composizione di una isocora reversibile con una isoterma reversibile. Si ottiene per \"n\" moli (dipendentemente solo dagli stati formula_27 e formula_28):\nda cui, applicando la nozione di funzione di stato si ottiene una formulazione analitica per l'entropia in funzione delle variabili di stato, a meno di una costante additiva:\nEssa \u00e8 equivalente, tramite l'equazione di stato dei gas perfetti, alle altre due forme, talvolta utili, definite sempre a meno di una costante additiva:\nIn cui formula_57 \u00e8 il coefficiente della politropica.\nSi nota cos\u00ec che nelle trasformazioni adiabatiche reversibili l'entropia rimane costante (sono per questo anche dette isoentropiche).\nSistemi materiali.\nPer calcolare l'entropia associata a sistemi materiali \u00e8 possibile effettuare una integrazione che tenga conto anche dei contributi dovuti ai passaggi di stato. Per una sostanza gassosa ad una temperatura formula_18, l'entropia molare si pu\u00f2 ricavare da\ndove formula_60, formula_61, formula_62 sono rispettivamente i calori specifici della sostanza allo stato solido, liquido e gassoso mentre formula_63, formula_64 sono rispettivamente il calore latente di fusione e il calore latente di ebollizione.\nEnergia ed entropia.\nAssumendo che l'intero universo sia un \"sistema isolato\" - ovvero un sistema per il quale \u00e8 impossibile scambiare materia ed energia con l'esterno - il primo e il secondo principio della termodinamica possono essere riassunti come segue:\naffermazione valida per qualsiasi sistema isolato.\nCi\u00f2 significa che non solo non si pu\u00f2 n\u00e9 creare n\u00e9 distruggere l'energia, ma nemmeno la si pu\u00f2 completamente trasformare da una forma in un'altra senza che una parte venga dissipata sotto forma di calore. Ovvero l'energia utilizzata si traforma in energia sempre meno utilizzabile. \nSe per esempio si brucia un pezzo di carbone, la sua energia si conserva e si converte in energia contenuta nell'anidride carbonica, nell'anidride solforosa e negli altri residui di combustione, oltre che in forma di calore. Sebbene nel processo non si sia perduta energia, non possiamo invertire il processo di combustione e ricreare dai suoi scarti il pezzo di carbone originale.\nIl secondo principio della termodinamica pu\u00f2 quindi essere cos\u00ec ridefinito:\n\u00ab\u00c8 impossibile realizzare una trasformazione il cui unico risultato sia la conversione in lavoro di tutto il calore assorbito da una sorgente omogenea\u00bb (formulazione di Kelvin-Planck).\nLo stato in cui l'entropia raggiunge il massimo valore e non c'\u00e8 pi\u00f9 energia libera disponibile per compiere lavoro \u00e8 detto stato di equilibrio. Per l'intero universo, concepito come sistema isolato, ci\u00f2 significa che la progressiva conversione di lavoro in calore (per il principio di aumento dell'entropia totale), a fronte di una massa dell'universo finita, porter\u00e0 infine a uno stato in cui l'intero universo si trover\u00e0 in condizioni di temperatura uniforme; la cosiddetta morte termica dell'Universo.\nL'entropia caratterizza il verso ( da bassa entropia ad alta entropia) di qualunque trasformazione reale come trasformazione irreversibile: infatti anche tornando da uno stato finale a uno identico allo stato iniziale per temperatura, volume, pressione o altri parametri, come continuamente avviene nei cicli di una macchina termica, almeno una variabile fisica differirebbe dal punto da cui si \u00e8 partiti: l'entropia (che inevitabilmente \u00e8 aumentata).\nOgni trasformazione reale \u00e8 una trasformazione irreversibile perch\u00e9 l'entropia aumenta; viceversa l'ipotesi di idealit\u00e0 equivale all'ipotesi di una variazione d'entropia nulla.\nDefinizione quantistica dell'entropia.\nMentre nella visione antropica l'entropia \u00e8 sempre espressa in termini di variazione, e mai in termini assoluti, in meccanica quantistica \u00e8 possibile definire l'entropia in termini assoluti, ad esempio attraverso l'entanglement.\nSi considerino due sistemi formula_27 e formula_28, ognuno con associato uno spazio di Hilbert formula_67, formula_68. Lo stato del sistema composito \u00e8 allora:\nIn generale, non \u00e8 possibile associare uno stato puro al componente formula_27. Tuttavia \u00e8 comunque possibile associarvi una matrice di densit\u00e0. Sia definito l'operatore proiezione\nLo stato di formula_27 \u00e8 la traccia parziale di formula_73 sulle basi del sistema formula_28:\nAd esempio, per lo stato \"entangled\" \"classico\" di formula_27 e formula_28, ognuno composto da due stati puri \"0\" e \"1\"\nla matrice densit\u00e0 \u00e8\ne la matrice densit\u00e0 dello stato puro di formula_27 \u00e8\nossia semplicemente l'operatore proiezione di formula_82. Da notare che la matrice densit\u00e0 del sistema composto, formula_73, ha la stessa forma. Ci\u00f2 non sorprende, in quanto lo stato entangled classico \u00e8 uno stato puro.\nData una matrice di densit\u00e0 qualsiasi, formula_84, possiamo calcolare la quantit\u00e0\ndove formula_86 \u00e8 la costante di Boltzmann, e la traccia \u00e8 presa sullo spazio formula_87 in cui \u00e8 definita formula_84. Risulta che formula_1 \u00e8 esattamente l'entropia del sistema corrispondente a formula_87.\nL'entropia di ogni stato puro \u00e8 zero, in quanto non vi \u00e8 indeterminazione sullo stato del sistema. L'entropia di ciascuno dei due sottosistemi formula_27 e formula_28 entangled \u00e8 semplicemente formula_93, il massimo ammissibile per un sistema a due stati.\nSe il sistema nel suo complesso \u00e8 puro, l'entropia di ogni sottosistema pu\u00f2 essere usata per misurarne il grado di \"entanglement\" con gli altri sottosistemi.\nSi pu\u00f2 anche mostrare come gli operatori unitari che agiscono su uno stato, come ad esempio l'operatore di evoluzione temporale ottenuto dall'equazione di Schr\u00f6dinger, lasciano invariata l'entropia. Si associa dunque la reversibilit\u00e0 di un processo alla sua variazione di entropia, confermando dunque la teoria termodinamica e, contemporaneamente, l'entropia di un segnale secondo la teoria dell'informazione.\nDefinizione statistica.\nIn meccanica statistica lo studio sull'entropia \u00e8 un tramite per ottenere informazioni macroscopiche a partire dalle configurazioni microscopiche. Intuitivamente si immagina che a una certa condizione macroscopica di equilibrio del sistema (macrostato o stato termodinamico del sistema, definito da precisi valori di grandezze come pressione e temperatura) corrispondano diverse configurazioni microscopiche (stati dinamici o microstati, definiti solo se si conoscono posizione e velocit\u00e0 di tutte le molecole del sistema).\nTali configurazioni microscopiche occupano un volume nello spazio delle fasi il quale viene indicato con formula_94. Allora possiamo definire l'entropia secondo il principio di Boltzmann come:\ndove formula_86 \u00e8 la costante di Boltzmann.\nPossiamo definire formula_94 come la misura dell'insieme di tutte le possibili disposizioni (o probabilit\u00e0 a livello macroscopico) dei livelli molecolari: formula_94 rappresenta quindi il numero di stati totali accessibili al sistema alla temperatura formula_18. Questa misura tiene conto dell'indistinguibilit\u00e0 tra le particelle introducendo il fattore correttivo di Gibbs.\nPer capire il significato fisico di formula_94 prendiamo in esempio un caso di \"entropia per miscelamento\" riferendoci a un cristallo di atomi formula_27. Supponiamo di inserire atomi formula_28 (simili in dimensione e dal punto di vista elettronico) nei siti di formula_27 per semplice sostituzione: in questo modo abbiamo un numero di atomi formula_27 formula_105 e un numero di atomi formula_28 formula_107 che si distribuiscono nei siti formula_108 del cristallo. Man mano che introduciamo gli atomi formula_28 nei siti di formula_27 aumenta il numero delle configurazioni possibili tra gli atomi formula_27 e formula_28, cio\u00e8 aumenta la possibilit\u00e0 di ottenere distribuzioni diverse: questo fatto coincide con un aumento del grado di disordine del sistema, e quindi con un aumento di entropia. Il numero massimo di configurazioni formula_94 corrisponde al numero di modi possibili di distribuire a caso formula_114 e formula_115 oggetti su formula_108 formula_117 siti e vale:\nIn generale, se nel cristallo di A vengono introdotti diversi tipi di atomi \"simili\" (formula_28, formula_120, ecc.), il numero massimo di configurazioni possibili vale:\nA temperature ordinarie, nei gas, queste disposizioni seguono la distribuzione di Maxwell-Boltzmann, ma l'approccio pu\u00f2 opportunamente estendersi, in maniera pi\u00f9 complessa, a liquidi e solidi dove ad esempio non vige l'indistinguibilit\u00e0 delle singole particelle (poich\u00e9 spazialmente vincolate ad esempio al reticolo cristallino). A basse temperature, prossime allo zero assoluto, le distribuzioni, in virt\u00f9 del fatto che le particelle si concentrano nei livelli di energia pi\u00f9 bassi, seguiranno differenti distribuzioni, come quella di Fermi-Dirac o di Bose-Einstein (a seconda del fatto che ricadano o meno sotto il principio di esclusione di Pauli).\nLa definizione statistico-molecolare \u00e8 considerata la fondamentale definizione di entropia, dato che tutte le altre possono esserne matematicamente derivate, ma non viceversa. Nelle lezioni di teoria del gas di Boltzmann, del 1896, si \u00e8 dimostrata l'espressione della misura entropica per i sistemi di atomi e molecole in fase gassosa, fornendo quindi una misura per l'entropia in termodinamica classica.\nSi pu\u00f2 dimostrare che l'entropia cos\u00ec definita possiede tutte le caratteristiche dell'entropia termodinamica e in modo particolare si dimostra che \u00e8 estensiva, ovvero gode della propriet\u00e0 di additivit\u00e0 (e differenza: per cui \u00e8 calcolabile la variazione d'entropia e la funzione entropia \u00e8 differenziabile, ovvero ha senso parlare di entropia in termini microscopici). La formula mostra che \u00e8 estremamente improbabile, anche se non impossibile, che un sistema ritorni da una configurazione finale a una identica allo stato iniziale. La differenza fisica di significato tra entropia e temperatura \u00e8 che la prima misura lo stato di disordine (fisico) del sistema, la seconda lo stato (energetico) di agitazione molecolare.\nDall'equazione formula_122, con alcune considerazioni combinatorie su formula_94 e dalla distribuzione di Boltzmann degli stati possibili, si giunge alla:\ndove formula_18 \u00e8 la temperatura, formula_126 energia termica, formula_127 costante dei gas, formula_128 la funzione di partizione, e formula_114 la costante di Avogadro.\nLa formula torna utile per il calcolo di formula_1 nei gas.\nVolendo informazioni macroscopiche del sistema basta derivare l'entropia rispetto a una delle sue variabili naturali formula_131, formula_108 e formula_133 (energia, numero di particelle e volume) tenendo costanti le altre. \u00c8 necessario tenere conto che questa trattazione riposa sull'ipotesi ergodica che postula di poter sostituire la media temporale sulle configurazioni microscopiche con la media sulle configurazioni stesse (propriamente sostituire le medie temporali con quelle sull'ensemble -Gibbs- ).\nEntropia di Gibbs.\nLo stato macroscopico di un sistema \u00e8 descrivibile dalla distribuzione di una serie di microstati. L'entropia di questo sistema \u00e8 calcolata con la formula di Willard Gibbs. &lt;br&gt;\nPer un sistema della \"fisica classica\" (es. una collezione di particelle) avente un numero \"discreto\" di microstati, se indichiamo con formula_134 l'energia dell'i-esimo microstato, e con formula_135 la relativa probabilit\u00e0 che si verifichi durante le fluttuazioni del sistema, allora l'entropia di tale sistema \u00e8 data da:&lt;br&gt;\ndove:&lt;br&gt;\nla quantit\u00e0 formula_137 \u00e8 la costante di Boltzmann, che, come l'entropia, \u00e8 misurata in unit\u00e0 di capacit\u00e0 termica, mentre il logaritmo \u00e8 un numero adimensionale.&lt;br&gt;\nQuesta entropia \u00e8 chiamata indifferentemente anche \"entropia statistica\", oppure \"entropia termodinamica\". Tale formula \u00e8 la versione discreta dell'Entropia di Shannon. L'entropia di von Neumann \u00e8 a sua volta una estensione dell'Entropia di Gibbs al fenomeno quanto-meccanico.&lt;br&gt;\n\u00c8 stato dimostrato che l'Entropia di Gibbs \u00e8 del tutto equivalente alla definizione classica di entropia:\nEquazione di bilancio.\nIn un sistema isolato, il secondo principio della termodinamica asserisce che l'entropia pu\u00f2 solo aumentare. In un sistema aperto, in cui quantit\u00e0 come calore, energia e massa possono fluire verso e dall'esterno, l'entropia del sistema pu\u00f2 anche scendere. In un sistema aperto \u00e8 spesso utile scrivere una equazione di bilancio.\nUn sistema aperto \u00e8 generalmente definito da un \"volume di controllo\", ovvero una porzione dello spazio che determina il sistema in esame. Tutto ci\u00f2 che non \u00e8 contenuto in questo volume \u00e8 esterno al sistema. L'entropia del sistema formula_1 varia nel tempo, e la sua derivata \u00e8 determinata da un'equazione di bilancio del tipo\ndove formula_141, formula_142 denotano rispettivamente la corrente di entropia netta e quella generata all'interno del sistema. Tutte queste quantit\u00e0 sono derivate temporali. In una equazione di bilancio normalmente il secondo termine pu\u00f2 essere negativo, qui invece no conformemente al secondo principio della termodinamica.\nI termini di bilancio possono essere esplicitati nel modo seguente:\nIn questa espressione ciascuna delle correnti di entropia formula_144 \u00e8 spezzata in due addendi:\nIn un sistema chiuso il termine convettivo \u00e8 nullo, per cui la relazione diventa:\nIn un sistema isolato si annullano anche i termini entropici legati al flusso termico, per cui:\nEntropia nell'informazione.\nSi deve a Claude Shannon lo studio dell'entropia nella teoria dell'informazione, il suo primo lavoro sull'argomento si trova nell'articolo \"Una teoria matematica della comunicazione\" del 1948. Nel primo teorema di Shannon, o teorema di Shannon sulla codifica di sorgente, egli dimostr\u00f2 che una sorgente casuale d'informazione non pu\u00f2 essere rappresentata con un numero di bit inferiore alla sua entropia, cio\u00e8 alla sua autoinformazione media.\nNella teoria dell'informazione - e in rapporto alla teoria dei segnali - l'entropia misura dunque la quantit\u00e0 di incertezza o informazione presente in un segnale aleatorio, che pu\u00f2 essere interpretata anche come la minima complessit\u00e0 descrittiva di una variabile aleatoria, ovvero il limite inferiore della compressione dei dati.\nLa connessione con l'entropia termodinamica sta allora nel rapporto di compressione: al diminuire della temperatura corrisponde la riduzione della ridondanza del segnale, e quindi l'aumento della compressione. L'entropia dell'informazione raggiunge un minimo, che in generale \u00e8 diverso da zero, al contrario dell'entropia termodinamica (vedi terzo principio della termodinamica).\nTale risultato era implicito nella definizione statistica dell'entropia di John Von Neumann, anche se lo stesso Von Neumann, interrogato al riguardo da Shannon nel forse unico scambio di opinioni tra loro, non ritenne la cosa degna di attenzione. Come ricord\u00f2 Shannon pi\u00f9 tardi a proposito del risultato da lui trovato:\nEntropia nell'economia.\nGeorgescu-Roegen applicando il secondo principio della termodinamica all'economia, e in particolare all'economia della produzione, ha introdotto una teoria economica che discute i fondamentali della decrescita: ogni processo produttivo non diminuisce (e quindi incrementa irreversibilmente o lascia uguale) l'entropia del sistema-Terra: tanta pi\u00f9 energia si trasforma in uno stato indisponibile, tanta pi\u00f9 sar\u00e0 sottratta alle generazioni future e tanto pi\u00f9 disordine proporzionale sar\u00e0 riversato sull'ambiente."}
{"id": "32227", "revid": "322321", "url": "https://it.wikipedia.org/wiki?curid=32227", "title": "Castelbaldo", "text": "Castelbaldo \u00e8 un comune italiano di abitanti della provincia di Padova in Veneto, che confina con le province di Verona e Rovigo. L'economia \u00e8 prevalentemente agricola. Nella seconta met\u00e0 del 1900, la produzione era incentrata soprattutto su pesche, pere, mele. Oggi sempre pi\u00f9 sostituite da mais e ortaggi e, in misura sempre crescente, da uva (prosecco).\nGeografia fisica.\nCastelbaldo \u00e8 situato nell'angolo sud-ovest della provincia di Padova. Il territorio \u00e8 delimitato su tre lati da importanti corsi d'acqua: a nord dal fiume Fratta che lo separa da Merlara (PD), a sud dal fiume Adige che lo separa da Villa d'Adige di Badia Polesine (RO), a ovest dal Canale Termine che collega i due fiumi citati e separa Castelbaldo da Begosso di Terrazzo (VR). Verso est, il confine con Masi (PD) \u00e8 meno netto.\nIl territorio ha origini alluvionali, ben irrigato, molto fertile, completamente pianeggiante e ricoperto da florida vegetazione. L'orizzonte verso nord \u00e8 segnato dai rilievi dei Colli Berici (Vicenza) ed Euganei (Este - Monselice).\nStoria.\nLa nascita di Castelbaldo risale al 1292, anno in cui i padovani (ancora in epoca comunale), decisero di erigere un castello a presidio e difesa dei confini meridionali dei loro territori, contro gli Scaligeri e gli Estensi. Il progetto fu affidato agli architetti Leonardo Boccalega e fra' Giovanni degli Eremitani. Il nome del paese deriva da quello del podest\u00e0 di Padova del tempo, Lambertuccio de' Frescobaldi.\nIl 1300 fu un secolo durante il quale Castelbaldo si trov\u00f2 al centro di importanti vicende politico-militari. Tra gli eventi principali si ricorda la \"Lega di Castelbaldo\" (1331) che un\u00ec gli Scaligeri, i Visconti, gli Estensi, i Gonzaga, nonch\u00e9 Firenze e Napoli contro il re di Boemia Giovanni I di Boemia e lo Stato Pontificio. Nel 1387 vi fu combattuta una battaglia molto aspra in cui i Carraresi, divenuti nel 1318 Signori di Padova, vinsero gli Scaligeri coi quali erano quasi sempre in lotta. Ne approfittarono i Visconti che, alleandosi con i Carraresi, si inserirono in tempo per impossessarsi delle \"spoglie\" della signoria di Verona e di Vicenza. Nel 1388, Gian Galeazzo Visconti si alle\u00f2 con Venezia contro i da Carrara finch\u00e9 nel 1404, caduta la signoria dei Carraresi, Castelbaldo pass\u00f2 definitivamente sotto il controllo di Venezia. Da quel momento, l'importanza strategico-militare di Castelbaldo and\u00f2 via via diminuendo cos\u00ec che nel 1528 il Senato Veneto decise la demolizione della fortificazione (ci\u00f2 non imped\u00ec il fatto che Castelbaldo continuasse ad essere circoscrizione territoriale, al pari di Montagnana, Este o Monselice fino alla caduta della Serenissima). Tutti i materiali furono trasportati a Legnago dove furono impiegati per la costruzione di una nuova roccaforte. Oggi dell'antico castello resta solo un torrione adibito a civile abitazione e l'indicazione toponomastica di Piazza Castello.\nNel 2017 sono state avviate le pratiche per la fusione con il confinante comune di Masi, bocciata per\u00f2 dal referendum del 18 dicembre 2018.\nAmministrazione.\nIl sindaco di Castelbaldo \u00e8 Riccardo Bernardinello, insediatosi il 1\u00ba giugno 2015 con la lista civica \"Lineafutura Castelbaldo\" e riconfermato alle amministrative del 20/21 settembre 2020. Bernardinello \u00e8 dottore in Conservazione dei Beni culturali presso l'Universit\u00e0 C\u00e0 Foscari di Venezia. Fanno parte della giunta Fucci Federico e Splendore Nicola, entrambi consiglieri eletti.\nCastelbaldo nella letteratura.\nCastelbaldo \u00e8 citata nel poema eroicomico La secchia rapita (1622) di Alessandro Tassoni, precisamente nel canto VIII all'ottava 17:\"[...] E prima fu l'insegna d'Este,\nche l'aquila d'argento incoronata\nportar solea nel bel campo celeste:\nor d'uno struzzo bianco \u00e8 figurata,\nimpresa del tiranno e di sue gesta.\nDi Sant'Elena il fiore indi seconda,\nterra di rane e di pantan feconda,\ne Castelbaldo a cui tributa rena\nl'Adige che fa quindi il suo cammino\"."}
{"id": "32228", "revid": "322321", "url": "https://it.wikipedia.org/wiki?curid=32228", "title": "Cinto Euganeo", "text": "Cinto Euganeo (\"Sinto\" in veneto) \u00e8 un comune italiano di abitanti della provincia di Padova in Veneto, situato a sud-ovest del capoluogo di provincia. Si tratta di un comune sparso in quanto la sede municipale non si trova nell'omonimo borgo ma nella localit\u00e0 di Fontanafredda.\nGeografia fisica.\nCinto Euganeo confina: a Nord con Vo', ad Est con Galzignano Terme (si collega tramite il Passo Roverello), a Sud con Baone ed Ovest con Lozzo Atestino.\nStoria.\nAbitato fin dalla preistoria, Cinto Euganeo fu inizialmente colonia romana appartenente alla \"gens Quintia\": risale proprio a questo periodo l'acquedotto romano di Valnogaredo, tuttora in funzione. In epoca barbarica divenne una rocca fortificata, il cui castello rafforzato da Ezzelino, fu raso al suolo nel 1313, durante il conflitto tra Scaligeri e Carraresi.\nLa frazione di Fontanafredda, in particolare, fu teatro dagli eventi che ebbero luogo tra il XI secolo e il XIII secolo e videro protagonisti i vari componenti della famiglia degli Ezzelini. Le loro propriet\u00e0 furono minuziosamente accertate, censite e documentate dopo la loro definitiva sconfitta, avvenuta nel 1260.\nNel XVII secolo, sotto la dominazione veneziana, fu costruita la \"Villa Contarini\" a Valnogaredo, che un tempo ospitava ben 326 tele di eminenti artisti, in seguito alienate.\nFino al XIX secolo Cinto fu sede di prosperi stabilimenti termali, con servizio di carrozze trainate dai cavalli che giungevano da Este e dai comuni circonvicini. Le terme della Val Calaona compaiono, infatti, gi\u00e0 nelle prime locandine storiche e foto pubblicitarie dell'Ottocento. Dopo la chiusura vennero utilizzate liberamente dalla popolazione locale, fino agli anni novanta, quando iniziarono ad essere sfruttate a scopo floro-vivaistico.\nFino al 1826 Cinto era annoverato nella diocesi veronese: degne di nota tra le chiese l'arcipretale dell'Assunta, con campanile Medioevo e chiesa tardo-rinascimentale del 1590 rimaneggiata a pi\u00f9 riprese fino al 1776, e la parrocchiale di Valnogaredo, documentata dal 1297 ma ricostruita dai Contarini nel 1519 e poi ristrutturata in stile barocco nel 1758, dichiarata nel 1921 monumento nazionale per la pregevole architettura e per i tesori artistici che conserva al suo interno (tra i quali diversi affreschi di Jacopo Guarana del XVIII secolo e statue del Bonazza sulla facciata).\nMonumenti e luoghi d'interesse.\nAmbulatorio Sostini del V secolo che ospitava un importante lazzaretto di lebbrosi\nAmministrazione.\nFonte: Ministero degli interni"}
{"id": "32230", "revid": "322321", "url": "https://it.wikipedia.org/wiki?curid=32230", "title": "Codevigo", "text": "Codevigo \u00e8 un comune italiano di abitanti della provincia di Padova in Veneto, situato a sud-est del capoluogo.\n\u00c8 il comune pi\u00f9 orientale della provincia, nonch\u00e9 l'unico ad avere uno sbocco sulla laguna veneta, nel tratto denominato \"Valle di Millecampi\".\nStoria.\nGi\u00e0 \"Caput Vici\", Codevigo affonda le sue radici in epoca romana.\nIl primo documento ufficiale in cui si trova menzionato il nome di \"Caput de Vicco\" risale al 988.\nNominata \"Caput de Vico\" nel 1026, \"Caput de Vigo\" successivamente e nuovamente \"Capo de Vigo\" poi, infine diviene \"Codevigo\".\n\u00c8 del 988 un atto di Domenico dei fu Roberto che sancisce la donazione dei beni in loco et fundo Caput de Vicco al Monastero della Santissima Trinit\u00e0 di Brondolo\nNel 1026 il nome presente in un altro atto \u00e8 cambiato in Caput de Vico e successivamente in Caput de Vigo.\nI signori di Padova, i Carraresi, possedettero il territorio nel XIV secolo, allora confinante con la Serenissima Repubblica di Venezia. I Carraresi costruirono fortezze e lungo il confine un sistema difensivo basato su torri di avvistamento.\nQuando i veneziani sconfissero i Carraresi, iniziarono delle opere idrauliche al fine di salvaguardare la laguna dall'interramento. Il taglio della \"brenta nova\" provoc\u00f2 in zona numerose alluvioni che provocarono nel tempo un deterioramento del territorio, che divent\u00f2 acquitrinoso. Le popolazioni abbandonarono quindi gli insediamenti. Solamente dopo gli interventi di bonifica nella prima met\u00e0 del Cinquecento voluti dai Corner la popolazione incrementa e di conseguenza si incrementa anche l'economia locale\nLa storia di Codevigo \u00e8 strettamente legata alla famiglia dei Corner. La facciata della chiesa fu commissionata al Falconetto proprio da loro; dello stesso \u00e8 anche la villa rustica. Assieme ad Alvise Cornaro, Angelo Beolco detto il Ruzante villeggiava nel palazzo attorno alla prima met\u00e0 del Cinquecento.\nDopo il dominio dei Corner, i beni di Codevigo passano in mano ai Foscari.\nLa chiesa \u00e8 dedicata a San Zaccaria Profeta ed \u00e8 citata in un atto di donazione del 13 luglio 1173. La chiesa \u00e8 di costruzione cinquecentesca di Lorenzo da Bologna mentre la facciata \u00e8 del Falconetto.\nDopoguerra.\nNei dintorni di Codevigo, nella primavera del 1945 avvennero i fatti definiti Eccidio di Codevigo: dal 29 aprile al 15 maggio del 1945 l'Ottava armata inglese attraversa il Po in marcia verso nord. Aggregati ci sono anche il Gruppo di combattimento \"Cremona\", che fa parte del Regio Esercito e i partigiani, della 28\u00aa brigata garibaldina \"Mario Gordini\", comandata da Arrigo Boldrini. Giunti a Codevigo il 29 aprile, eliminano senza processo la maestra del paese, Corinna Doardo, e altri fascisti locali\nI partigiani rastrellano poi i componenti della Guardia Nazionale Repubblicana e la brigata nera del presidio di Candiana, la Guardia Nazionale Repubblicana dei presidi di Bussolengo e Pescantina, nel Veronese. Sono sparsi nelle campagne e vengono \"presi in consegna\" con la promessa che saranno portati a Roma e processati. Ma - poco fuori Codevigo - \"...vengono ammazzati in luoghi diversi: nei campi, sugli argini del Brenta e del Bacchiglione, dentro a qualche casa colonica. I corpi sono abbandonati, o buttati in fiume. Sono tanti, e tutti senza documenti.\"\nSu questa strage per quasi 70 anni \u00e8 sceso il silenzio: anche se, nell'Archivio centrale dello Stato, negli archivi abbandonati del Comune di Codevigo e della ex Pretura di Piove di Sacco e a Londra negli archivi militari di Kew Gardens, la documentazione era chiara e, fin dal '45, disponibile, assieme alla testimonianza di 55 sopravvissuti.\nIl numero delle esecuzioni accertate \u00e8 di 136. Di questi 18 erano di Codevigo, Pontelongo, Correzzola, Piove di Sacco almeno 64 residenti in provincia di Ravenna. Altri 24 prigionieri, altri 8 a Pescantina, altre 59 persone rastrellate nel Padovano e prelevate dalle carceri. In totale 136.\nIl 7 maggio 1974, nella frazione di Conche, il pulmino che accompagnava a casa i bambini della scuola materna ebbe un incidente, finendo nelle acque del canale Novissimo. Suor Elvira Pettinato, nel tentativo di salvare la vita ai bambini anneg\u00f2, per questo fu insignita della medaglia d'oro al valor civile.\n. Luigi Bartella, pescatore all'epoca trentaseienne di Conche ,trovandosi nel luogo dell'incidente, si tuff\u00f2 in acqua riuscendo a trarre in salvo due dei bambini coinvolti e per questo gli fu riconosciuta la medaglia d'argento al Valore Civile.\nLuoghi d'interesse.\nNatura.\nLocalit\u00e0 Ca' di Mezzo\nLocalit\u00e0 sita lungo il corso del fiume Bacchiglione \u00e8 un'area di fitodepurazione\nValle Millecampi (recentemente la zona lagunare nel territorio del Comune di Codevigo \u00e8 stata inserita nella lista dei siti Patrimonio dell'Umanit\u00e0 dell'UNESCO)\nGeografia antropica.\nFrazioni.\nCambroso.\nSituato al confine tra Codevigo e Vallonga, \u00e8 detto il paese del miele.\nAvente una piccola estensione, detiene un solo palazzo storico: \"Palazzo dei Merli\".\nPalazzo dei merli fu una delle residenze di Alvise Cornaro nel territorio di Codevigo, forse quella in cui soggiorn\u00f2 durante la sua prima visita. \nIn una mappa di Nicol\u00f2 Da Cortivo, datata 1563, viene indicata come \"casa di coner\" in mezzo ai casoni coi tetto di paglia.\nEssa appare con fronte a capanna coronata da merli dietro cui si prolunga il tetto a due falde. Nel ventunesimo secolo l'edificio ospita uno dei pi\u00f9 prestigiosi ristoranti della zona.\nNella frazione \u00e8 presente una scuola materna ed una scuola primaria, entrambe statali.\nConche.\n\u00c8 la maggiore fra le frazioni di Codevigo e nel suo territorio troviamo due scuole: la scuola primaria Nazario Sauro e la scuola materna con nido integrato Santa Maria Goretti (quest'ultima scuola parrocchiale gestita anche da religiose).\nA Conche troviamo anche un Centro Parrocchiale di recente costruzione, gestito dal locale Circolo Noi.\nAd ottobre 2014 \u00e8 stata inaugurata anche una sala prove per musicisti, gestita da un comitato parrocchiale, dove \u00e8 possibile anche apprendere lezioni di canto e strumenti in collaborazione con scuole di musica del territorio.\nLa frazione di Conche \u00e8 conosciuta per la coltura degli asparagi, che hanno ottenuto il marchio ADC (Asparago Di Conche) e del radicchio. A queste importanti colture sono dedicate la Festa dell'Asparago, che si svolge ogni primavera nel periodo che va da aprile a maggio, e la festa del Radicchio, che si svolge invece fra settembre ed ottobre.\nNella frazione si trova anche il campo sportivo Silvano Gatto, in uso all'A.S.D. Conche.\nConche \u00e8 nota anche per la tragedia del 7 maggio 1974, quando il pulmino che accompagnava a casa i bambini della scuola materna ebbe un incidente, finendo nelle acque del canale Novissimo. Suor Elvira Pettinato, nel tentativo di salvare la vita ai bambini anneg\u00f2, per questo \u00e8 stata insignita della medaglia d'oro al valor civile.[2] Fu insignito invece della medaglia d'Argento al Valore Civile Bartella Luigi, pescatore di Conche che, trovandosi nel luogo dell'incidente, si tuff\u00f2 in acqua riuscendo a trarre in salvo due dei bambini coinvolti.\nCi sono 2 momenti di festa rurale particolarmente interessanti e sono la Festa dell'asparago di Conche e la Festa del Radecio di Conche. Dove sono disponibili stand gastronomici con i piatti tipici.\nTra le personalit\u00e0 influenti della frazione di Conche, si ricorda il Direttore della UO Radiologia dell'Ospedale di Piove di Sacco, il Dottor Fausto Pittarello, a cui \u00e8 stato consegnato il premio \u00abIl codevighese dell'anno\u00bb\nSanta Margherita.\nA Santa Margherita di Codevigo si trova un importante complesso idrovoro visitabile e funzionante.\nDi interesse turistico ambientale troviamo in questa localit\u00e0 il Casone delle Sacche e la chiesa parrocchiale, dedicata ai Santi Felice e Fortunato e costruita nel XVIII secolo.\nCastelcaro.\nL'edificazione da parte dei Carraresi di alcune fortezze distrutte poi dai veneziani nel Quattrocento fa nascere il borgo di Castelcaro. Nel ventunesimo secolo la piccola borgata \u00e8 stata oggetto di nuove costruzioni, ma vi \u00e8 ancora una villa veneziana ed una chiesetta in stile settecentesco ancora in uso.\nAmministrazione.\nSindaco: Francesco Vessio (Lista civica La Scelta - Francesco Vessio sindaco)"}
{"id": "32233", "revid": "322321", "url": "https://it.wikipedia.org/wiki?curid=32233", "title": "Correzzola", "text": "Correzzola (\"Coreso\u0142a\" in veneto) \u00e8 un comune italiano di abitanti della provincia di Padova in Veneto, attraversato dal fiume Bacchiglione.\nMonumenti e luoghi d'interesse.\nCorte Benedettina.\nLa Corte benedettina di Correzzola venne costruita vicino ad un'ansa del fiume Bacchiglione, importante via d\u2019acqua di trasporto delle merci da Padova a Venezia.\nChiesa di San Leonardo.\nLa chiesa parrocchiale di San Leonardo venne costruita nel 1516 e consacrata il 21 settembre dell'anno successivo; il campanile \u00e8 invece pi\u00f9 recente, essendo stato edificato ai primi del Novecento.\nFrazioni.\nConcadalbero.\nPresente la palestra cattedrale denominata \"Tana delle Tigri\" dove si allenava la prima squadra di pallavolo di Codevigo nella stagione 2011-2012 del campionato di terza divisione di pallavolo femminile di Padova.\nIn questa frazione \u00e8 situato il Palazzetto dello Sport."}
{"id": "32235", "revid": "322321", "url": "https://it.wikipedia.org/wiki?curid=32235", "title": "Due Carrare", "text": "Due Carrare (\"Do Carare\" in veneto) \u00e8 un comune italiano di abitanti della provincia di Padova in Veneto, situato a sud del capoluogo.\nNasce dalla fusione dei comuni di Carrara San Giorgio e Carrara Santo Stefano, stabilita con un referendum popolare il 26 febbraio 1995 e sancita con la successiva legge regionale del 21 marzo 1995. Anche i due centri abitati sono stati fusi nell'unico capoluogo di Due Carrare, del quale oggi costituiscono i quartieri. Per tale motivo non pu\u00f2 parlarsi di comune sparso.\nStoria.\nL'insediamento attuale era conosciuto nel medioevo come \"Carrara\", patria della famiglia dei Carraresi che furono signori di Padova nel XIV secolo.\nDa segnalare la presenza dell'abbazia di Santo Stefano, le cui prime notizie risalgono all'XI secolo. L'importanza che questa ha rivestito nei secoli \u00e8 testimoniata, tra l'altro, dal fatto che la localit\u00e0 di Carrara Santo Stefano sia sempre stata nota anche con l'appellativo di \"Bass\u00eca\".\nUn altro edificio importante \u00e8 la chiesa di San Giorgio Martire a Carrara San Giorgio, edificata nel Novecento sulla base della precedente, risalente al XVIII secolo.\nDal campo di aviazione di San Pelagio - una frazione dell'attuale comune - part\u00ec il 9 agosto 1918 lo storico volo su Vienna di Gabriele D'Annunzio. La localit\u00e0 ospita attualmente il Museo dell'Aria e dello Spazio all'interno di Villa Zaborra Castello di San Pelagio.\nNel 2009 \u00e8 stata inaugurata una statua ubicata al centro della rotatoria in centro paese. L\u2019opera, raffigura due figure femminili, le Due Carrare appunto, sedute entrambe su un grande globo che ne rappresenta il territorio.\nSociet\u00e0.\nEvoluzione demografica.\n\"Abitanti dei due comuni prima della fusione\"\n\u2588 Carrara Santo Stefano - \u2588 Carrara San Giorgio\nGeografia antropica.\nFrazioni.\nSecondo lo statuto comunale, Due Carrare comprende al suo interno due frazioni:\nAltre localit\u00e0 rilevanti, indicate dallo statuto, sono quelle di Chiodare, Gorghizzolo, Mezzavia e Pontemanco.\nInfrastrutture e trasporti.\nLe principali vie di comunicazione che servono il territorio comunale sono la strada statale SS16 \"Adriatica\" e la strada provinciale \"Conselvana\" Padova-Bagnoli di Sopra. Dall'autostrada A13 Bologna-Padova, l'uscita utile per raggiungere il comune \u00e8 il casello \"Terme Euganee\"."}
{"id": "32241", "revid": "322321", "url": "https://it.wikipedia.org/wiki?curid=32241", "title": "Gazzo", "text": "Gazzo (detto anche \"Gazzo Padovano\" per distinguerlo da altri centri omonimi, \"El G\u00e0xo\" in veneto), \u00e8 un comune italiano di abitanti della provincia di Padova in Veneto.\nGeografia fisica.\nIl comune di Gazzo si trova nella pianura padana nella zona delle risorgive, posto a meno di 25\u00a0chilometri a nord-ovest da Padova e 17\u00a0chilometri da Vicenza.\nConfina:\nIl toponimo Gazzo deriva dal longobardo \"gahagium\", cio\u00e8 \"terreno di propriet\u00e0 recintato\" o \"terreno/bosco sacro\"; si pu\u00f2 ipotizzare che il termine abbia subito la trasformazione in \"gahaio, gagium\", e far notare la corruzione del termine germanico nel latino \"gazium\".\nI \"gazzi\" sarebbero perci\u00f2 propriet\u00e0 chiuse, terreni cintati secondo il sistema fondiario longobardo; l'equivalente germanico delle \"curtes\" romane, comprendenti non soltanto boschi, ma un complesso di terre e acque formanti quella unit\u00e0 economico-giuridica conosciuta nel basso impero romano con il nome di corte o villa.\nAncor oggi nello stemma del Comune al centro \u00e8 collocato un albero, mentre alcuni decenni fa c\u2019era anche disegnato un cacciatore, come chiaro riferimento alla numerosa fauna che il territorio boscoso possedeva.\nAnche la vicina frazione di Gaianigo, in passato si chiamava Gaggianigo e nella versione pi\u00f9 rinascimentale Gajanigo.\nIl territorio \u00e8 caratterizzato dalla presenza di prati ben irrigati che favoriscono un notevole allevamento bovino, soprattutto di vacche da latte con relativi caseifici e la zona si differenzia cos\u00ec dalle altre limitrofe in genere coltivate a mais. Attualmente \u00e8 attiva la latteria \u201cCentro\u201d di Gazzo.\nMolti sono i corsi d\u2019acqua che scorrono a Gazzo; tra questi ricordiamo il Ceresone che nasce nelle vicinanze di Sandrigo (Vicenza).\nNella zona a nord-est del capoluogo c\u2019\u00e8 una risorgiva \u201cEl fontanon del diavoeo\u201d, che per\u00f2 si sta esaurendo a causa dell\u2019abbassamento della falda.\nGeografia antropica.\nIl territorio del Comune comprende Gazzo capoluogo e quattro frazioni: Grossa, Villalta, Gaianigo e Grantortino. Ci sono quindi 5 Parrocchie: S. Martino Vescovo (Gazzo), SS. Pietro e Paolo (Grossa), SS. Faustino e Giovita (Villalta), S. Michele Arcangelo (Grantortino) e S. Zaccaria (Gaianigo).\nA Villalta dal 24 novembre 1917 era presente l'H.Q. 51\u00b0 Wing del Tenente Colonnello Reginald Percy Mills dal quale dipendevano il No. 34 Squadron RAF ed il No. 42 Squadron RAF.\nIl Comune di Gazzo \u00e8 gemellato con la citt\u00e0 di Mioveni, in Romania.\nStoria.\nIl primo documento che parla di Gazzo risale al 1187, quando si inizi\u00f2 a disboscare la localit\u00e0 ed il vescovo di Vicenza Pistore invest\u00ec Guido Alberti di Montorso di possedimenti che \u201cgiacciono nel bosco di Gazo\u201d.\nNel Medioevo il territorio fu teatro di lotte tra Sigismondo d\u2019Ungheria con i Carraresi di Venezia, poi la posizione decentrata del paese lo favor\u00ec, esimendolo dall\u2019essere passaggio di eserciti o teatro di battaglie. Continu\u00f2 l\u2019opera di disboscamento, tanto che nel XIX secolo il paesaggio era cambiato completamente diventando quasi paludoso. All\u2019epoca dell\u2019Unione del Veneto all\u2019Italia, Gazzo era celebre per le proprie risaie e molte erano di propriet\u00e0 della nobile famiglia veneta Diedo. Le abitazioni per la maggior parte erano costituite da casoni dal tetto di paglia. Le condizioni degli abitanti erano dure e precarie: vivevano in un territorio pianeggiante con canali e fossi (Ceresone, Riello, Moneghina, Puina, Armedola, Geda), dove le scarse colture erano rappresentate da riso, foraggi, granturco, uva e da una stentata bachicoltura. Forse l\u2019unica risorsa era l\u2019allevamento bovino.\nGazzo, con Grantorto e Carmignano di Brenta, era appartenuto alla Provincia di Vicenza fino al 1853, quando venne aggregato prima a Cittadella e poco dopo a Padova.\nSport.\nLa principale squadra di calcio della citt\u00e0 \u00e8 l\"'A.C.D. Gazzo Calcio\" che milita nel girone M di Seconda Categoria.\n\u00c8 nata nel 1982.\nPresente e molto attiva anche l'associazione di pallavolo G.S. GAZZO, la quale comprende 6 categorie: minivolley, under13 F, under16 F, seconda divisione F (sito: www.gsgazzo.it).\nInfine possiamo trovare un istituto di danza ed una palestra di Karate.\nCollegamenti esterni.\n "}
{"id": "32243", "revid": "322321", "url": "https://it.wikipedia.org/wiki?curid=32243", "title": "Granze", "text": "Granze (\"Gr\u00e0nse\" in veneto) \u00e8 un comune italiano di abitanti della provincia di Padova in Veneto.\nStoria.\nIl paese sorge in una zona agricola (il nome sembra ricondursi ai centri di raccolta dei prodotti agricoli delle propriet\u00e0 monastiche).\nLa zona ai tempi dei romani era probabilmente centuriata, visto che con la vicina Solesino, si \u00e8 costituito perfino un museo di oggetti vari, trovati fra i campi, come tombe, anfore, basamenti di murature di antiche domus. Il locale gruppo archeologico si \u00e8 dato molto da fare vista la quantit\u00e0, per poter far vedere ai cittadini cosa facevano i nostri avi.\nLa municipalit\u00e0 nasce nel 1914 dalla separazione da Vescovana, comune limitrofo a Granze che si incontra procedendo verso il Polesine.\nCaratteristica dell'abitato \u00e8 la \"Villa Ca' Conti \"attualmente Rusconi-Camerini\", \"il cui corpo centrale, splendidamente affrescato, risale\" \"al 1580, in stile palladiano e impreziosita dal romantico giardino all'italiana. La villa presenta inoltre un oratorio, ancora attivo. La villa sorge sui resti di una stazione di controllo benedettina.\nDi pregio sono anche la Casa Prosdocimi, un tipico edificio rurale veneziano, con ampia barchessa porticata, e la chiesa parrocchiale di Santa Cristina, completata nel 1582 ma pi\u00f9 volte rimaneggiata, che comprende un campanile e un pozzo in trachite del 1556.\nAmministrazione.\nIl sindaco di Granze \u00e8 Damiano Fusaro di Italia In Comune."}
{"id": "32244", "revid": "322321", "url": "https://it.wikipedia.org/wiki?curid=32244", "title": "Legnaro", "text": "Legnaro (\"\u0141egn\u00e0ro\" in veneto) \u00e8 un comune italiano di abitanti della provincia di Padova in Veneto, situato a sud-est del capoluogo.\nImportante comune della provincia di Padova per la ricerca e la formazione universitaria, ospita i Laboratori nazionali di Legnaro (uno dei quattro laboratori italiani dell'Istituto nazionale di fisica nucleare), l'Istituto zooprofilattico sperimentale delle Venezie e le facolt\u00e0 di Agraria e di Medicina veterinaria dell'Universit\u00e0 degli studi di Padova. Vi si trova inoltre la sede centrale dell'ente regionale Veneto Agricoltura, situata all'interno delle storiche mura della Corte Benedettina.\nOrigini del nome.\nIl toponimo deriva da \"Lignarium\", forse, per la grande produzione di legna tagliata fuori dai centri abitati e per la presenza di grandi quantit\u00e0 di boschi un tempo esistenti su questo territorio.\nStoria.\nLe antiche origini.\nTra Padova e Piove di Sacco, in direzione sud, si trova Legnaro. Il paese sorge su una pianura alluvionale, un tempo coperta da boschi, da cui deriva l'antico nome. Fu centro importante della Saccisica, area di insediamenti Paleoveneti, di centuriazione Romana, di \u201d\"arimannia\"\u201d longobarda e di propriet\u00e0 imperiale (per questo indicata come oggetto di fisco o \"saccus\". Di Legnaro si parla per la prima volta in un documento dell'828 che conferma al Monastero di S. Giustina (di Padova) il possesso dei beni in quel territorio. Dall'anno mille in poi, comincia la ripresa grazie al Vescovo di Padova e all'ordine dei Benedettini che si condividevano i territori di Legnaro.\nCon la conquista dei Veneziani (intorno al '400), il territorio coperto di selve e paludi fu oggetto di una profonda opera di bonifica grazie ai monaci Benedettini che riuscirono a migliorare di molto le condizioni del territorio, organizzando una vera e propria \"azienda\" di tipo agricolo. Questa florida situazione dur\u00f2 fino alla venuta di Napoleone che requis\u00ec i beni dei monaci.\nStemma.\nLo stemma di Legnaro si presenta con al centro: la volpe, rappresentata nella parte superiore dello stemma che rievoca la frazione di Volparo, ai confini con Polverara e nel contempo l'antica fauna locale ed il tronco di un albero che ricorda la quantit\u00e0 di legname che qui si conservava e che proveniva dalla selva di Scandal\u00f2 o dal bosco che si estendeva nell'odierna localit\u00e0 Ronchi (il cui toponimo deriva da \"roncare\", disboscare).\nLo stemma \u00e8 \u201csormontato da una stella di sei raggi d'azzurro, corrente sulla campagna bandata d'oro e d'azzurro\u201d. I colori che avvolgono lo stemma sono l'azzurro ed il verde, che ricordano visivamente foreste e a paludi.\nMonumenti e luoghi d'interesse.\nArchitetture religiose.\nChiesa Parrocchiale di San Biagio.\nLa chiesa di Legnaro \u00e8 stata costruita tra il 1779 e il 1786 su disegno dell'architetto Giorgio Massari, benedetta il 25 luglio del 1786 e inaugurata nel 1803 anche se i lavori della facciata continuarono fino al 1821.\nLa chiesa fu poi consacrata nel 1907 e nel 1917 divenne arcipretale.\nL'ampia navata in stile ionico appariva nel 1822 completamente arredata con sette altari:\nl'altare maggiore con tabernacolo marmoreo sovrastato da una pala intitolata \u201cCristo, gli apostoli e una folla adorante\u201d;\nl'altare dei Santi Biagio, Carlo Borromeo e Girolamo; l'altare dell'Addolorata.\nDi particolare rilievo sono i tre quadri del Seicento: \u201cDisputa con Ges\u00f9 nel tempio\u201d, \u201cDisputa con S. Stefano\u201d ed il \u201cMartirio di S. Lorenzo\u201d.\nNel 1920 fu approvata la cessione alle Gallerie dell'Accademia di Venezia della \u201cMadonna con Bambino\u201d, opera matura di Jacopo Bellini.\nIl 9 novembre 1973 fu deciso per motivi di sicurezza di affidare alla Curia Vescovile di Padova la bella tavola di Palma il Vecchio, \u201cS. Giustina\u201d e altre opere di pregio: \u201cSacra Famiglia\u201d, attribuita al Fontebasso; \u201cGes\u00f9 sale al Calvario\u201d; \u201cGes\u00f9 al Calvario\u201d; un \u201cCrocefisso\u201d in legno, messali, reliquiari e libri liturgici.\nL'organo \u00e8 stato costruito utilizzando il materiale di un precedente organo \"Pugina\" del 1889.\nCorte Benedettina.\n Il monumento pi\u00f9 prezioso e significativo della comunit\u00e0 di Legnaro \u00e8 la Corte Benedettina, sorta nel '400 per iniziativa dei monaci di S. Giustina di Padova.\nAll'inizio del Cinquecento venne completata l'ala di nord-est con la parte residenziale per i monaci e quella destinata a magazzino. L'area della corte fu cintata da un muro con torre colombaia a ovest. Verso la met\u00e0 del Settecento vennero prolungate le ali su via Roma e via Orsaretto.\nNel 1810, in occasione della soppressione delle corporazioni religiose, la Corte pass\u00f2 allo stato che nel 1837 la vendette a Ermanno Todesco, un banchiere e imprenditore ebreo di Vienna. Per volere di questi furono edificati l'ala ovest con la stalla e il fienile e infine, nel 1852, il prolungamento dell'ala nord su via Orsaretto con la filanda.\nTra il 1850 e il 1960 la propriet\u00e0 del complesso mut\u00f2 varie volte, infine divenne della Regione che l'assegn\u00f2 in parte a Veneto Agricoltura e in parte al Comune di Legnaro per attivit\u00e0 culturali e sociali. Oggi una porzione della corte \u00e8 occupata da un residence-ristorante.\nIl complesso, molto rimaneggiato e alterato nei secoli, possiede ancora preziosi elementi antichi, ad esempio le eleganti colonnine in pietra di Nanto con capitelli antecedenti al XV secolo, le tracce di pittura sul lato interno della palazzina a est, i soffitti a cassettoni in legno dipinto in alcune stanze della palazzina a nord e due caminetti di pietra ottocenteschi con maioliche dipinte. La Corte fu per secoli il fulcro da cui si irradiavano tutti gli interventi sul territorio riguardanti il lavoro e la salvaguardia del suolo; qui si raccoglievano decime, quartesi, onoranze, affitti, qui si ricorreva per la giustizia e la piet\u00e0. Intorno all'ampio spiazzo centrale con la pesa si aprivano un tempo stalle, granai, cantine, fienili, rimesse, magazzini, locali per cedraia, legnaia, allevamento dei bachi da seta.\nLa potenza economica del Monastero e il lavoro della popolazione si integravano e si manifestarono nella Corte, vero monumento alla comunit\u00e0 di Legnaro.\nArchitetture civili.\nVilla Baretta.\n Nel 1675 Clemente Fossa acquist\u00f2 una casa padronale con costruzioni annesse, un orto e un brolo nel centro di Legnaro. Successivamente la famiglia Fossa realizz\u00f2 un'ingente sistemazione della residenza, sia all'esterno che all'interno. Le arcate del prospetto principale furono modificate con l'introduzione di una loggia colonnata e affrescata, mentre le sale del primo livello furono dotate di controsoffitti che ricoprirono gli originali soffitti a cassettoni.\nTra il 1872 e il 1873 il nuovo proprietario, il dottor Vincenzo Boscaro, fece innalzare il secondo piano e aggiungere un terzo livello mansardato. La villa venne adibita a casa di cura per nobili; infine fu venduta al commerciante Giulio Rampin, conosciuto con il soprannome di Spigon.\nNel XX sec. la propriet\u00e0 del complesso mut\u00f2 varie volte, come la sua destinazione d'uso. L'edificio prima di essere abbandonato fu utilizzato anche come scuola materna per circa vent'anni. La famiglia Baretta acquist\u00f2 l'immobile nel 1990 e diede avvio a una generale opera di restauro. La villa si presenta oggi in un buono stato di conservazione.\nSociet\u00e0.\nTradizioni e folclore.\nIl patrono di Legnaro \u00e8 San Biagio che si celebra il 3 febbraio di ogni anno. \u00c8 venerato come il protettore della gola perch\u00e9 la leggenda racconta della guarigione di una bambina usando un'arancia. \nLa sagra.\nLa \u201cSagra di Legnaro\u201d si svolge nel centro del paese dal venerd\u00ec precedente la prima domenica di settembre comprendendo la festivit\u00e0 della Nativit\u00e0 di Maria (8 settembre), per la durata di 12 giorni, fino al primo o marted\u00ec successivo alla medesima festivit\u00e0.\nLe iniziative organizzate durante i giorni di festa sono spettacoli teatrali, spettacoli folcloristici, mostre, rassegne e conferenze, esibizioni sportive, raduni di mezzi agricoli, lotterie, pesche di beneficenza e tombole nonch\u00e9 vari stands gastronomici.\nDurante la sagra si organizzano serate danzanti e spettacoli all'interno della storica Corte Benedettina.\nLe cinque contrade cittadine si sfidano in varie gare di abilit\u00e0 e durante la serata finale viene proclamata la contrada vincitrice.\nNella giornata finale inoltre davanti al palazzetto del sport si allestisce il mercato dei cavalli.\nFesta del Cavallo.\nLa festa del cavallo \u00e8 la festa tradizionale di Legnaro pi\u00f9 importante e partecipata. Si tiene ogni anno generalmente entro la prima met\u00e0 di giugno. Negli stand enogastronomici della festa si preparano vari piatti a base di carne di cavallo.\nDurante la festa sono organizzati tornei ed esibizioni equestri.\nCultura.\nIstruzione.\nUniversit\u00e0.\nL'Universit\u00e0 di Padova \u00e8 presente nel territorio di Legnaro con due importanti insediamenti: le facolt\u00e0 di Agraria e di Medicina Veterinaria. Le suddette facolt\u00e0 sono frequentate da 4000 studenti e oltre 1000 addetti tra docenti, funzionari, tecnici di laboratorio e ricercatori. Negli ultimi anni si \u00e8 discusso ripetutamente della possibilit\u00e0 di inserire nuove facolt\u00e0 legate alla ricerca scientifica, anche in considerazione del fatto che nel territorio \u00e8 gi\u00e0 presente un importante parco scientifico. L'Universit\u00e0 \u00e8 altres\u00ec collegata a Padova tramite la linea Busitalia Veneto Padova - Roncaglia - Agripolis.\nFanno capo alle Facolt\u00e0 citate i seguenti Dipartimenti:\nOltre alle facolt\u00e0 citate, sono presente:\nParco scientifico.\nIl parco scientifico \u00e8 composto dai laboratori di ricerca dell'Istituto zooprofilattico delle Venezie, che collabora strettamente con le Facolt\u00e0 di Agraria e con il Dipartimento di Medicina Veterinaria, e dai laboratori nazionali dell'Istituto nazionale di fisica nucleare (INFN-LNL) che promuove, coordina ed effettua la ricerca scientifica nel campo della fisica nucleare, subnucleare e astroparticellare.\nNella seconda met\u00e0 degli anni 1950 l'INFN progett\u00f2 il primo acceleratore italiano, l'elettrosincrotrone realizzato a Frascati dove nacque il primo laboratorio nazionale dell'Istituto. Nello stesso periodo l'INFN inizi\u00f2 un'attivit\u00e0 di ricerca in collaborazione con il CERN, Centro europeo di ricerche nucleari di Ginevra, per la costruzione e l'utilizzo di macchine acceleratrici.\nEconomia.\nFino ad alcuni decenni fa il settore economico trainante per Legnaro come per il resto dell'Italia era l'agricoltura, ma a partire dal 1960, data della nascita della zona industriale e artigianale, il settore industriale \u00e8 diventato l'asse portante dell'economia legnarese. Le principali attivit\u00e0 industriali e artigianali di Legnaro sono varie: industria del legno, officine meccaniche, industrie per la produzione dei metalli, calzaturifici e aziende specializzate nell'elettronica.\nSport.\nPolisportiva Legnaro PGS 2000.\nLa Polisportiva \u00e8 nata nel 1998 dall'unione delle tre realt\u00e0 pallavolistiche legnaresi: la \"PGS Ardor\", la \"New Volley\" e il \"G.S. La Torre\". Attualmente le discipline sportive praticate presso la Legnaro PGS 2000 sono: Ginnastica artistica, Pattinaggio artistico Hockey in-line e pallavolo\nU.S. Legnarese.\nLa storica societ\u00e0 di calcio \u00e8 la \"U.S. Legnarese\" presso cui molti atleti praticano lo sport suddivisi nelle seguenti squadre per fascia d'et\u00e0: juniores, prima squadra. Attualmente la prima squadra milita nel campionato di Prima Categoria. In questa societ\u00e0 ha militato anche il calciatore ex Milan e Padova, Filippo Maniero.\nLegnaro Calcio.\nIl 28 febbraio 2013 \u00e8 stato costituito il \"Legnaro Calcio\" che vanta tra i suoi dirigenti Filippo Maniero."}
{"id": "32246", "revid": "125393616", "url": "https://it.wikipedia.org/wiki?curid=32246", "title": "Limena", "text": "L\u00ecmena (\"Imena\" in veneto) \u00e8 un comune italiano di abitanti della provincia di Padova in Veneto, situato a nord del capoluogo. A Limena dal fiume Brenta si stacca il canale Brentella. \u00c8 un comune facente parte dell'Hinterland di Padova.\nEvolutasi, soprattutto nel secondo dopoguerra, da paese ad eminente vocazione agricola a centro di produzione prevalentemente industriale, la localit\u00e0 mostra \u2014 urbanisticamente parlando \u2014 una ricca presenza di uno sviluppo industriale.\nOrigini del nome.\nIl toponimo riflette verosimilmente il latino \"limen\", \"-iminis\" ma, osserva Olivieri 1961, pg. 132, riesce difficile stabilire quale significato abbia \"limen\" nel caso specifico: forse, come geonimo per \u2033soglia di terreno sporgente dalle paludi\u2033, qualora non indichi, invece, il confine tra Padova e l'antico Contado Vicentino che si estendeva gi\u00e0 fin quasi alle mura di Padova oppure il confine ovest della centuriazione di Camposampiero. Non \u00e8 neppure da escludere un'origine greca del nome, per assonanza col lemma greco antico \u03bb\u1f31\u03bc\u03ae\u03bd, \"lim\u00e8n\", \"porto, rifugio, asilo\". Il toponimo, comunque, \u00e8 attestato gi\u00e0 nell'anno 913 come \"Villa que dicitur Limena\".\nStoria.\nPreistoria e mito.\nCome normalmente accade, tanto da divenire quasi un'affermazione tautologica, per l'epoca primordiale possiamo sostanzialmente azzardare poco pi\u00f9 che semplici congetture. Per quel che riguarda Limena, l'ordinaria difficolt\u00e0 che affligge gli studi paleologici \u00e8 inasprita dalle devastazioni arrecate al suolo dalle frequenti variazioni di corso e/o di alveo del fiume Brenta, ovviamente pi\u00f9 frequenti in un'era in cui le opere di difesa idraulica non erano neppure concepibili, talch\u00e9 la natura si manifestava a proprio temibile e totale arbitrio.\nNon \u00e8 congettura, per\u00f2, il ritrovamento di reperti archeologici nella zona di Ponterotto \u2014 contigua a Limena \u2014 su cui si fonda l'ipotesi di antropizzazione a partire quanto meno dal Neolitico.\nEt\u00e0 antica.\nPer l'epoca romana, vi \u00e8 invece ricca documentazione storico-scientifica: dal ritrovamento di tombe romane nella zona (paesaggisticamente gradevole) del \"Tavello\", alla mera constatazione del fatto che ben tre strade romane \"(via dell'Arzere, via di Val Medoaci, via Aurelia)\" solcassero le terre di cui discorriamo.\nUn'indiretta conferma dell'importanza di Limena gi\u00e0 in epoca piuttosto remota pu\u00f2 ravvisarsi nella qualifica di \"pieve\" riconosciutale dall'imperatore Berengario in un documento del 20 aprile 918.\nMedioevo.\nCaduto l'impero romano, anche Limena fu soggetta all'imperversare di vari \"barbari\", e sub\u00ec sostanzialmente le medesime vicissitudini del capoluogo provinciale, cui rimandiamo per brevit\u00e0. Ricorderemo, tuttavia, il ridimensionamento del territorio limenese occorso intorno al VII secolo, con distacco della \"pieve di Limena\", assegnata a Vicenza fino al 1157, anno in cui il Papa Adriano IV ne disporr\u00e0 il reintegro sotto la Diocesi di Padova.\nNella cosiddetta \"Et\u00e0 comunale\", Limena ricadde, com'era prevedibile, nella sfera d'influenza patavina. \u00c8 a quest'epoca (di rinascita amministrativa e civile, ma anche di conflitti \"campanilistici\") che risale lo scavo (1314) del gi\u00e0 ricordato canale Brentella, di importanza strategica in quanto consentiva (collegando il fiume Brenta con l'omologo Bacchiglione) di porre rimedio ai \"tagli\" che i vicentini operavano \"a monte\" sul Bacchiglione, allo scopo di privare i padovani della \"forza motrice\" per la panificazione.\nLa rilevanza tattica del contesto geografico \"de quo\" trova riscontro nell'edificazione di un apposito castello a presidio del comprensorio Brenta-Brentella. L'opera fu testimone (ed ovviamente anche \"protagonista\") di svariate battaglie, finch\u00e9 le truppe imperiali di Massimiliano non la distrussero definitivamente (1509) nella cornice della guerra della Lega di Cambrai.\nLa Serenissima.\nDal 1406, i territori gi\u00e0 soggetti a Padova passarono sotto il dominio della Repubblica di Venezia, venendone a costituire il \"Dogado da tera\".\nEt\u00e0 moderna e contemporanea.\nNon ripeteremo qui le note vicende del Trattato di Campoformio, del Risorgimento nazionale fino al Plebiscito che riporter\u00e0 \u2014 nel 1866 \u2014 buona parte del Veneto (Limena compresa), sotto le bandiere del Regno d'Italia.\nAnche nella Prima guerra mondiale Limena fu accomunata alle vicende del resto dell'Italia.\nDella Seconda guerra mondiale merita ricordare che Limena (per la sua incipiente rilevanza industriale e ferroviaria), sub\u00ec nel 1944-1945 intensi bombardamenti per opera dell'aviazione alleata.\nCome anticipato in apertura, gli anni cinquanta furono decisivi per la potente riconversione industriale del paese.\nEconomia.\nIl Comune di Limena dispone attualmente della presenza di centinaia di aziende nel suo territorio. La Zona Industriale di Limena \u00e8 tra le pi\u00f9 importanti della Regione Veneto. Inoltre, in via Breda, \u00e8 presente uno dei pi\u00f9 grandi cinema multisala d'Italia del gruppo The Space.\nNel centro di Limena a Gennaio 2022 sono presenti diversi negozi tra cui 2 supermercati. In pi\u00f9, si aggiungono un ipermercato e 2 grandi magazzini nella zona industriale.\nInoltre, nel comune sono presenti alcune attivit\u00e0 di ristorazione e attivit\u00e0 alberghiere di un certo rilievo.\nInfrastrutture e Trasporti.\nTrasporto Pubblico.\nIl Comune di Limena \u00e8 servito dalle seguenti linee di trasporto pubblico di Busitalia Veneto:\nStrade.\nIl Comune si trova in una posizione strategica:"}
{"id": "32248", "revid": "322321", "url": "https://it.wikipedia.org/wiki?curid=32248", "title": "Lozzo Atestino", "text": "Lozzo Atestino (\"\u0141oso\" in veneto) \u00e8 un comune italiano di abitanti della provincia di Padova in Veneto, inserito nel parco regionale dei Colli Euganei.\nGeografia fisica.\nIl paese \u00e8 situato ai piedi del Monte Lozzo, parte dei colli Euganei, al confine con la provincia di Vicenza.\nStoria.\nLozzo Atestino, sito dei pi\u00f9 antichi insediamenti preistorici del padovano, in epoca romana era una zona paludosa: il toponimo Lozzo, infatti, potrebbe derivare dal latino \"Lutum\", fango. Secondo altri studiosi, risalendo alla forma originaria \"Lucium (praedium)\" il nome di Lozzo deriverebbe dal cognome della famiglia romana dei Lucii, proprietaria prediale della zona. A conferma di questa derivazione, anche il linguista Dante Olivieri sostiene che \"Luzzo\" (Ponte e Torreson del Luzzo, Vicenza), derivi dal nome Lucius, affermando che: \u00absi trovano in quei pressi i beni della famiglia vicentina dei Lucii\u00bb. Mentre \"Atestino\" significa \"estense\", dal toponimo \"Este\" (in epoca romana \"Ateste\"), probabilmente dal nome in latino del fiume Adige (\"Athesis\").\nIn epoca longobarda il territorio pass\u00f2 al comitato vicentino e fu riconquistato da Padova nell'et\u00e0 dei comuni. Durante la dominazione veneziana divenne luogo di villeggiatura dei patrizi della Serenissima, grazie al collegamento con il Frassine e il Bisatto: lo testimonia la settecentesca Villa Lando Correr, con barchesse e grande parco.\nSecondo la suddivisione territoriale della Chiesa cattolica fino al 1818 Lozzo appartenne alla diocesi di Vicenza diventando sede dell'omonimo vicariato della diocesi di Padova. L'antica chiesa parrocchiale intitolata ai Santi Leonzio e Carpoforo, della quale si trovano testimonianze dal XIII secolo, nel 1861 venne abbattuta e sostituita dall'attuale progettata in stile neoclassico, a navata unica e caratterizzata dalla cupola sorretta da un colonnato semicircolare.\nMonumenti e luoghi d'interesse.\nCastello di Valbona.\nCi troviamo ai piedi della parte occidentale del Monte Lozzo, nel Castello di Valbona che, seppur piccolo ha un suo fascino e una sua importante storia. Questa terra \u00e8 molto antica in quanto vi sono stati trovati resti di palafitte e, poco sopra il castello, addirittura alcuni resti di un'autentica fortificazione paleoveneta. Questo castello \u00e8 sempre stato una dipendenza di quello molto pi\u00f9 grande che si trovava nel lato opposto del monte il \"castello di Lozzo\", di cui non restano pi\u00f9 tracce se si esclude un antico pezzo di muro ora inglobato nella Villa Correr gi\u00e0 Lando a Lozzo Atestino. \"Sembra che il castello di Lozzo risalisse addirittura al 983 allorch\u00e9 il conte Inghefredo dei Maltraversi fu infeudato dall\u2019imperatore Ottone II. La fortificazione, distrutta una prima volta da Ezzelino III da Romano nel 1229 e subito ricostruita, fu teatro agli inizi del secolo XIV di uno dei fatti pi\u00f9 misteriosi della storia della Repubblica Comunale padovana; infatti, mentre Padova era in guerra contro Cangrande della Scala, fu tradita dal conte Nicol\u00f2 II da Lozzo che, una volta scoperto, fece in modo che nel 1313 gli Scaligeri demolissero lo stesso suo castello, onde non cadesse in mano ai padovani.\"\n\u00c8 certo che il castello di Valbona comunque esisteva gi\u00e0 nel 1258 in quanto ne parla in tal senso il \"Codice\" di Gianfrancesco Capodilista, ma sempre come una dipendenza del castello di Lozzo, in quanto solo questo figura risultava in un elenco di castelli per i quali venne emanato nel 1275 un decreto del Comune di Padova. Distrutto il castello di Lozzo nel 1313, quello di Valbona assunse una vera e propria posizione strategica perch\u00e9 al centro delle strade che provenivano da Montagnana e da Este, al confine tra i territori di Padova, Vicenza, Verona. Bisogna guardare al territorio circostante con occhi diversi, immaginando al posto della rigogliosa e fertile pianura che ci appare oggi una vasta palude malsana e pericolosa, che si estendeva fino ad Este. Le ultime opere di bonifica del territorio sono state nel 1922.\nPer questo motivo i Carraresi probabilmente dal 1338 lo restaurarono e lo fortificarono; sopra entrambe le porte, in pietra bianca, c'\u00e8 l'insegna personale di Ubertino I da Carrara, cio\u00e8 l\u2019elmo sormontato da un saraceno con le corna; per\u00f2 tale insegna fu adottata anche da Francesco I e dal figlio; facciamo riferimento a quell'anno perch\u00e9 il 1338 \u00e8 l'anno in cui Ubertino I inizia la costruzione di parte delle mura di Montagnana e di tutto il castello di Este. Che, sotto i Carraresi, il castello di Valbona non fosse pi\u00f9 una dipendenza, lo prova il testo di una lettera del 1402 a tutte le fortificazioni e le guarnigioni del territorio, in cui Francesco II Novello da Carrara ordina ai capitani di sorvegliare attentamente perch\u00e9 aveva avuto sentore di un tradimento; fra i capitani destinatari della lettera, v'era quello di Valbona. Con la caduta dei Carraresi e con il passaggio sotto la dominazione veneziana, il castello perse importanza come vera e propria fortificazione; mantenne per\u00f2 fondamentali caratteristiche di posto di osservazione e di controllo, se si pensa che nella guerra di Cambrai (1509-1518) un certo Cucchin, veronese, se ne impadron\u00ec in nome del re di Francia e vi stette con una guarnigione per un lungo periodo. Esso pass\u00f2 in seguito a numerosi proprietari, tra cui soprattutto i Barbarigo; nel \"Territorio padovano illustrato\" del Gloria (vol. III, pag. 92) si legge: \u00abDeggiamo alla famiglia Targa sua proprietaria la conservazione di un s\u00ec bel monumento della mezzana et\u00e0\u00bb. Poi la propriet\u00e0 pass\u00f2 ai conti Albrizzi.\n\u00c8 un piacere, nelle belle giornate limpide, spaziare dai suoi merli verso la campagna circostante, lontano, lontano, verso la pianura padana, immaginarla come era e come fosse facile dalle sue torri vedere con largo anticipo chi si avvicinava al castello. Ha pianta rettangolare da 40 metri x 25; dispone di sei torri di cui quattro (ai lati sud e nord) esagonali, e due (nel mezzo dei lati di oriente e di occidente) quadrate; tutte queste torri minori sono alte circa metri 16.30; proprio nel mezzo del castello sorge la torre maestra che raggiunge 22 metri. Le mura sono alte 11 metri e ne misurano 1 di spessore alla base, restringendosi alla fine a 0.50 metri. Sotto il castello vi sono quelle che un tempo erano le segrete che nel tempo hanno perso la loro funzione e che sono in parte state riempite con terra di riporto (un tempo erano molto pi\u00f9 profonde). Le porte sono due, alte 4 metri, una a oriente l'altra a occidente; la seconda, oltre ad avere l'insegna in pietra bianca di Ubertino I, ha anche lo stemma dei Carraresi. Le porte avevano sicuramente il ponte levatoio in quanto un profondo vallo pieno d\u2019acqua circondava interamente la struttura. Il vallo \u00e8 andato poi interrato e nei lavori sono state trovate moltissime palle in pietra d'Istria, verosimilmente scagliate contro le mura soprattutto nei secoli XIII e XIV. Il castello ha all\u2019interno un cortile dove sono esposti i resti della decorazione di un antico camino e mantiene, pur in uno stato di buona conservazione, tutto l'aspetto austero e militare che indubbiamente ha avuto in passato.\nSociet\u00e0.\nIstituzioni, enti e associazioni.\nIl comune di Lozzo Atestino \u00e8 sede di un Istituto Comprensivo nato nel 1997 che serve anche gli abitanti dei comuni di Cinto Euganeo e Vo'."}
{"id": "32250", "revid": "322321", "url": "https://it.wikipedia.org/wiki?curid=32250", "title": "Masi (Italia)", "text": "Masi (\"Maxi\" in veneto) \u00e8 un comune italiano di abitanti della provincia di Padova in Veneto, situato a sud-ovest del capoluogo.\nMonumenti e luoghi d'interesse.\nChiesa parrocchiale.\nLa primitiva chiesa di Masi fu costruita nel 1359. Questo edificio tu riedificato varie volte. L'attuale parrocchiale, dedicata a San Bartolomeo Apostolo, venne edificata in stile neoromanico intorno alla met\u00e0 del XX secolo."}
{"id": "32252", "revid": "2206914", "url": "https://it.wikipedia.org/wiki?curid=32252", "title": "Megliadino San Fidenzio", "text": "Megliadino San Fidenzio (\"Mejadin San Fidensio\" in veneto) \u00e8 una frazione di abitanti del comune di Borgo Veneto nella provincia di Padova in Veneto, situato a sud-ovest del capoluogo. Fino al 2018 ha costituito un comune autonomo.\nGeografia fisica.\nSituato nel mandamento di Montagnana, Megliadino San Fidenzio dista circa 43 chilometri da Padova, 40 da Vicenza e 35 da Rovigo. L'ex comune, oggi inglobato nella realt\u00e0 di Borgo Veneto, aveva una forma pseudo-triangolare, delimitata a settentrione dal corso del fiume Frassine, dal quale nasce la roggia Vampadore che attraversa il paese in senso longitudinale; sempre nella sezione nord del territorio storico fidentino, al confine con l'ex comune di Saletto, si trova la localit\u00e0 rurale di Pr\u00e0 di Botte.\nStoria e origine del nome.\nLe origini di Megliadino San Fidenzio sono molto lontane. Scavi archeologici hanno riportato alla luce un villaggio paleoveneto del VI secolo a.C., quindi di et\u00e0 venetica media, in localit\u00e0 Spino. Da foto-interpretazione satellitare \u00e8 emerso che un fossato delimitava l'abitato; le acque del vecchio Adige erano vicine, se non deviate mediante un canale scavato appositamente. Una delle alluvioni dovette provocare una rotta arginale che coinvolse in qualche maniera l'insediamento.\nResti di ville romane sono sparsi nel territorio, come alcuni cimiteri celti e insediamenti di origine longobarda. La presenza di un insediamento gi\u00e0 in et\u00e0 cos\u00ec antica, \u00e8 dovuto alla posizione del paese che fino al 589 d.C. era attraversato dal fiume Adige, oltre che alla presenza dalla via romana Emilia-Altinate. Il nome Megliadino deriva forse:\nFino quasi all'anno Mille, Megliadino non era associato a San Fidenzio e si estendeva su un territorio molto pi\u00f9 grande di oggi, che comprendeva anche alcuni comuni limitrofi, come Megliadino San Vitale, parte di Santa Margherita d'Adige e Bresega (frazione del comune di Ponso). Megliadino assume il nome attuale solo nel 964 quando il vescovo della Diocesi di Padova Gauslino decide di trasferirvi, in seguito a eventi miracolosi, le spoglie mortali di San Fidenzio, terzo vescovo di Padova, morto nel 168.\nQuesta terra \u00e8 l'origine della famiglia Fidenzio, nella quale il cognome deriva da Fid\u00eancio o Fidencio.\nLa leggenda di San Fidenzio.\nNell'anno 964, due poveri contadini ricevono pi\u00f9 volte l'ordine da una misteriosa voce, di recarsi a Padova dal vescovo Gauslino Transalgardo, e di riferirgli che in un bosco nei pressi di Polverara giace il corpo di un santo. Gauslino, dapprima dubbioso, decide di recarsi in questo luogo, dopo che in preghiera aveva visto affiorare dal terreno l'arca di pietra dove riposava san Fidenzio, terzo vescovo di Padova. Recatosi a Polverara, mentre celebra la messa nel luogo indicatogli dai contadini, sente il terreno tremare sotto i suoi piedi. Allora in fretta ordina di scavare una fossa sotto l'altare, e dopo poco appare davanti ai loro occhi un'arca marmorea sulla quale sta scritto: \"Corpus Beati Fidentii, episcopi et confessoris\". Aperta l'urna si scoprono i resti di un venerando vecchio con i paramenti episcopali: era dunque la salma di san Fidenzio. Era il 18 maggio 964 e tutta Polverara era in festa!\nIl vescovo Gauslino, per onorare la sua cattedrale con il corpo di un santo, ordina che il corpo sia trasferito a Padova. L'arca marmorea viene dunque posta su una barca e per il vicino fiume parte per Padova.\nGiunti i barcaioli dove ora sorge la chiesa di Roncajette(oggi frazione del comune di Ponte San Nicol\u00f2), si fermano per la notte, ma immersa nel buio della notte, la barca va alla deriva.\nIl mattino successivo si ritrovano inspiegabilmente al porto della citt\u00e0 di Este. Infatti durante la notte la barca, come per qualche misterioso segno divino, era andata contro corrente. Allora la veneranda salma viene posta su un carro trainato da due buoi. Quando il carro giunge presso l'antica chiesa di san Tommaso, i buoi si rifiutano di proseguire. Il conducente, che in realt\u00e0 era un angelo sotto forma di contadino, scompare, non prima di aver piantato il bastone con cui incitava i buoi, il quale fiorisce immediatamente diventando un bellissimo rovere.\nLa salma di San Fidenzio fu quindi posta nella cripta della chiesa. Venne appositamente il vescovo a celebrare la messa e ordin\u00f2 un ampliamento della chiesa longobarda. Per ultima cosa ne cambio l'intitolazione: da San Tommaso apostolo a San Fidenzio vescovo.\nQuesto, \u00e8 quello che ci viene tramandato dagli \"Acta Sanctorum\", racconto in cui leggenda e verit\u00e0 si mescolano.\nMonumenti e luoghi d'interesse.\nMonumento nazionale, l'attuale Duomo \u00e8 costruito sul luogo ove sorgeva la prima struttura, edificata nel X secolo per raccogliere i resti mortali di San Fidenzio, terzo Vescovo di Padova nel 166. Ampliata e ristrutturata tra il 1235 e il 1245 in stile romanico che mantenne fino alla fine del XIX secolo quando, per soddisfare il numero crescente di parrocchiani ne venne decisa la riedificazione, che la port\u00f2 all'aspetto attuale. \nCapitelli votivi.\nDiversi sono i capitelli votivi presenti sul territorio, tra questi il capitello votivo di Santa Marta, sul confine tra Megliadino San Fidenzio e Montagnana. Un altro bel capitello votivo \u00e8 quello dedicato alla Regina della Pace in via Vegro. Si ricorda, inoltre, il capitello dell'Immacolata Concezione in via Arzarello. Un altro piccolo e affascinante capitello si trova in via Catene, ed \u00e8 dedicato alla Madonna del pane.\nNella frazione di Pr\u00e0 di Botte si trova una piccola chiesa settecentesca dedicata a San Biagio.\nVilla Fava.\nLa villa fu costruita come residenza estiva nel 1770 dal nobile Gaetano Fava, che aveva acquistato la propriet\u00e0 dai conti Giusti del Giardino. L'aspetto attuale della villa \u00e8 dovuta agli interventi apportati tra la fine dell'800 e gli inizi del '900 da Niccol\u00f2 Fava, pronipote di Gaetano, che ricopri la facciata con sassi appuntiti e la abbell\u00ec con statue e affreschi. A est della villa vi \u00e8 un piccolo oratorio dedicato a San Gaetano al cui interno si trova anche la tomba di Gaetano Fava e dove, ogni maggio, da qualche anno, vi si celebra il Rosario. A ovest della villa si trova una piccola torre di guardia. La villa \u00e8 circondata da un grande giardino.\nRovere Santo.\nIl Rovere Santo secondo la leggenda sarebbe il frutto del pungolo che il conducente del carro, che port\u00f2 il corpo del Santo venerato ora nella cripta della chiesa, piant\u00f2 appena i buoi trainanti si bloccarono davanti alla chiesa di San Tommaso. Il Rovere fu abbattuto inizialmente, a causa di un fulmine, nel 1680. In quell'anno fu eretta dalla popolazione di Megliadino San Fidenzio una colonna di pietra, in ricordo del Rovere, non immaginando che l'albero sarebbe risorto dalle radici ancora vive e vegete. Nel 1729 la pianta fu nuovamente abbattuta da un uragano ma anche questa volte ricrebbe, a tal punto che agli inizi del '900 ospitava al suo interno la piccola bottega di un calzolaio. Nel 1912 il rovere fu colpito da un fulmine e da allora la parte a sud cominci\u00f2 a seccare, mentre quella a nord continuava a fiorire rigogliosa. Ci\u00f2 caus\u00f2 uno sbilanciamento della pianta che la mattina dell'8 marzo 1919 cadde sotto il suo stesso peso. Questa volta per\u00f2 le radici non rifiorirono pi\u00f9 e solo nel 2000 si decise di collocare una nuova pianta di rovere accanto alla colonna del 1680.\nAmministrazione.\nA seguito della fusione del 17 febbraio 2018 con i comuni di Saletto e Santa Margherita d'Adige nel nuovo comune di Borgo Veneto, viene istituita la figura del prosindaco come amministratore locale.\nFonte: Ministero dell'interno"}
{"id": "32253", "revid": "322321", "url": "https://it.wikipedia.org/wiki?curid=32253", "title": "Megliadino San Vitale", "text": "Megliadino San Vitale (\"Mejadin\" in veneto) \u00e8 un comune italiano di abitanti della provincia di Padova in Veneto, situato a sud-ovest del capoluogo.\nIl nome \u00e8 di etimologia incerta, si ritiene derivi da miglio, cereale che veniva coltivato su queste terre in passato, come sembrerebbe testimoniare anche la spiga raffigurata nello stemma del comune.\nDi grande valore paesaggistico sono le Valli, zona un tempo paludosa, strappata alle acque salmastre da imponenti opere di bonifica attuate dalla Repubblica di Venezia, e oggi meta di escursioni domenicali da parte degli abitanti delle zone limitrofe.\nStoria.\nLe origini romane.\nMegliadino San Vitale un tempo faceva parte di una zona ben pi\u00f9 vasta chiamata soltanto \"Megliadino\" che comprendeva Megliadino San Vitale, Megliadino San Fidenzio, S.Margherita D'Adige e alcuni altri territori.\nIl nome \"Megliadino\" \u00e8 di origine romana. Questa terra era abitata e coltivata fin da quell'epoca, come testimoniano i nomi di alcune vie e alcune lapidi con iscrizioni latine, trovate in varie zone.\nLe invasioni barbariche.\nCon la caduta dell'Impero Romano d'Occidente anche Megliadino venne invaso dai barbari e successivamente conquistato dai Bizantini nel 553. Nel 563 l'Italia pass\u00f2 sotto il dominio dei Longobardi. La zona fu sede di un duro scontro, anche culturale, fra i Longobardi e i Bizantini. La presenza militare e religiosa di Bisanzio \u00e8 segnata dalla costruzione di due chiese, quella di \"San Vitale\" e quella dell'\"Anconese\", entrambe con chiari legami alla religiosit\u00e0 bizantina. Le invasioni non solo portarono fame e carestie fra la popolazione, ma anche alla scomparsa di quelle autorit\u00e0 capaci di provvedere ai fiumi e alle strade.\nIn breve tempo le pianure fertili si trasformarono in paludi. Megliadino venne annesso alla \"SCODOSIA\" o \"SCULDASCIA\", unit\u00e0 amministrativa-militare longobarda di Montagnana. Ai longobardi si sostituirono pi\u00f9 tardi i Franchi di Carlo Magno, poi pass\u00f2 al Comitato Monselicano e successivamente ai Vescovi di Padova.\nL'et\u00e0 comunale.\nNel 1200 Megliadino si costituisce comune libero, anche se dipendente da Padova militarmente e ecclesiasticamente. Nel 1238 Ezzelino da Romano sfog\u00f2 la sua ira sui paesi vicini a Montagnana dopo averla attaccata, fra questi c'era Megliadino. Nel 1260 S.Margherita d'Adige si stacc\u00f2 da Megliadino, costituendosi comune autonomo. Megliadino sub\u00ec pi\u00f9 volte distruzioni a causa delle guerre fra le signorie vicine, finch\u00e9 nel 1405 non pass\u00f2 sotto il dominio della Repubblica Veneta. In questo periodo Megliadino ha due sole strade e alcuni viottoli, la popolazione vive in case di legno e stame. All'epoca a Megliadino esisteva solo un palazzo dei Marchesi d'Este in muratura.\nDal Quattrocento alla firma del Trattato di Campoformio (1797).\nMegliadino, dopo l'unione con la Repubblica Veneta, divenne produttore di canapa di ottima qualit\u00e0 per gli arsenali veneziani.\nNel 1490, Megliadino, si un\u00ec alla Magnifica comunit\u00e0 di Montagnana, che era retta da un podest\u00e0, prima padovano e poi veneziano. Smise di essere un comune e divenne una Villa. Dopo nove anni Megliadino ridivenne autonomo, per ritornare nel 1587, sotto l'ala protettrice di Montagnana. Poco dopo per\u00f2, sentendosi oggetto di soprusi e angherie da parte della citt\u00e0 fece pressione su Venezia per tornare autonoma. Infatti Montagnana, pur riscuotendo dazi e gabelle, non adempiva ai propri doveri, anzi, bonificando le paludi impediva il loro sfruttamento da parte degli abitanti di Megliadino per il pascolo. Durante il periodo della dominazione veneziana, che va sino alla fine del Settecento si fece pi\u00f9 intensa l'attivit\u00e0 di trasformazione delle zone vallive al fine di sottrarle al dominio incontrastato delle acque e guadagnarle all'agricoltura. Di importanza fondamentale per la trasformazione del territorio paludoso a Sud del paese, fu la bonifica veneziana realizzata verso la met\u00e0 del XVI secolo, passata alla storia come \"Retratto del Gorzon\". Nel 1796, dopo l'invasione Napoleonica, Megliadino S.Vitale ottenne dal governo giacobino-napoleonico la sospirata autonomia amministrativa. Nel 1797, col Trattato di Campoformio, aveva fine la Repubblica di Venezia, e tutti i territori che le appartenevano (compreso Megliadino) passarono sotto la dominazione Austriaca.\nDall'Ottocento ai giorni nostri.\nCon l'avvento della dominazione austriaca Megliadino venne diviso in \"Megliadino San Vitale\" e in \"Megliadino San Fidenzio\" ed entr\u00f2 a far parte del Regno Italico. Il 1809 rimarr\u00e0 famoso per la recrudescenza del banditismo anche in Megliadino, fenomeno che verr\u00e0 debellato con i processi, gli ergastoli e le fucilazioni degli anni 1849-1850. Dal 1815 al 1866 il comune fece parte del Regno Lombardo Veneto sotto la Corona Austriaca, nel 1866 entr\u00f2 a far parte del Regno d'Italia. Negli ultimi anni dell'Ottocento a Megliadino venne costituita una Societ\u00e0 di Mutuo Soccorso. Gli anni successivi all'unificazione furono anni difficili: i contadini abitavano in case umide e malsane, prive di servizi igienici. Oltre alla diffusione di malattie infettive come vaiolo, difterite e colera, era la pellagra la malattia a diffusione pi\u00f9 elevata. Negli ultimi decenni dell'Ottocento cominciarono da Megliadino due flussi migratori distinti, il primo portava intere famiglie a trasferirsi in America definitivamente, il secondo portava uomini validi a trasferirsi in altri paesi europei (Austria, Francia e Prussia) temporaneamente per mantenere la famiglia. Il 28 luglio 1914 scoppi\u00f2 la Prima Guerra Mondiale, che richiam\u00f2 a Megliadino tutti gli emigrati.\nFiumi e canali.\n- Fiume \"Fratta\"\n- Canale \"Vampadore\"\n- Canale \"Fiumicello\" o \"Sime\"\n- Scolo \"Degora\"\nAmministrazione.\nFonte: Ministero dell'interno"}
{"id": "32254", "revid": "322321", "url": "https://it.wikipedia.org/wiki?curid=32254", "title": "Merlara", "text": "Merlara \u00e8 un comune italiano di abitanti della provincia di Padova in Veneto.\nHa un'unica frazione, \"Minotte\".\nEconomia.\nA Merlara e nei comuni limitrofi si produce l'omonimo vino DOC.\nSport.\nCalcio.\nLa squadra locale \u00e8 l\"'ASDC Merlara\" che milita nel girone M Veneto di 2\u00aa Categoria. \u00c8 nata nel 1926."}
{"id": "32260", "revid": "1543377", "url": "https://it.wikipedia.org/wiki?curid=32260", "title": "Noventa Padovana", "text": "Noventa Padovana (\"No\u00e9nta\" in veneto) \u00e8 un comune italiano di abitanti della provincia di Padova in Veneto, parte integrante dell'area metropolitana del capoluogo.\nCon un reddito medio (dichiarato) di 25.137 \u20ac per abitante nel 2005, Noventa risulta il secondo comune pi\u00f9 benestante della provincia dopo il capoluogo; inoltre \u00e8 l'ultimo comune della Riviera del Brenta partendo da Venezia.\nGeografia fisica.\nSituata a otto chilometri ad est dal centro di Padova, Noventa rappresenta una vera e propria cintura tra la vicina citt\u00e0 e la Riviera del Brenta. Posizione geografica, comunanza di vicende storiche e, soprattutto, la presenza di un gruppo di ville venete di grande rilievo rendono, infatti, Noventa l'ultimo paese della Riviera, posto a chiusura dell'itinerario suggestivo che dalla Laguna di Venezia giunge a Padova.\nLa presenza di ville nel territorio ne ha notevolmente condizionato lo sviluppo urbanistico: Noventa, infatti, non ha un vero e proprio centro e la popolazione si addensa sia nei pressi di Camin e Ponte di Brenta, a ridosso di Padova, sia verso Stra con il quartiere Oltrebrenta.\nStoria.\nIl toponimo \"Noventa\", presente nelle testimonianze medievali padovane a partire dal 918, sembra richiamare il termine latino \"Nova\" o \"Novale\", ovvero terra di recente messa a coltura, proprio per via delle bonifiche effettuate in quell'epoca nelle zone paludose del Brenta.\nIn origine Noventa era un villaggio rurale soggetto alla vicina Padova e la sua fondazione, probabilmente, risale al periodo in cui queste terre erano abitate dagli Eneti. Dai documenti \u00e8 accertato che, fino al 1400, il territorio era compreso fra i beni dei canonici della cattedrale di Padova.\nNei secoli XI e XII Noventa fu un porto fluviale di particolare importanza nei collegamenti con Venezia, soprattutto dopo l'escavazione del Canale Piovego, compiuta dal libero comune di Padova tra il 1209 e il 1210, e la costruzione del ponte sul canale. Si trattava di ponte a singola arcata, secondo l'uso medievale, e si trovava al termine di un piccolo bacino a bottiglia in cui stavano infisse le \"bricole\", pali di legno riuniti a due o a tre, tipici della Laguna veneta.\nNel 1919 fu eretto l'attuale ponte con le chiuse, e il vecchio cadde in disuso finch\u00e9 fu demolito: resti dei gradini di accesso si possono scorgere lungo l'argine sinistro.\nInoltre, la famiglia padovana dei Dalesmanini vi possedeva un castello, che fu probabilmente dimora di Isabella, moglie dell'imperatore Federico II di Svevia. Nel 1239, infatti, il sovrano, ospite per alcuni mesi dei Padovani, si dilettava in battute di caccia proprio a Noventa.\nLa sua posizione, la presenza di corsi d'acqua e la fertilit\u00e0 delle terre attirarono indubbiamente molti facoltosi esponenti della nobilt\u00e0 padovana, basti pensare che nel XIV secolo il maggior proprietario terriero era Enrico Scrovegni, uomo d'affari e banchiere legato alla cappella omonima affrescata da Giotto. Egli aveva acquistato i possedimenti un tempo appartenuti ai Dalesmanini ma, nel 1331, quando fu esiliato a Venezia, il suo feudo fu ceduto al veneziano Niccol\u00f2 Foscari.\nIl Trecento fu un secolo di guerre, carestie e pestilenze, a tal punto che una profonda crisi demografica mise a rischio l'esistenza stessa dell'abitato. Tuttavia la tendenza cambi\u00f2 radicalmente dopo la cessione di Padova a Venezia: nel 1405 le propriet\u00e0 dei Carraresi furono vendute all'asta, i patrizi Veneziani spostarono i loro interessi dal Mare alla terraferma, privilegiando le propriet\u00e0 lambite dalle acque del Brenta che garantivano comunicazioni rapide con la Serenissima. Rifiorirono allora, traffici e coltivazioni, mentre il porto, documentato sin dal 1095, recuper\u00f2 l'importanza originaria. Sorsero proprio in quel periodo le prime ville, legate alla funzione economico-agraria: la loro fioritura prosegu\u00ec dal Cinque al Settecento, lasciando alcuni splendidi esempi ancora oggi apprezzabili.\nErano edifici di pietra che, come scrisse il veneziano Marin Sanudo, si distinguevano alquanto dalle modeste abitazioni di legno o di paglia (i cosiddetti \"casoni\") in cui vivevano i contadini e gli allevatori.\nOltre al corso del Brenta venne sfruttato anche il Canale Piovego, che, comunque, rivest\u00ec un ruolo secondario.\nNel Settecento Noventa godette di una fama addirittura europea per la comodit\u00e0 della villeggiatura, che aveva luogo in ville sfarzose appartenenti alla pi\u00f9 esclusiva nobilt\u00e0 veneziana. Il \"burchiello\" era, infatti, un'imbarcazione che consentiva un rapido collegamento tra Padova e Venezia attraverso il Brenta. \nIn quell'epoca a Noventa prese piede anche una tradizione culturale di alto livello, come riflesso dei centri vicini di Padova e Venezia. In una villa fu ospite lo scrittore e letterato Gasparo Gozzi, che ricorda il suo soggiorno in varie lettere: Melchiorre Cesarotti risiedette qui almeno nel 1789.\nNella seconda met\u00e0 del secolo fu attivo anche un rinomato \"Collegio dei Nobili\", diretto dall'abate veneziano Giovanbattista Garganego: esso ospitava un laboratorio di fisica sperimentale, che nel 1796 pass\u00f2 al seminario padovano. Fu forse allievo di questa scuola Angelo Agnoletto, teologo e latinista.\nIn un'ordinanza del Regno d'Italia, datata 25 marzo 1807, si prescrive che il Dipartimento del Brenta \u00e8 suddiviso in Distretti, Cantoni e Comuni, comprendenti una o pi\u00f9 localit\u00e0 circonvicine.Noventa, come stabilito in un Decreto di Napoleone del 28 settembre 1810, era un comune appartenente al distretto di Padova del Dipartimento del Brenta, che sotto la dominazione austriaca assunse l'attuale denominazione di Provincia di Padova, subendo lievi variazioni territoriali. I comuni della Riviera del Brenta, fino ad Oriaco (attualmente frazione di Mira), furono, invece, assegnati al Dipartimento dell'Adriatico, che in seguito prese il nome di Provincia di Venezia.\nIn seguito all'escavazione del \"Taglio di San Vito\", avvenuta nel 1854, il Brenta assunse il corso attuale: fino ad allora, tra Ponte di Brenta e Stra, il fiume scorreva lungo l'attuale confine comunale con Vigonza, separando l'abitato di Noventa da quello di San Vito. L'alveo giungeva, dunque, quasi in prossimit\u00e0 del centro urbano, sul retro delle ville Valmarana e Todeschini.\nNell'Ottocento risiedevano a Noventa Pierluigi Mabil, nella casa Bruzzo, professore di lettere all'Universit\u00e0 di Padova, e Giovanni Santini, nella villa Saccomani, astronomo e matematico insigne, a cui \u00e8 stata intitolata la scuola media. Nel periodo in cui fu sindaco, dal 1866 al 1875, Santini istitu\u00ec la scuola elementare comunale.\nLa denominazione ufficiale di Noventa Padovana risale al 1867, anno dell'annessione del Veneto al Regno d'Italia che, con il Regio Decreto dell'11 agosto la distinse dagli omonimi comuni di Noventa Vicentina e Noventa di Piave. Il toponimo odierno \u00e8 comunque conferma dell'antica denominazione in uso nei secoli XVII e XVIII di \"Noventa sotto Padova\".\nMonumenti e luoghi d'interesse.\nChiesa parrocchiale.\nPunto di incontro della comunit\u00e0, la chiesa parrocchiale di Noventa viene nominata per la prima volta nel 1203, mentre nel 1267 si incontra la titolazione a San Pietro. Soltanto tre secoli dopo, nel 1572, in occasione della visita pastorale del vescovo Ormaneto, la si trova citata come parrocchiale dei Santi Pietro e Paolo. Nel 1747 il tempio fu ricostruito e, nel 1749, fu consacrato dal cardinale Rezzonico, che diventer\u00e0 successivamente papa Clemente XIII.\nL'edificio, tra i pi\u00f9 monumentali della Riviera del Brenta, richiama lo stile dell'architetto veneto Giorgio Massari, autore di alcune ville di Noventa, tra cui Villa Giovannelli. La facciata, tipicamente settecentesca, sfoggia un ampio frontone e un alto ordine di lesene. Le statue sono attribuite a Pietro Danieletti; gli angeli a uno dei Bonazza. All'interno, sopra la cappellina battesimale, \u00e8 conservata una statua raffigurante la \"Madonna col bambino\" di Giovanni Bonazza, il fondatore di una prolifica scuola di scultura veneta settecentesca. Un'altra opera di pregio \u00e8 \"Il Crocifisso\", tardo seicentesco, situato nell'anti-sacrestia, legato ad un antico culto del paese e proveniente, secondo la tradizione, dall'oratorio di una villa non pi\u00f9 esistente, dove fu benedetto San Gregorio Barbarigo. Il monumentale altare maggiore \u00e8 opera del Danieletti, come le statue della facciata.\nIl campanile appartiene a un'epoca posteriore: fu fatto erigere dal parroco Monsignor Giuseppe Moda tra il 1854 e il 1857, su una parte a torre precedente, in stile moresco, con motivi gotico-veneziani. Per la sua altezza (56 metri) e originalit\u00e0 \u00e8 divenuto un elemento caratteristico del paesaggio di Noventa.\nOggi la parrocchia di Noventa dispone di diversi sacerdoti, alcuni non titolari nella parrocchia, ma con ruoli importanti altrove. Un esempio \u00e8 Don Federico Giacomin, che fu cappellano della Chiesa Santi Pietro e Paolo, e che dal 2015 \u00e8 direttore della casa spirituale Villa Immacolata a Torreglia.\nFornace Morandi.\nSituata nel quartiere Noventana, la fornace Morandi, oggi sito di archeologia industriale, era uno stabilimento che produceva coppi e laterizi fino alla fine degli anni cinquanta, inserito in un'area di 3,3 ettari. Dell'edificio originario, realizzato alla fine dell'Ottocento, restano attualmente soltanto il forno, parzialmente conservato, e la ciminiera. Nucleo centrale della fornace era il forno, in origine di tipo ellittico \"Hoffmann\", una tecnologia che trov\u00f2 largo impiego sul finire del secolo. A differenza del forno di Mestrino, quello di Noventa fu meccanizzato troncandone le teste ed aggiungendone una parte ulteriore, in modo da consentirne l'utilizzo non pi\u00f9 con il classico ciclo a rotazione ma in linea. Per questa ragione i due tunnel paralleli rimasti non corrispondono appieno all'originale ellittico. La stessa ciminiera oggi appare pi\u00f9 corta di un tempo: ci\u00f2 testimonia il passaggio dal tiraggio naturale a quello forzato, che richiedeva una minore lunghezza della canna.\nVille.\nVilla Loredan Bragadin Gallini Saccomani.\nSituata a destra della chiesa di Noventa Padovana, \u00e8 una villa di chiara origine cinquecentesca. La facciata principale presenta forme molto semplici con fasce marcapiano, finestra centrale centinata, un cornicione aggettante e una breve scalinata che conduce al piano rialzato. Il parco si estende a nord-est della villa ed \u00e8 ricco di aiuole, ornate da statue, e di alberi secolari. La villa fu restaurata nella seconda met\u00e0 del XVIII secolo e la sala principale \u00e8 decorata da sobri stucchi e in una stanza laterale le sovrapporte sono impreziosite da bassorilievi raffiguranti pappagalli giallo-verdi. Dal 1844 al 1877, la villa fu residenza dell'illustre astronomo Giovanni Santini che ricopr\u00ec la carica di sindaco del comune dal 1866 al 1875. Attorno al 1850 egli fece erigere una torretta per le osservazioni astronomiche dello scienziato.\nVilla Grimani Vendramin Calergi Valmarana.\nLa villa sorge su un castello medievale della famiglia dei Delesmanini, i quali cedettero il territorio sul quale sorge la villa a Enrico Scrovegni (committente della cappella degli Scrovegni a Padova). Dopo la guerra del 1405 tra Padova dei da Carrara e la potente Venezia la villa venne comprata dalla famiglia Trevisan di Noventa che la venderanno nel 1502 descrivendola come \"una casa grande in muratura con cortile tutto attorno chiuso da muro con qualche campo presso il fiume Brenta\" al patriarca di Aquileia Domenico Grimani. Per tutto il cinquecento la villa fu residenza della potente famiglia veneziani finch\u00e9, agli inizi del '600, una giovane Grimani spos\u00f2 Vettor Calergi. Nacque cos\u00ec il ramo dei Grimani-Calergi che mantennero la propriet\u00e0 per tutto il secolo. Tra il seicento e il settecento si arriv\u00f2 all'estinzione di questa famiglia nobile veneziana e venne nominato erede nel 1738, per mancanza di discendenti diretti, un nipote: Nicol\u00f2 Vendramin di San Marcuola. L'ultima erede dei Vendramin-Calergi fu la contessa Elena Marina Maria che spos\u00f2 il conte Andrea Valmarana che la lasci\u00f2 vedova nel 1861. La contessa lasci\u00f2 nel suo testamento in eredit\u00e0 la villa al comune di Noventa Padovana con l'obbligo di istituire una scuola per ragazze sordomute e di non spostare il ritratto della contessa e di suo marito dalla posizione originale. l'istituto per le ragazze sordomute inizi\u00f2 a funzionare nel 1909 . Durante la Seconda Guerra Mondiale la villa venne utilizzata come Ospedale Militare di Padova. La struttura della villa, caratterizzata dal coronamento centrale rialzato e raccordato alla parte sottostante da volute (che subirono certamente dei rifacimenti) con ali avanzate laterali, appare in tutta la sua ampia e solida volumetria, all'interno di un parco abbastanza recente. All'interno della villa sono presenti dei vasti complessi settecenteschi ad affresco e decorazioni rococ\u00f2 a \"chinoiserie\" che impreziosiscono il piano nobile: questo ciclo decorativo, opera dello scenografo e pittore Andrea Urbani, rappresenta per Noventa il vero canto del cigno del Settecento pittorico veneziano, che in questa villa trovava un tempo un'altra testimonianza anche in tre tele di Giovan Battista Tiepolo. Dietro la villa passava il fiume Brenta; infatti, originalmente, la facciata era nella parte posteriore della villa attuale.\nVilla Giovanelli Colonna.\nLa villa fu commissionata dal patriarca di Venezia Giovanni Maria Giovanelli, patrizio di origine bergamasca e fu realizzata su progetto di Antonio Gaspari, allievo del Longhena nell'ultimo decennio del Seicento. Nel 1738 Giorgio Massari aggiunse una scalinata ornata da statue di Antonio Tarsia, Antonio Gai, e Paolo Groppelli; all'interno la villa \u00e8 decorata da affreschi di Giuseppe Angeli e Francesco Zanchi. La facciata dell'edificio compare nello stemma del comune. All'interno, la villa si articola intorno a un ampio salone, le cui pareti furono dipinte da Giuseppe Angeli nel 1760. Gli appartamenti laterali, che ospitano scale a piccolo salone, rappresentano un chiaro influsso dello stile di Baldassarre Longhena. Gli interni sono decorati da copiosi stucchia da puttini e medaglioni con scene figurate, opera di decoratori del primo Settecento, provenienti per lo pi\u00f9 dal Cantone Ticino, \u00e8 un esempio di ritorno palladiano in epoca barocca.\nVilla Manzoni.\nCostruita nella seconda met\u00e0 del Settecento in prossimit\u00e0 dell'antico corso del Brenta che scorreva sul luogo attuale della Strada Provinciale 33, conserva all'interno i magnifici affreschi di Andrea Urbani. Nell'ampio giardino spiccano le grandi conifere, specialmente Cedri del Libano, che per bellezza e dimensioni sono davvero notevoli.\nVilla Todeschini.\nL'elegante edificio risale al XVII secolo e apparteneva ai Marcello, poi ai Toniolo e dal 1786 ai Todeschini. La villa ripropone lo schema tipico delle ville di medie dimensioni della riviera del brenta con timpano centrale ed \u00e8 affiancata da una chiesetta, eretta nel 1805.\nVilla Gemma.\nLa villa dai caratteri settecenteschi (in passato conosciuta come Villa Suppiei-Penasa ed ora di propriet\u00e0 della famiglia Giaretta) presenta vaste adiacenze rustiche e alcuni alberi del vecchio parco. L'edificio, riport\u00f2 ingenti danni in seguito all'alluvione del 1966: il corpo orientale fu distrutto dalla vicina 'rotta', l'ultima di una serie sicuramente secolare.\nVilla Canella Dalla Favera.\nLa villa, di impianto settecentesco, presenta interventi del secolo successivo mantenutisi sempre nel carattere \"rustico\" della residenza di villeggiatura. La facciata posta a settentrione che si affaccia sul canale, pur priva del timpano originario, presenta tuttora il poggiolo del primo piano con balcone centinato e le finestre disposte in modo simmetrico. A sud est sorge la barchessa, ancora in buono stato di conservazione, che si innesta al corpo centrale dell'edificio, provvisto di parco.\nVilla Vendramin Cappello Collizzolli.\nL'edificio d\u00e0 su un giardino raccolto, popolato da statue di soggetto mitologico, chiuso da altissime piante e dalle ampie arcate della solida \"barchessa\"; verso la fila svettante dei pioppi cipressini il muro di cinta in cui si aprono due cancelli. L'edificio, di origine cinquecentesca, fu probabilmente rimaneggiato sul finire del secolo XVII, mentre gli interni assunsero l'aspetto definitivo in epoca neoclassica, con le pitture su marmorino sui soffitti del pianoterra e gli affreschi attribuiti a Costantino Cedini.\nVilla Morosini Antonibon.\nL'edificio, risalente almeno dalla met\u00e0 del XVIII secolo, \u00e8 costituito da un corpo centrale, dotato di timpano e portale settecenteschi, e da due lunghe ali laterali di carattere rustico che appaiono tuttavia anteriori a tale data, forse della fine del Seicento o dei primi anni del Settecento. L'estremit\u00e0 dell'ala sinistra, che prima ospitava un oratorio, \u00e8 stata trasformata, in tempi recenti, in parte abitativa.\nVilla Giustiniani De Chantal Destro.\nNata come centro di un'azienda agricola, divenne un luogo di splendida villeggiatura per tutto il settecento e gli inizi dell'ottocento. L'edificio attuale, ad un'analisi accurata, si rivela essere l'adattamento di un edificio tardo-cinquecentesco al quale nel settecento furono aggiunte due brevi ali laterali e il coronamento con timpano; l'interno \u00e8 impreziosito dagli affreschi di Andrea Urbani.\nVilla Gussoni Candian.\nLa residenza si fa risalire alla prima met\u00e0 del '500, periodo in cui la Villa Veneta riceve un'evidente influenza rinascimentale: la semplicit\u00e0 del timpano e della trifora centrale con colonnine e poggiolo ne sono un esempio. La facciata principale \u00e8 stata poi rivisitata verso la met\u00e0 del Settecento, con l'aggiunta di due volute di raccordo tra il timpano e il corpo centrale dell'edificio e l'ala Sud, scandita da una aggettante balaustra.\nSociet\u00e0.\nEvoluzione demografica.\nSecondo il decreto napoleonico del 28 settembre 1810 il comune di Noventa, appartenente al distretto I di Padova del Dipartimento del Brenta, contava 895 abitanti, mentre al censimento del 1821, sotto la dominazione austriaca, la popolazione era salita a residenti.\nIl 30 aprile 1900, nella relazione della visita del vescovo di Padova a Noventa, emerge che la popolazione comunale ammontava a abitanti.\nIl paese, attualmente compreso nell'agglomerato urbano di Padova, sta conoscendo negli ultimi dieci anni un massiccio incremento demografico, simile a quello registrato negli anni sessanta: nel 2000 si contavano abitanti.\nEtnie e minoranze straniere.\nIl 31 dicembre 2015, su una popolazione di abitanti, si contavano stranieri (12,23%). Le comunit\u00e0 pi\u00f9 numerose sono:\nCultura.\nManifestazioni.\nLa \"Sagra del Folpo\".\nLa fiera d'autunno \u00e8 di tradizione seicentesca, come dimostrano i documenti storici del periodo. Lo storico Andrea Gloria nel manoscritto \"Territorio Padovano illustrato\" del 1862 riporta che proprio a Noventa \"frequentatissima v'\u00e8 la fiera annua in ottobre della quale \"Girolamo Vendramin\" ottenne la conferma il 1758, trasferita dalla seconda all'ultima domenica di ottobre per la Ducale 11 settembre 1776\". La fiera infatti cadeva nella domenica della \"Madonna del Rosario\", festa molto sentita dagli abitanti del tempo e favoriva l'economia agricola locale, ampliando il mercato di bestiame e prodotti della terra. La Serenissima concesse infatti una franchigia dai dazi per le merci commerciate nella sagra di \"Noventa\". Non mancava tuttavia la componente del divertimento: i cittadini erano intrattenuti da attori girovaghi e dalle bancarelle con i prodotti gastronomici locali. Oggi, d'altra parte, la fiera ruota attorno all'artigianato locale, alle attrazioni per bambini e ai \"folpari\", ossia i venditori di polpi caldi.\nPolitiche Scolastiche.\nNoventa \u00e8 anche famosa nel territorio padovano per il grande contributo e aiuto che da agli studenti che risiedono all'interno del territorio del comune. In particolare ogni anno si tiene a Villa Grimani-Valmarana la cerimonia della consegna delle borse di studio che vede premiati gli studenti noventani che ottengono un eccellente risultato durante l'anno scolastico precedente. Alla presenza del Sindaco e dell'Assessore alle Politiche Scolastiche vengono premiati e celebrati gli studenti della scuola secondaria di primo grado, gli studenti dei bienni di istituti tecnici e licei, e i trienni di istituti tecnici e licei. Per quanto riguarda l'anno scolastico 2016-2017 sono stati premiati 10 studenti delle scuole medie e 9 studenti del biennio: Rebecca Zanetti e Giulia Magro (Liceo Linguistico), Francesco Ruzza, Rebecca Turato (Liceo Scientifico), Sara Vettore (Liceo delle Scienze Umane) Nicola Destro, Lorenzo Bencivelli, Giorgia Botton, Giorgia Salvan (Istituti Tecnici).\nStemma.\nDalla descrizione araldica dello stemma comunale si possono evincere i simboli di Noventa:\nInfrastrutture e trasporti.\nIl servizio pubblico di collegamento con Noventa Padovana \u00e8 svolto con autocorse esercite da APS Holding e Busitalia-Sita Nord.\nFra il 1885 e il 1954 nella cittadina fu presente inoltre una stazione della tranvia Padova-Malcontenta-Fusina, gestita dalla Societ\u00e0 delle Guidovie Centrali Venete (gruppo Societ\u00e0 Veneta) che assieme al Brenta stesso dava origine ad un sistema di trasporti integrato.\nAmministrazione.\nEccetto una breve parentesi di commissariamento, Noventa Padovana dal 1946 a oggi \u00e8 stata retta da dodici sindaci di orientamento prevalentemente cristiano-democratico, il primo dei quali nominato dal Comitato di Liberazione Nazionale di Padova.\nGemellaggi.\nNoventa Padovana \u00e8 gemellata con:"}
{"id": "32261", "revid": "1632387", "url": "https://it.wikipedia.org/wiki?curid=32261", "title": "Ospedaletto Euganeo", "text": "Ospedaletto Euganeo (\"Ospeda\u0142eto\" in veneto) \u00e8 un comune italiano di abitanti della provincia di Padova in Veneto, situato a sud-ovest del capoluogo.\nGeografia fisica.\nTerritorio.\nIl comune di Ospedaletto Euganeo, situato nella parte sud-occidentale della provincia, dista circa 39 chilometri da Padova e confina con la provincia di Vicenza.\nClima.\nOspedaletto ha un clima continentale con estati calde e inverni abbastanza rigidi; l'elevato grado di umidit\u00e0 favorisce la formazione di fitte nebbie durante le stagioni autunnali ed invernali e la presenza di afa durante il periodo estivo. Le precipitazioni sono distribuite abbastanza uniformemente durante l'anno con un minimo non troppo pronunciato durante la stagione invernale. Durante l'estate le precipitazioni sono sovente di carattere temporalesco e spesso sono accompagnate da grandine. Le stagioni primaverili ed autunnali sono normalmente caratterizzate da perturbazioni di origine atlantica.\nOrigini del nome.\nIl nome di \"Ospedaletto\" non \u00e8 il diminutivo di \"ospedale\", come potrebbe sembrare di primo acchito, ma deriva dal latino medioevale \"hospitium\" e sta per \"luogo di ospitalit\u00e0 a gente in cammino\". L\"'hospitium\" infatti era un semplice edificio, un alloggio, un posto di ristoro per pellegrini di passaggio bisognosi di un ricovero, di pane e di una coperta. L'ospizio era stato costruito a tre miglia da Este perch\u00e9 i pellegrini pare preferissero, nelle loro soste, restare fuori dai grossi centri ma anche perch\u00e9, dopo il tramonto, le porte della citt\u00e0 venivano chiuse. Nel 1700 troviamo che Ospedaletto si chiama semplicemente \"Villa de Hospitaleto\"; pi\u00f9 tardi lo incontriamo come \"Ospedaletto d'Este\" e, dal 1867, Ospedaletto Euganeo, per distinguerlo da altri omonimi paesi sparsi in diverse regioni d'Italia.\nStoria.\nAntico insediamento paleoveneto, bonificato gi\u00e0 dai romani, Ospedaletto costituisce da sempre un luogo di passaggio fra territori diversi. Nel medioevo fu sede di un ospizio per pellegrini, fondato nel 1162, come testimonia il nome, e in seguito sub\u00ec il transito e le alterne dominazioni delle truppe estensi, ezzeliniane, scaligere, carraresi, veneziane, e infine napoleoniche.\nNel 2012 i comuni di Ospedaletto Euganeo ed Este hanno avviato una procedura istituzionale finalizzata alla fusione dei due comuni stessi.\nStemma.\nLa storia dello stemma comunale non ha lontane origini n\u00e9 appartiene a blasoni di illustri personaggi. Esso \u00e8 stato concesso con decreto dell'11 agosto 1897, quando era primo cittadino del paese il cav. Amilcare Scapin, da Umberto I. \nSulla parte alta compaiono la corona reale, la croce greca d'argento in mezzo allo scudo pure d'argento, tre verdi colli emergenti da un fiume d'argento. La corona reale simboleggia il potere del re su tutta l'Italia; la croce d'argento significa la pace universale; i tre verdi colli emergenti dall'acqua attestano che Ospedaletto si trova a sud dei Colli Euganei, a cui si richiama in parte il nome; il fiume d'argento rappresenta i confini del territorio del paese ricco d'acque; infine la grande corona d'ulivo e di quercia, tenuta unita da un nastro azzurro con il nodo di Savoia, simboleggia che nella pace, l'ulivo, e nella forza, la quercia, un popolo prospera e si difende.\nLo scudo di Ospedaletto, tutto a fondo d'argento, vuole infatti riaffermare la fertilit\u00e0 e la ricchezza della sua terra: \u00e8 uno stemma raro e pieno di nobili significati, superiore a molti altri, anche di antica origine e discendenza.\nEsso non solo rappresenta il luogo ove \u00e8 situato Ospedaletto ma sembra voglia rispecchiare la tempra puntigliosa e decisa della sua gente, che con lavoro costante ha sempre voluto concorrere a rendere il paese fecondo, libero, concorde.\nSociet\u00e0.\nEvoluzione demografica.\nSecondo i dati ISTAT Ospedaletto Euganeo \u00e8 un comune abbastanza in crescita a livello demografico; basti notare che nel 2001 la popolazione ammontava a 5.401 abitanti, nel 2008 a 5.794, e nel 2010 \u00e8 arrivata a contarne 5.908.\nTabella riassuntiva riguardante la crescita della popolazione dal 1991 al 2010.\nDivisione della popolazione (2010) in base al sesso:\nIstituzioni, enti e associazioni.\nGruppi teatrali.\n\"Ospedaletto ci prova\": gruppo teatrale il cui scopo \u00e8 quello di \"mantenere la cultura dialettale veneta, di diffondere la bellezza del teatro in tutte le sue forme e dello spettacolo in genere, e attraverso il gioco della rappresentazione far partecipare pi\u00f9 gente possibile alla diffusione di un messaggio di solidariet\u00e0 associato alla simpatia ed al divertimento\".\nOspedaletto comune solidale.\n Ospedaletto Euganeo \u00e8 uno dei comuni gemellati con la Fondazione Citt\u00e0 della Speranza nata il 16 dicembre 1994 con lo scopo di raccogliere fondi destinati a realizzare dei nuovi reparti di degenza e di day hospital oltre a laboratori dell'Oncoematologia Pediatrica della Clinica Pediatrica di Padova.\nI cittadini, oltre all'interesse verso i problemi nazionali, sono molto attivi anche a livello internazionale grazie all'associazione A.B.C. ONLUS - Amici dei bambini di Chernobyl attraverso servizi di accoglienza per minori orfani ucraini presso famiglie venete e sostegno agli orfanotrofi e scuole ucraine.\nAltri atti di volontariato li possiamo trovare grazie all'Associazione Gruppo Volontari che interessa l'animazione del tempo libero per i disabili e la raccolta di fondi attraverso l'organizzazione di eventi.\nMolti sono anche gli ospedalettani che dedicano il loro tempo alla salute e al benessere degli animali grazie alla Lega Europea per la Difesa del Cane dedita al mantenimento e la custodia di cani vaganti e/o randagi.\nInfrastrutture e trasporti.\nIl comune di Ospedaletto Euganeo \u00e8 attraversato dalla Strada statale 10 Padana Inferiore che da Torino porta al vicinissimo comune di Monselice. Ad essa si pu\u00f2 arrivare comodamente uscendo al casello di Monselice dell'autostrada A13 per proseguire in direzione Mantova. \nInoltre \u00e8 attraversato o raggiungibile da importanti arterie locali: \nFerrovie.\nIl paese \u00e8 raggiungibile via treno grazie alla linea Mantova-Monselice, linea ferroviaria secondaria che corre lungo la pianura Padana e collega Mantova, in Lombardia, con la localit\u00e0 veneta di Monselice, la cui stazione \u00e8 posta sulla Ferrovia Padova-Bologna. La stazione di Ospedaletto Euganeo \u00e8 situata nel centro del paese.\nLa stazione \u00e8 dotata di sala d'aspetto che risulta chiusa al pubblico.\nTrasporto pubblico.\nIl sistema del trasporto pubblico \u00e8 servito da una linea extraurbana gestita da Busitalia.\nSport.\nCalcio.\nOspedaletto appartiene alla societ\u00e0 A.S.D. Ospedaletto Euganeo, creata dall'unione dei paesi di Carceri, Ospedaletto Euganeo, Piacenza d'Adige, Ponso e Vighizzolo d'Este.\nPallavolo.\nLa A.S.D Vision Volley \u00e8 la societ\u00e0 che raggruppa le varie associazioni pallavolistiche della Bassa Padovana. Tra queste troviamo La T.O.P. VOLLEY, nata dalla fusione di VOLLEY GIRLS (Ospedaletto) e A.S. PONSO (Ponso).\nGinnastica ritmica.\nLa disciplina della ginnastica ritmica, in collaborazione con la F.I.G e l'associazione movimento e ritmo di Monselice, viene praticata nel polo sportivo sito in localit\u00e0 Tresto. Le atlete vengono preparate anche per gare a titolo regionale e nazionale."}
{"id": "32262", "revid": "322321", "url": "https://it.wikipedia.org/wiki?curid=32262", "title": "Pernumia", "text": "Pernumia \u00e8 un comune italiano di abitanti della provincia di Padova in Veneto, situato a sud del capoluogo di provincia."}
{"id": "32263", "revid": "322321", "url": "https://it.wikipedia.org/wiki?curid=32263", "title": "Piacenza d'Adige", "text": "Piacenza d'Adige (\"Piacensa\" in veneto) \u00e8 un comune italiano di abitanti della provincia di Padova in Veneto, situato a sud-ovest del capoluogo della provincia.\nMonumenti e luoghi d'interesse.\nIl paese \u00e8 compreso in una zona agricola ed artigianale, un tempo acquitrinosa e di mulini, compresa in un'ansa dell'Adige bonificata e rettificata dai Veneziani tra seicento e settecento. Di rilievo sono nel capoluogo la \"Chiesa parrocchiale di S. Antonio Abate\" ed il secentesco \"Oratorio di S.Antonio da Padova\", con pala d'altare di un anonimo veneziano del '700; nella frazione Valli Mocenighe la \"chiesa parrocchiale dell'Annunciazione\", ampliata nel 1870 e consacrata nel 1876 ed il \"Palazzo Mocenigo\", costruito dal\u013a'omonima famiglia nobiliare."}
{"id": "32264", "revid": "1318658", "url": "https://it.wikipedia.org/wiki?curid=32264", "title": "Piombino Dese", "text": "Piombino Dese (\"Pionbin\" in veneto) \u00e8 un comune italiano di abitanti della provincia di Padova in Veneto, situato a nord-est del capoluogo.\nGeografia fisica.\nIl territorio comunale \u00e8 bagnato da diversi corsi d'acqua, tra i quali spiccano lo Zero, il Dese (da cui il toponimo), il Draganziolo, il Marzenego e soprattutto il Sile, che nasce da risorgive proprio nella zona. Caratterizzato quindi dalla ricca presenza di zone umide, Piombino \u00e8 uno dei comuni compresi nel parco naturale regionale del Fiume Sile.\nOrigini del nome.\nL'etimo di Piombino dovrebbe essere in relazione con il latino \"plumbum\" \"piombo\", ma \u00e8 difficile stabilirne il motivo: forse \u00e8 un'allusione alle caratteristiche del terreno (\"del colore del piombo\"), oppure si lega al martin pescatore (detto anche \"piombino\" per le sue abilit\u00e0 di tuffatore).\nStoria.\nLe origini.\nLa presenza umana lungo il Sile ha lasciato numerose tracce sin dall'epipaleolitico (VI millennio a.C.), ma si \u00e8 fatta pi\u00f9 intensa durante l'et\u00e0 del bronzo (1900-1800 a.C.). In questo periodo, la civilt\u00e0 ha incominciato a strappare alle selve i primi spazi per l'agricoltura e il pascolo (tramite la tecnica del debbio), integrando a queste altre attivit\u00e0 come caccia, pesca e raccolta. Si ipotizza che fosse privilegiato l'allevamento degli ovini, particolarmente adatto in un'area in cui il rapido esaurirsi delle risorse naturali portava al continuo spostamento del bestiame.\nSi ritiene che gli insediamenti si concentrassero nell'area settentrionale del territorio comunale. In questa zona persistono toponimi, come Vallone e Motta, che fanno pensare alla presenza di modesti dossi emergenti dalle paludi (le altitudini sono qui pi\u00f9 basse).\nNon vi sono invece tracce del periodo paleoveneto, probabilmente perch\u00e9 la zona si impalud\u00f2 sul finire dell'et\u00e0 del bronzo e venne per un periodo abbandonata.\nL'epoca romana.\nDurante il periodo romano si ebbe una profonda trasformazione del territorio, con una drastica risistemazione agraria. Il disboscamento delle selve e la regolazione delle acque permise la formazione di insediamenti stabili. In localit\u00e0 Torreselle a fine \u2018800 furono rinvenute tombe di epoca romana con presenza di ossa, frammenti di anfore e cocci di vasi. Frequenti nell\u2019ultimo secolo i ritrovamenti fort\u00faiti di monete repubblicane (asse Lucio Cornelio Cinna 169-158 a.C. e Giano Bifronte), imperiali (Augusto, Claudio, Vespasiano, Onorio) e tardo-imperiali.\nTutt'oggi strade e fossati seguono la regolarit\u00e0 dell'antica centuriazione ricadente nel territorio di Altino; ma si trattava di un luogo di confine, visto che la zone a nord del Sile e a sud del Muson erano sottoposte rispettivamente ad Asolo e a Padova.\nL'avvento del cristianesimo e il Medioevo.\nLa tradizione rimanda a san Prosdocimo l'evangelizzazione del Veneto. Solo dopo la pace di Costantino (IV secolo), il cristianesimo pot\u00e9 diffondersi anche nelle campagne, e per un periodo coesistette con i culti pagani.\nDopo il periodo alto-medievale, con le invasioni barbariche e l'arrivo dei Longobardi, si ha la prima citazione di Piombino: in una bolla di papa Eugenio III del 1152, \u00e8 ricordata tra le pertinenze della pieve di Trebaseleghe, a sua volta sottoposta alla diocesi di Treviso.\nNel Medioevo il territorio si caratterizzava ancora per la notevole presenza di boschi e canali, fondamentali per l'economia di allora, basata ancora su caccia, pesca e raccolta.\nAl potere vescovile successe quello laico dei comuni, ma di questo non sono registrati particolari avvenimenti riguardanti il paese.\nLa Serenissima.\nTra il Tre e il Quattrocento fa la sua comparsa in terraferma la Serenissima, con grandi cambiamenti per il sistema economico e sociale.\nSe nel tardo Medioevo i feudi avevano diminuito le proprie dimensioni a favore della piccola propriet\u00e0 borghese, a partire dal primo Quattrocento l'agricoltura comincia a essere monopolizzata dalla nobilt\u00e0 veneziana e da altre poche famiglie di spicco. Venezia aveva ormai abbandonato le tradizionali attivit\u00e0 mercantili e industriali aperte verso l'Oriente, dedicandosi piuttosto al consolidamento dell'economia agricola dell'entroterra da poco conquistato. \u00c8 questo il periodo delle ville venete che coinvolsero particolarmente il territorio di Piombino: si ha notizia di palazzi signorili sin dalla prima met\u00e0 del Quattrocento.\nParallelamente, si diffuse una nuova concezione del territorio, divenuto ora luogo dell'insediamento da modificare e riordinare in funzione dell'uomo. Si ebbero cos\u00ec importanti interventi idraulici volti alla regolazione dei fiumi Sile, Zero, Dese e Marzenego (XVI-XVIII secolo). Le iniziative provenivano spesso dalle stesse famiglie patrizie, prima fra tutte quella dei Cornaro.\nMonumenti e luoghi d'interesse.\nChiesa parrocchiale.\nL'edificio attuale, progettato dall'architetto Luigi Candiani, fu costruito tra il 1928 e il 1938. Si tratta di una costruzione eclettica: l'impianto, specie nell'organizzazione degli spazi e nel gioco dei volumi, \u00e8 neoromanico, ma le decorazioni rimandano al neogotico ottocentesco.\nL'abside della chiesa presenta cinque grandi vetrate dedicate ai santi protettori della comunit\u00e0 parrocchiale, la Madonna, S. Giuseppe (compatrono della comunit\u00e0), san Biagio, san Liberale (patrono della Diocesi) e san Giuseppe Benedetto Cottolengo e contiene l'organo Malvestio a trasmissione pneumatica del 1938.\nLa chiesa \u00e8 ancora affiancata dal campanile risalente al 1717: con i suoi 54 metri, \u00e8 uno degli edifici pi\u00f9 alti della zona.\nSulla sua fisionomia \u00e8 basata la costruzione della Basilica di Sant'Antonio a Istanbul.\nVilla Cornaro.\nIl monumento pi\u00f9 importante di Piombino Dese \u00e8 Villa Cornaro, patrimonio dell'umanit\u00e0 protetto dall'UNESCO. Progettata dal Palladio e terminata alla fine del XVI secolo \u00e8 il principale edificio del centro.\nVilla Marcello.\nSontuoso edificio del XVIII secolo, tuttora appartenente alla famiglia Marcello, sorge a est dell'abitato di Levada. Circondata da sei ettari di parco (all'italiana davanti, all'inglese sul retro), visitabile, all'interno contiene il grande salone da ballo al piano nobile che ospita splendidi affreschi di Giambattista Crosato incorniciati da stucchi di Giuseppe Zais.\nLa villa \u00e8 famosa per aver ospitato Vittorio Emanuele II nel 1866 e Vittorio Emanuele III nel 1918 e alcune scene del film \"Perdiamoci di vista\" di Carlo Verdone con Asia Argento.\nFrazioni.\nTorreselle.\nCenni storici su Torreselle tratti da \u201cTreviso e le sue pievi\u201d (del 1898) di Carlo Agnoletti:\nAltri cenni storici riguardano il transito di truppe napoleoniche nel 1796/97 confermate dal ritrovamento di bottoni di uniformi francesi.\nNel 1918 Torreselle si trova nelle retrovie del fronte del Piave e, come tutte le frazioni della zona, vede la presenza nei propri terreni di truppe italiane e britanniche (accampamenti, poligoni di tiro e un ospedale da campo presso le scuole elementari).\nNell\u2019aprile del 1945 vi avviene uno scontro a fuoco tra un civile del posto e una colonna della Wehrmacht in ritirata col bilancio di 4 morti (3 tedeschi e il torresellano). Nello stesso contesto avviene anche l\u2019abbattimento di uno Spitfire britannico da parte tedesca col velivolo che precipita e sprofonda nella zona paludosa dei Zanganili. Il pilota, uscito indenne dall\u2019aeroplano grazie al paracadute, verr\u00e0 salvato e nascosto da una famiglia del luogo.\nLevada.\nLevada non \u00e8 una frazione del comune a partire dal 1810. Sorge su un terreno alluvionale e il suo nome indica, appunto, la sua posizione elevata rispetto al bacino del fiume Sile. Il principale luogo di interesse \u00e8 Villa Marcello.\nCenni su Levada tratti dall'insigne opera di Mons. Carlo Agnoletti \"Memorie storiche delle chiese e parrocchie della Diocesi di Treviso\" (tomo secondo, Treviso, Tip. Mander Sc. Ap. 1888)\nLa terra elevata fu per causa del corso del Sile pliniano, nato nei monti trevisani. Plinio poi v'intendeva il Cordevole, che prima del mutato alveo del Piave era unito al Sile attuale, e per un cataclisma se n'elev\u00f2 il suolo, ed il placido Sile presso a Levada ebbe le sue sorgenti in sito coperto di foreste di alberi grandi o bassi, ci\u00f2 che in prossimit\u00e0 caus\u00f2 il nome di Silvelle, onde questa Levada anticamente (almeno nel 1336 e 1470) ha il suo appellativo di \"Silvelle\" e talora di \"Sile\".\nChiesa Arcipretale\nIl titolo della chiesa essendo S. Pietro apostolo, permette di scorgerne l'origine prosdocimiana, lungo la via che S. Prosdocimo tenne venendo da Padova a Treviso, e fu pur conosciuta col nome di Sarmazia dal passaggio dei soldati sarmati al tempo dell'impero nelle invasioni barbariche; infatti c'era una cappella del b. Pietro di Sarmazia che nel 997 il Vescovo Rozzone con tutta la terra del vescovado donava fra altri fondi e chiese al nuovo monastero di Mogliano, confermando i vescovi successori e i Papi nel 1045 e 1171, i quali specificarono la cappella di S. Pietro ch'\u00e8 sulla strada nel luogo che si dice \"Sermacia\"; che se posteriormente le monache di Mogliano non ebbero il gius sopra la chiesa di S. Pietro di Levada, ci\u00f2 pu\u00f2 aver dipeso dalla volont\u00e0 della gente o da miglior ordine per la cura spirituale. Ma anche i Collalto o Conti di Treviso avevano possessioni nella Sermazia al 994, bench\u00e9 qui potrebbe intendersi per Sermazia un colmello del paese di Santalberto.\nNel 1330 la cifra di questo beneficio o II. cappella di Trebaseleghe, era di L. 20 da dividersi fra il rettore ed un chierico; al 1470 era chiesa curata, e la cifra saliva a duc. 50, ma il chiericato non elencato doveva aver dato origine alla cappellania.\nL'edifizio della chiesa di licenza del Vesc. Rossi ch'era allora governatore di Roma (1513) fu rinnovato, onde add\u00ec 8 ottobre 1514 fu consacrata dal Vescovo di Caorle Daniele Rossi fratello del trevigiano antistite, il quale vi tenne pure la cresima generale, in tempo che la guerra di Cambrai anche qui produceva funesti effetti, e al cappellano venivano bruciate le bolle. Fin d'allora la festa della Dedicazione cadeva nella Domenica II di ottobre.\nSi not\u00f2 che nel 1522 v'era una lampada di ottone per l'illuminazione del SS. Corpo di Cristo; in prosieguo bene merit\u00f2 della chiesa, beneficio e Parrocchia il Rettore Daniele Allegri che fu esattore del Clero. E per questo suo ufficio fu avvolto in molteplici cause; egli fra il 1534-35 fabbric\u00f2 la cantina e il \"biaver\" (granaio) bench\u00e9 troppo grandi, nel 1550 permut\u00f2 beni della chiesa col nob. Contarini, e oggi si riconosce il vantaggio dei quest'atto per esser tutti campi del benefizio in un solo corpo. Per l'Allegri s'inizi\u00f2 una serie di soggetti ragguardevoli nel benefizio.\nGia fiorivano le scuole di San Paolo e della B. V. ; e si teneva in chiesa un \"arzil\" (archivio) o cassa da frumento.\n-In creazione-\nAmministrazione.\nAltre informazioni amministrative.\nIl comune si \u00e8 denominato semplicemente Piombino sino al RD 11 agosto 1867, n. 3866."}
{"id": "32265", "revid": "131569", "url": "https://it.wikipedia.org/wiki?curid=32265", "title": "Piove di Sacco", "text": "Piove di Sacco (\"Piove de Saco\" o \"Piove\" in veneto) \u00e8 un comune italiano di abitanti ed \u00e8 il centro dell'area sud-orientale della provincia di Padova, in Veneto, che da esso prende il nome di Saccisica.\nStoria.\nDall'antichit\u00e0 al Medioevo.\nIl territorio di Piove di Sacco era abitato probabilmente gi\u00e0 in et\u00e0 paleoveneta e divenne sotto i romani un importante nodo stradale e fluviale. Infatti per Plebs Sacci passavano la Via Popilia-Annia e i fiumi Bacchiglione e Brenta. In epoca longobarda la citt\u00e0 divenne sede di un'arimannia, nell'VIII secolo pass\u00f2 sotto il dominio dei carolingi per diventare poi, grazie alla donazione di Berengario I al vescovo Pietro dell'897, territorio del vescovado di Padova, periodo in cui venne fortificata con i terrapieni i quali caratterizzano ancor oggi l'aspetto a forma di quadrilatero. Nel '300 divenne appannaggio dei signori di Padova, i Carraresi, i quali completarono le fortificazioni con la costruzione di torrioni alle porte di accesso, ma mantenendo comunque l'impianto originario a forma di rettangolo.\n1405 - 1797: Il periodo veneziano.\nIl giorno 3 gennaio del 1405 Francesco Zabarella offre al doge Michele Sten la bandiera, il sigillo e le chiavi della citt\u00e0 di Padova: da questa data ha termine la Signoria Carrarese e inizia la dominazione della Repubblica Serenissima su tutto il territorio padovano che durer\u00e0 per 4 secoli, fino al 1797. La citt\u00e0 di Piove di Sacco si trova in condizioni disastrose a causa delle alluvioni, delle epidemie e dei saccheggi. All'inizio del XVI secolo altri lutti e miserie si verificarono tra le popolazioni della campagna a causa della guerra della Lega di Cambrai che, dopo fasi alterne, vede la vittoria di Venezia nel 1513. Durante questo conflitto Piove di Sacco fu saccheggiata e devastata. Tornata la normalit\u00e0, i Veneziani cominciarono ad acquistare grandi fondi agricoli nel territorio padovano e verso la met\u00e0 del Cinquecento iniziarono le prime operazioni di bonifica dei terreni paludosi. Si formarono i \"Consorzi delle sette prese\" e il Piovese fu conglobato nella \"Sesta presa\" che si estendeva su 60.000 ettari di territorio. Agli inizi del Seicento, Piove di Sacco finalmente ottenne dal Senato Veneziano il permesso di realizzare una Botte sifone a Conche e in un secondo momento a Corte, le quali avevano la funzione di far affluire le acque di bonifica nella laguna. Anche il centro del paese si ingrandisce e cambia con la costruzione dei principali edifici pubblici; attorno a questi sorsero eleganti costruzioni abitate dalla ricca borghesia. Nel 1591 fu posto in piazza un basamento in marmo che era destinato a sostenere lo stendardo del Comune nei giorni di festa. Il diciassette novembre 1491 il Doge concesse di istituire il Monte di Piet\u00e0. Fino al quel tempo lo avevano gestito gli ebrei ma d'ora in poi lo avrebbero fatto i frati. Pochi mesi dopo l'inaugurazione avvenne anche a Piove. Per questo il Consiglio della Comunit\u00e0 decise di creare una sede dove depositare i beni del Monte e i libri della contabilit\u00e0. Ogni anno si eleggevano otto Conservatori del Monte e il loro compito era quello di \"conservare\" le chiavi della cassa e indurre la persone a donare offerte. Il Massaro (altro funzionario), veniva nominato dal Podest\u00e0 e prestava il denaro alla gente in cambio dei pegni (oggetti di valore). Nel 1801 a causa di una gravissima crisi finanziaria, il capitale si svalut\u00f2. Il Monte venne chiuso e fu soppresso definitivamente nella seconda met\u00e0 del XIX secolo. Durante la dominazione veneziana i traffici si effettuavano tramite corsi d'acqua, viste le condizioni delle strade. Nel 1483 venne istituito il traghetto che collegava Piove con Venezia. I \u2018'Burchi'\u2019, i traghetti per Venezia partivano dopo la messa al Duomo e chi doveva trasportare merci, doveva portarle il giorno prima a Corte per l'attracco. Nel 1721 venne aperto il canale che congiungeva Corte a Lova e ai barcaioli di Piove veniva dato il permesso di navigarlo. Nel periodo di dominio veneziano, Piove di Sacco era il centro della Podesteria che comprendeva il territorio della Saccisica. Il Podest\u00e0 era colui che governava il castello e le ville che facevano parte della Podestaria di Piove di Sacco. Era dovere del Podest\u00e0 vigilare sugli affari e sulle cose pubbliche facendo applicare le leggi di Venezia; per questo era scelto dalla Repubblica di San Marco tra i suoi pi\u00f9 prestigiosi patrizi. Quanto detto vale per il territorio della Podesteria, cio\u00e8 dell'intera Saccisica, mentre il castello (il centro) di Piove di Sacco era governato dal Consiglio Generale della comunit\u00e0, formato da tutti i capifamiglia che avevano il compito di eleggere annualmente il Sindaco, il Canipario, i Consoli, i Consiglieri e altri pubblici ufficiali. Il Sindaco rappresentava la comunit\u00e0 di fronte a qualsiasi persona, comune e luogo dove si trovasse, aveva inoltre poteri amministrativi e di nomina di giudici e notai. Nei quattro secoli di dominazione veneziana il problema pi\u00f9 sentito dalla popolazione fu la peste, che infer\u00ec pi\u00f9 volte apportando lutti e miserie. La peste del 1576 fu a lungo ricordata per le moltissime vittime che provoc\u00f2 nel Padovano. Ben pi\u00f9 grave fu la peste del 1631 in cui nella sola Padova persero la vita ben diciottomila persone. Quando anche a Piove la peste cominci\u00f2 a colpire puntualmente la cittadinanza, fu deciso di fare una processione fino alla chiesa di S. Rocco. La peste continu\u00f2 crudele a fare vittime su vittime. Il registro mortuario di Piove registr\u00f2 ben 362 decessi in tre anni di peste. Il 26 aprile 1631 Consiglio della Comunit\u00e0 decise di chiedere aiuto alla Madonna, e il 6 maggio ci fu la processione verso la chiesa della Madonna delle Grazie: ancora oggi si ricorda e si ringrazia la Madonna con la solenne processione del 6 maggio.\n1797 - 1866: L'Occupazione francese e il dominio austriaco.\nIl tempo trascorre nei secoli XVII e XVIII senza grandi eventi. Va registrato tuttavia un lungo ed inesorabile scivolamento di Venezia che trascin\u00f2 nella sua decadenza tutti i territori del proprio dominio. Nel 1797, infatti, la Repubblica di Venezia viene invasa dagli eserciti di Napoleone Bonaparte. Cos\u00ec dopo quattro secoli di dominazione veneziana i francesi e gli austriaci si avvicendarono il potere. In questo periodo di passaggio da un dominio all'altro, ci fu una crisi economica generalmente dovuta alle continue guerre e ai danni causati dai saccheggi delle truppe. A questa situazione si aggiunsero altre calamit\u00e0 come siccit\u00e0, alluvioni, diffusione del vaiolo, che andarono a peggiorare ulteriormente le condizioni di vita di quel tempo. Durante l'occupazione francese il territorio fu diviso in dipartimenti e Piove di Sacco and\u00f2 a far parte di quello \"della Brenta\". Vengono sistemati gli argini del Bacchiglione e si procede alle rettificazioni del corso del Brenta.\nViene formato il catasto napoleonico, con cui si cominciarono a rilevare i valori delle terre. Nel 1810 venne soppressa la Collegiata di Piove; la parrocchia fu privata di tutti i beni terrieri che possedeva e la borghesia si affrett\u00f2 ad acquistare le terre della chiesa messe all'asta. Nel 1813 fin\u00ec il dominio dei Francesi al quale subentr\u00f2 quello degli Austriaci sancito dal Congresso di Vienna nel 1815. Iniziava un periodo di trasformazioni che avevano lo scopo di risanare, riorganizzare, e riordinare l'ambiente. Per primo fu iniziato lo scavo di un canale che da Stra giungeva fino a Corte, poi si dovette sistemare la rete stradale, utilizzando i materiali ricavati dalla demolizione della Torre Rossi (1820) e della Torre Panico (1827). Tra il 1820 e il 1833 il centro di Piove cambiava aspetto; nelle campagne venivano intraprese le bonifiche che diedero lavoro a molti disoccupati. Dopo la prima guerra d'indipendenza nel 1848, al ritorno degli Austriaci, ci fu un episodio violento: cinque uomini furono fucilati a Piove con l'accusa di aver partecipato all'insurrezione. Il governo asburgico impose alla popolazione nuove tasse; nelle campagne si verific\u00f2 un periodo di carestia, ci fu la pellagra e una nuova epidemia di colera.\n1866-1945: nel regno d'Italia.\nNel luglio del 1866 (terza guerra d'indipendenza) si comp\u00ec l'annessione al Regno d'Italia e con questa il Veneto dovette cambiare il suo aspetto sociale, economico e amministrativo. Nella mentalit\u00e0 borghese entr\u00f2 una certa diffidenza e indifferenza nei confronti della Chiesa e delle religioni; i contadini ebbero pi\u00f9 difficolt\u00e0 nel trovare lavoro; i braccianti spesso non avevano casa e cibo, perci\u00f2 in estate cercavano lavoro di mietitura e trebbiatura, mentre nei mesi invernali e primaverili facevano i manovali per i lavori di sterro e canalizzazione dei dintorni. A causa delle durissime condizioni di vita della popolazione, nell'Ottocento si ebbe un aumento di furti: legna, fieno, frutti, animali da cortile. La vita media dei contadini nel 1876 era calcolata sui trent'anni, era altissima la mortalit\u00e0 infantile, imperversavano malattie come la malaria, la pellagra e la tubercolosi. Molti tentarono la via dell'emigrazione, soprattutto transoceanica: nel 1888 lasciarono il Piovese 1548 persone che andarono verso il Brasile e l'Argentina. Nel 1890 fu costruita la linea ferroviaria Piove di Sacco-Padova per cercare di dare uno stimolo alle attivit\u00e0 economiche. Verso la fine del secolo si fece strada l'idea di sistemare ancora una volta il Duomo. Durante la sua storia il Duomo aveva avuto alcune modifiche e ampliamenti; a quel tempo era di stile romanico-lombardo ma si presentava ormai cadente. Fu cos\u00ec che il 23 marzo 1893 l'arciprete Coin annunci\u00f2 di voler abbattere la chiesa e di procedere ai lavori di ricostruzione contando sull'aiuto della popolazione. Il progetto fu assegnato all'ing. Francesco Gasparini. La chiesa fu terminata nel 1908. In quel periodo furono abbattuti alcuni edifici ed altri furono rinnovati, tanto che scomparvero quasi del tutto le radici antiche della cittadina. Nel 1904 ci fu uno sciopero generale contro le scelte economiche del governo, a questo sciopero aderirono anche i cattolici; nel 1908 nacque \" La Difesa del Popolo\" che ebbe larga diffusione anche nel Piovese. Nel 1915 l'Italia entr\u00f2 nella prima guerra mondiale. In questo periodo ci fu un impoverimento generale che colp\u00ec anche le nostre zone, tanto che nello stesso anno a Piove cinquemila disoccupati occuparono il Municipio. Il paese vers\u00f2 il suo tributo di vite umane al conflitto: i nomi dei caduti piovesi furono scolpiti sulle lapidi del palazzo Comunale. La situazione del primo dopoguerra si present\u00f2 subito gravissima da un punto di vista economico sociale. In questo contesto di disoccupazione , di povert\u00e0 e di disagio si fece strada il Fascismo. Nel 1921 la sezione del fascio di Piove di Sacco venne fondata tra le prime in provincia di Padova. Il fascismo si diffuse rapidamente, in pochi mesi. Soppresso il pericolo dei comunisti, tutte le associazioni antifasciste dovettero chiudere. A seguito della marcia su Roma (1922) il partito Fascista conquist\u00f2 il potere. Dopo un iniziale periodo di smarrimento il fascismo visse gli anni del \"consenso\" per le opere pubbliche e assistenziali che furono realizzate. Il suo fallimento fu nella seconda guerra mondiale e la Saccisica divent\u00f2 il centro d'azione di diverse brigate partigiane: il nucleo \"Marziano\", la brigata \"Maurizio Martello\", una compagnia detta \"Guido Negri\" pi\u00f9 sviluppata a Sant'Angelo, la \"Garibaldi\" a Bojon e in altre zone.\nDal dopoguerra ad oggi.\nNel dopoguerra la popolazione visse ancora un periodo di grosse difficolt\u00e0 e ristrettezze economiche, ma seppe reagire con operosit\u00e0 e iniziativa. Negli anni sessanta cominci\u00f2 a cambiare tutto, dall'agricoltura all'industria, con sviluppo e modernizzazione sempre pi\u00f9 accelerati. La campagna fu in parte abbandonata, ma chi rimase introdusse colture specializzate e pi\u00f9 remunerative; nelle frazioni della cintura urbana iniziarono a sorgere le prime zone industriali. La Saccisica \u00e8 diventata un'importante area di insediamenti industriali e di attivit\u00e0 commerciali e artigianali, ma esiste ancora un certo legame con le tradizioni contadine.\nSimboli.\nIl simbolo araldico della Comunit\u00e0 dei Piovesi \u00e8 il sigillum medioevale del San Martino a cavallo che dona parte del proprio mantello ad un povero. Tale simbolo \u00e8 presente nei documenti basso-medioevali riportati anche dal Pinton nel \"Codice Diplomatico Saccense\". San Martino era un soldato romano e il suo mantello apparteneva all'esercito per cui, secondo alcuni storici, non poteva essere dato tutto al mendicante pena ritorsioni disciplinari. Successivamente, oltre al San Martino, venne introdotto un secondo simbolo araldico della citt\u00e0 di Piove: le tre melagrane che erano l'emblema del podest\u00e0 di Piove dal 1546, il patrizio veneziano Michele Battaglia, e che si possono veder rappresentate nella torre Carrarese.\nMonumenti e luoghi d'interesse.\nPiove di Sacco vanta numerose bellezze architettoniche, primo su tutti possiamo citare la Torre Carrarese, o torre maggiore, l'ultimo resto delle fortificazioni costruite in epoca carrarese, sopra la quale \u00e8 stata sovrapposta la cella campanaria del vicino duomo dedicato a san Martino. Molto importante \u00e8 anche lo stesso duomo, la cui fondazione si fa risalire al secolo X, successivamente ricostruito nel 1090-1100, e poi ancora nel 1403, e fu rifatto in forme neoromaniche e neogotiche su progetto dell'ingegner Francesco Gasparini tra il 1893 e il 1903. Molte opere importanti ornano l'interno del duomo, una di queste \u00e8 la pala della \"Madonna del Carmelo\" di Giambattista Tiepolo, poi troviamo l'altare del Santissimo Sacramento, opera di Jacopo Sansovino datata circa 1554. In sagrestia \u00e8 collocata un altro quadro di Giambattista Tiepolo \"San Francesco da Paola\". Nella vicina piazza Matteotti si trova il palazzo municipale costruito su progetto di Giuseppe Jappelli nel 1818 al posto del precedente palazzo comunale di origine medievale. Un altro edificio artisticamente interessante \u00e8 il santuario della Madonna delle Grazie che si trova a circa un chilometro dal centro lungo il fiume Fiumicello.\nArchitetture religiose.\nTorre Carrarese.\nIl torrione in mattoni \u00e8 costruito su un alto zoccolo in pietra. La quasi totale mancanza di fori e di elementi decorativi gli conferiscono un aspetto severo che denuncia la sua originaria funzione difensiva. L'omogeneit\u00e0 delle pareti in cotto \u00e8 interrotta sul lato verso piazza Incoronata dalla presenza di bassorilievi in pietra: in alto una serie di tre, solo vagamente riconoscibili, che rappresentano san Martino che dona il mantello al povero, lo stemma con il Leone di San Marco (la Serenissima domin\u00f2 queste terre dal 1405 al 1797) e lo stemma di uno dei Podest\u00e0 di Piove.\nLa fortificazione di Piove di Sacco ebbe inizio per opera del Vescovo Gauslino, conte di Piove nella seconda met\u00e0 del X secolo; si trattava di un sistema difensivo che sfruttava la caratteristica ricchezza d'acqua della zona: un doppio vallo, solcato dalle acque del Fiumicello e probabilmente arricchito da torresini. Successivamente Francesco da Carrara rese pi\u00f9 profonde le fosse e pi\u00f9 alti i terrapieni e fece costruire le quattro torri (due delle quali nel 1359, le altre poco pi\u00f9 tardi). Tre erano poste a triangolo a difesa delle porte d'accesso alla citt\u00e0: la Torre Rossi fiancheggiava la porta San Nicol\u00f2 verso Venezia e la torre Carrarese la porta San Martino verso Padova (situata dove si trova oggi la stazione delle corriere). Di tutto questo complesso difensivo rimane il mastio del Castello, oggi adattato a campanile, appellato Torre Carrarese e considerata dalla cittadinanza un emblema della Comunit\u00e0.\nDuomo.\nLa chiesa arcipretale ha subito vari mutamenti dal Quattrocento in poi, fino al radicale rinnovamento del secolo scorso progettato dall'ingegnere Francesco Gasparini che prolung\u00f2 l'edificio e ne invert\u00ec l'orientamento, allargandolo con le due navate laterali e conferendogli una pi\u00f9 accentuata verticalit\u00e0. I lavori iniziati nel 1893 furono completati nel dicembre del 1903 per la parte muraria e nel 1908 con l'incardinamento della porta maggiore. Nel frattempo, con una bolla del 9 maggio 1901, papa Leone XIII l'aveva elevata ad abbaziale. San Martino \u00e8 raffigurato nel duomo di Piove di Sacco, intitolato al vescovo di Tours, in un dipinto collocato nel presbiterio ed eseguito nel 1532 da Giovanni Pietro Silvio. Il santo \u00e8 ritratto seduto in trono e affiancato dagli apostoli Pietro e Paolo. La pala riprende lo schema cinquecentesco della sacra conversazione: i personaggi sono riuniti all'interno di una struttura architettonica di cui si intravedono le colonne, aperta sul paesaggio circostante. Nella parete destra della navata si pu\u00f2 ammirare la bella pala d'altare, in cui spiccano il rosso del vestito e il blu cobalto del mantello della Vergine, raffigurante la Madonna del Carmine con Ges\u00f9 bambino tra santa Caterina d'Alessandria e san Michele arcangelo. L'opera fu eseguita da Giambattista Tiepolo tra 1737 e 1738 per la confraternita del Carmine che la colloc\u00f2 sul proprio altare. Alla chiusura della confraternita, la tela venne rimossa, sostituita con una scultura raffigurante la Piet\u00e0 e custodita nella soffitta della canonica fino al 1896. In quello stesso anno la tela venne restaurata e riportata sull'altare della Madonna del Carmine, dove tuttora si trova. \u00c8 stata oggetto di restauro anche nel 1960 e nel 1995. In sacrestia \u00e8 conservato un gruppo scultoreo in legno intagliato riferibile a bottega padovana del Cinquecento. Raffigura la Cena in Emmaus.\nNel mese di ottobre del 2015 sono stati rinvenuti in tre altari minori diciotto reliquiari risalenti al XVII secolo in legno e vetro contenenti frammenti di osso di san Fermo, san Pio, san Costantino e di altri santi non ancora identificati.\nSantuario Madonna delle Grazie.\nUsciti dal tracciato del centro storico, alla fine di un viale alberato che fiancheggia il Fiumicello, si raggiunge il sito in cui sorge il santuario della \u201cMadonna delle Grazie\u201d. La chiesa all'esterno si presenta con due stili molto diversi: la parte absidale, le pareti laterali, come anche il campanile sono in cotto, con arcatelle pensili di gusto ancora medievaleggiante; in marmo e ben pi\u00f9 lavorata \u00e8 la facciata con l'affresco dell'Immacolata aggiunta in tempi pi\u00f9 recenti (1861) su progetto dell'architetto Giovanni Battista Tessari che ha modificato la fisionomia della facciata originaria semplice e pulita e fornita di pronao (elemento presente anche nella facciata attuale). Nel luogo dove oggi sorge il Santuario aveva sede, probabilmente da tempi molto antichi, un piccolo monastero di francescani con annesso un oratorio. La costruzione della chiesa attuale e del convento, oggi distrutto, inizi\u00f2 nel 1484 e nel 1489 non era ancora completata. La tradizione vuole l'origine di questo complesso legata ad un avvenimento miracoloso tramandato dalla tradizione popolare, narrato in alcune opere di storia ecclesiastica cinquecentesche e descritto in un quadro secentesco (1696) conservato all'interno della chiesa stessa. I due fratelli Sanguinazzi, alla morte dei genitori si erano divisi l'eredit\u00e0 trovando accordo su tutto, ma quando dovettero decidere a chi spettasse un'immagine della Vergine col Bambino di singolare bellezza e alla quale erano particolarmente legati giunsero al punto di sfidarsi a duello; proprio mentre si accingevano allo scontro un bambino di un anno che assisteva alla scena in braccio alla madre parl\u00f2 e disse: \u201cFermatevi da parte di Dio\u201d. E li esort\u00f2 affinch\u00e9 portassero l'oggetto della contesa in una cappella poco fuori dal Castello di Piove. I fratelli obbedirono e l'immagine sacra fu esposta alla pubblica adorazione. La Vergine fu subito fonte di numerosi miracoli attirando un grande numero di devoti; si decise pertanto di costruire con le offerte dei fedeli, su un terreno donato dagli stessi fratelli Sanguinazzi, un convento per i frati minori ed una chiesa che venne dedicata alla Madonna delle Grazie. La bella tavola che, come vuole la tradizione, fu all'origine della costruzione del Santuario, \u00e8 tuttora l'opera pi\u00f9 preziosa in esso conservata. La Vergine col Bambino, che si staglia su uno sfondo naturalistico \u00e8 stata infatti attribuita da autorevoli critici alla mano del pittore veneziano Giovanni Bellini e datata intorno al 1478. Un altro evento prodigioso \u00e8 collegato a questa Madonna ed \u00e8 narrato in due tele seicentesche: la liberazione di Piove di Sacco dalla peste del 1631. Poich\u00e9 l'epidemia dilagava, per porre freno al flagello, il Consiglio della Comunit\u00e0 piovese deliber\u00f2 - nella prima tela, \u201cIstituzione della festa del Voto\u201d, vediamo i rappresentanti cittadini riuniti in Consiglio - che Podest\u00e0, Sindaco, Deputati e tutto il Consiglio dovessero recarsi in processione al Santuario delle Grazie. La seconda tela invece documenta la processione votiva che da allora, come era stato deliberato, si ripete puntualmente ogni anno. La visita si conclude nel chiostro, unico elemento architettonico in parte sopravvissuto alla distruzione del convento, avvenuta sotto la Serenissima nel 1775, dopo che questo era passato nel 1769 sotto la custodia della fraternita della Madonna della Salute.\nChiesetta di San Nicol\u00f2.\nI restauri della chiesa, conclusi nell'ottobre 1993, sono stati l'occasione per studiare la storia e le opere pittoriche che l'edificio custodisce. Dal punto di vista architettonico \u00e8 interessante il notevole spessore delle mura (50\u00a0cm) che sono prive di fondamenta e costruite oltre che con mattoni, con ciottoli e materiali di recupero da cui deriva l'andamento ineguale delle pareti, che si pu\u00f2 ben notare sulla parete esterna di sinistra. La scelta un po' singolare dei materiali e la rozzezza della muratura \u00e8 ben giustificata dalla storia della fondazione della Chiesa di San Nicol\u00f2 ad opera dei barcaioli e pescatori (San Nicola \u00e8 il patrono di coloro che vanno per mare) di Piove di Sacco in seguito al passaggio della loro precedente chiesa, l'attuale Santa Maria dei Penitenti, alle dipendenze del Duomo.\nSecondo quanto riportato da una lapide del 1899 la chiesa era gi\u00e0 esistente nel 1165 (Constat Existere ab ano 1165). L'esterno si presenta oggi in pietre faccia a vista, ad esclusione della facciata che \u00e8 intonacata e rifinita a marmorino, con pilastri e timpano e pu\u00f2 essere datata al XVI secolo. L'interno, riportato all'aspetto medievale dai restauri condotti nel corso degli anni Cinquanta - Sessanta, ha pianta a sala terminante in un'abside semicircolare e tetto a capanna. Si tratta di una struttura estremamente lineare decorata da affreschi ed in alcuni tratti addirittura da pi\u00f9 strati pittorici sovrapposti, di cui si \u00e8 conservata soprattutto la parte che decora l'abside e la muratura circostante, mentre per il resto non \u00e8 rimasto qua e l\u00e0 che qualche lacerto. Il nucleo pi\u00f9 consistente degli affreschi nonch\u00e9 la parete di controfacciata risale al XIV secolo e fu realizzata in momenti differenti e ad opera di maestranze diverse, mentre la sensazione di unitariet\u00e0 \u00e8 da attribuirsi alla uniformit\u00e0 della cornice. La critica non \u00e8 ancora unanime nell'attribuzione: sono state identificate tendenze giottesco - riminesi, l'intervento di un seguace di Paolo da Venezi, e la mano del Maestro del coro degli Scrovegni. Recentemente, i quattro Apostoli ancora rimasti e le figure del Cristo Pantocrator nella mandorla e nella Vergine e San Giovanni che completano la decorazione del catino absidale, sono stati attribuiti ad un possibile intervento giovanile del pittore trecentesco di formazione giottesca Guariento di Arpo. Alla stessa mano, ma ad un periodo successivo (1350 - 1360) sarebbe da attribuire la Figura di Santo della controfacciata.\nArchitetture civili.\nPalazzo Jappelli.\nL'edificio, Sede Municipale, fu costruito tra il 1821 e il 1823 su progetto dell'architetto Giuseppe Jappelli (Venezia 1783 \u2013 1852), al posto del giallo Palazzo Pubblico di origine Carrarese. Originariamente l'edificio municipale ospitava oltre alla Prefettura, alla Cancelleria Censuaria, al Corpo di Guardia, anche ben dieci negozi, alcuni magazzini, e le carceri. Nel catasto austriaco l'immobile viene cos\u00ec descritto: \u201cporzione di casa civile con botteghe; porzione di casa civile al primo piano, al piano superiore uffici della Deputazione Comunale\u201d.\nAttualmente lo stabile \u00e8 totalmente occupato dagli uffici comunali. Nell'aiuola di fronte al Municipio \u00e8 posto un piedistallo porta bandiera in pietra d'Istria sul quale sono ancora leggibili la data, 1591, lo stemma piovese con il San Martino e lo stemma del podest\u00e0 Pandolfo Malatesta. Il prospetto principale \u00e8 fortemente cadenzato dai fori delle finestre e dalle arcate al pianterreno. L'elegante atrio \u00e8 costituito da un salone passante con colonne che riprendono il ritmo di facciata. Salendo lo scalone a destra si raggiunge il piano nobile dove sono gli ambienti di rappresentanza: la Sala della Magnifica Comunit\u00e0 o Sala del Consiglio, la Sala dei Melograni e l'ufficio del Segretario Generale. Nella Sala del Consiglio \u00e8 possibile ammirare un Crocifisso ligneo trecentesco rinvenuto nella torre civica, un bassorilievo in pietra raffigurante San Martino e il povero (stemma del Comune), alcuni ritratti opera del pittore Giuseppe Mastellaro, altre opere del padovano Leo Borghi, un plastico che rappresenta una ricostruzione, in chiave artistica, della Piove medievale, realizzato dall'artista piovese Mario Salmaso, ed infine alcune tele realizzate in epoca recente.\nNell'attigua Sala Melograni (sede dell'Ufficio del Sindaco e della Giunta) un'intera parete \u00e8 occupata dalla grande tela che costituiva il sipario del Teatro Filarmonico dov'\u00e8 rappresentato l'Ingresso delle truppe italiane in Piove di Sacco; si tratta dell'unica opera di grandi dimensioni realizzata dal pittore Alessio Valerio (Piove di Sacco 1831\u2013 Padova 1922). Le pareti sono arricchite da una serie di ritratti, realizzati a matita o pastello su carta, opera di un altro insigne pittore locale ottocentesco, Oreste da Molin (Piove di Sacco 1856 - Padova 1921), al quale appartengono anche alcune tele e disegni situati nell'ufficio del Segretario Generale. In quest'ultimo ambiente meritano anche di essere segnalati i tre quadretti che riproducono le tre torri, oggi distrutte, che costituivano le porte d'accesso alla citt\u00e0 medievale. Infine, opere del pittore Giovanni Soranzo sono ospitate nell'ufficio degli Assessori.\nTeatro Filarmonico Comunale.\nL'edificio si affaccia sul lato in cui via Cardano confluisce in via Roma, consiste in una graziosa costruzione, dipinta di rosa e decorata con stucchi e specchiature in marmorino e in pietra tenera. Nel 1861 fu costituita, con il preciso obiettivo di erigere una sala teatrale, una Societ\u00e0 denominata appunto Del teatro Filarmonico, che gi\u00e0 nel 1862 aveva dato il via ai lavori, probabilmente affidando la progettazione all'ing. Giuliano Facchineti; la facciata invece, almeno per i particolari decorativi, si pu\u00f2 ritenere opera di Giovanni Battisti Tessari (primo Maestro della \u00abScuola Pratica di disegno per artigiani\u00bb sorta a Piove di Sacco nel 1852). L'interno del teatro, caldo e raccolto, ha un bel soffitto decorato da Giuseppe Ponga (1892) raffigurante un cielo che accoglie le muse della musica e alcuni putti con cartigli recanti i nomi di noti compositori quali Verdi, Rossini e Puccini. Sopra il boccascena una decorazione a stucchi racchiudeva il ritratto del primo sindaco della Piove italiana, Enrico Breda; l'originale, opera del pittore Oreste da Molin, purtroppo disperso, \u00e8 stato sostituito da una reinterpretazione in chiave moderna della pittrice Gabrie Pittarello. Un ulteriore elemento decorativo \u00e8 costituito dalla balaustra del loggione rivestita da un pannello dipinto su supporto cartaceo. La sala teatrale, che si articola in platea e loggia sostenuta da esili ed eleganti colonnine in ghisa decorata, ha un palcoscenico piuttosto spazioso ed \u00e8 affiancata da una sala di attesa, mentre i camerini per gli artisti, costruiti in un secondo momento, si trovano al piano superiore.\nVilla Gradenigo.\nComunemente indicato come \"Palazzo\", il complesso di Villa Gradenigo rientra a pieno titolo tra le ville venete. Il complesso monumentale attuale \u00e8 composto dall'edificio residenziale, dalle barchesse e dall'oratorio, gi\u00e0 documentato dal 1675 e dedicato a San Francesco di Sales, ma ricostruito nella forma attuale nel 1788, mentre la barchessa che lo collega al palazzo risale al 1758.&lt;br&gt; \nIl palazzo residenziale, con i suoi cinque piani, costituisce senza dubbio, a Piove di Sacco, l'edificio di abitazione pi\u00f9 imponente tra quelli di rilievo storico-artistico. Il seminterrato occupa solo la met\u00e0 della pianta ed era destinato alle cantine; sul lato verso il giardino troviamo invece il piano terra sede della cucina, dove \u00e8 ancora conservato il focolare.&lt;br&gt; \nCon le scalinate esterne si accede al salone passante del piano rialzato. Le pareti ed il soffitto sono interamente affrescati con finte architetture e arditi sfondamenti prospettici. Dai due ampi vani laterali, anch'essi riccamente decorati a monocromo, due scaloni speculari conducono direttamente al piano nobile. Qui si apre spazioso e fastoso il salone delle feste illuminato dalla trifora centrale. Anche questo ambiente \u00e8 interamente decorato da affreschi seicenteschi, interrotti sui lati minori da loggette riservate all'orchestra.&lt;br&gt; \nTra i due piani di rappresentanza si inserisce nelle ali laterali il mezzanino; all'ultimo piano erano collocate le stanze della servit\u00f9 domestica, infine, questo imponente edificio si conclude con il sottotetto con travi a vista, che costituisce la parte centrale con il timpano in facciata. Nel piano nobile la distribuzione rispetta l'andamento simmetrico tipico del palazzo veneziano e decorazioni a stucco e ad affresco arricchiscono anche le sale laterali.&lt;br&gt; \nUno sguardo attento merita indubbiamente la facciata principale, post-palladiana. Sullo zoccolo di base si aprono finestre ovoidali; nella parte centrale dell'edificio la decorazione mette in risalto lo spazio occupato dai saloni passanti: al piano rialzato un massiccio bugnato, al piano nobile la bella trifora di colonne con capitelli ionici, il tutto coronato da un timpano recante lo stemma dei committenti veneziani, la nobile famiglia veneziana dei Gradenigo.\nI Casoni.\nAssume grande importanza, dal punto di vista storico ed architettonico, la tipologia abitativa del casone, che si diffonde tra il Cinquecento ed il Seicento, quando i latifondisti permettono ai braccianti di stabilirsi ai margini delle loro propriet\u00e0, in prossimit\u00e0 di canali e \ufb01umi. Queste abitazioni modeste, a pianta quadrata o rettangolare, con \ufb01nestre piccole, vengono costruite con materiali locali quali paglia e canne palustri per il tetto, tronchi di robinia per le travi, argilla per i mattoni. Oggi a Piove di Sacco ne rimangono due esempi ovvero il Casone Rosso di Corte in via Fiumicello ed il Casone Ramei in via Ramei; altri due si trovano a Vallonga di Arzergrande.\nStamperia Ebraica.\nA fine del 1400, Piove di Sacco ospit\u00f2 una tra le prime tipografie ebraiche, assieme a quella di Soncino dove venne stampata la prima Bibbia in lingua ebraica.&lt;br&gt;\nNella tipografia di Piove di Sacco, il rabbino Meshullam Cus\u00ec stamp\u00f2 un'edizione dell\u2019Arba'ah Turim di Jacob ben Asher, opera completata dai figli, considerata per fama e rarit\u00e0 il pi\u00f9 prezioso libro ebraico a stampa.\nSociet\u00e0.\nEtnie e minoranze straniere.\nGli stranieri residenti a Piove di Sacco al 31 dicembre 2015 sono e rappresentano l'11,31% della popolazione residente. Di seguito sono riportati i gruppi pi\u00f9 consistenti:\nIstruzione.\nIstituti Comprensivi.\nPiove di Sacco ha due istituti comprensivi in cui si dividono le scuole della citt\u00e0: l'istituto comprensivo 1 e l'istituto comprensivo 2, il quale possiede anche le scuole di Pontelongo\nScuola primaria.\nA Piove di Sacco ci sono 6 scuole primarie: la scuola privata \"Santa Capitanio\" e le scuole pubbliche: \"Umberto I\" e \"Boschetti Alberti\" (nel centro citt\u00e0), \"Zanella\" (nella frazione di Corte), \"Dante Alighieri\" (nel quartiere di Sant'Anna) e \"Guglielmo Marconi\" (nella frazione di Arzerello).\nScuola secondaria di primo grado.\nPiove di Sacco ospita tre scuole secondarie di primo grado, tutte e tre pubbliche: \"Enrico Caterino Davila\" (nel centro citt\u00e0), \"Regina Margherita\" (nel quartiere Sant'Anna) e \"Jacopo da Corte\" (nella frazione di Corte).\nScuola secondaria di secondo grado.\nPiove di Sacco ospita anche varie scuole superiori che si dividono in due plessi totali: \"Albert Einstein\", in cui troviamo un indirizzo di Istituto Tecnico Industriale (articolazioni informatica ed elettronica) e vari indirizzi di Liceo (scientifico tradizionale e scienze applicate, classico, scienze umane e linguistico); e il plesso \"Enrico De Nicola\" che ha due indirizzi: uno di Istituto Tecnico Commerciale (articolazioni: amministrazioni, finanza e marketing; sistemi informativi aziendali) e uno di istituto professionale con articolazione agraria. Presente anche un Istituto Professionale ENAIP.\nInfrastrutture e trasporti.\nStrade.\nPiove di Sacco \u00e8 attraversata dalla strada statale 516 Piovese che collega Padova con la costa Adriatica e dalla strada statale 516 dir dei Vivai, diramazione della SS 516. La SR 516 che collega Padova con la citt\u00e0 di Adria. Di interesse pi\u00f9 locale, la Strada provinciale 4d collega Piove di Sacco con Brugine, la Strada provinciale 53 con Campagna Lupia.\nFerrovie.\nLa Stazione di Piove di Sacco \u00e8 posta sulla ferrovia Adria-Mestre ed \u00e8 servita dalle corse regionali svolte da Sistemi Territoriali nell'ambito del contratto di servizio stipulato con la Regione del Veneto.\nDal 1890 al 1951 la citt\u00e0 rappresent\u00f2 il capolinea orientale della tranvia Padova-Piove di Sacco delle Guidovie Centrali Venete (gruppo Societ\u00e0 Veneta), che nel 1913 fu elettrificata e prolungata fino all'allora nuova stazione di Piove di Sacco, i cui primi due binari erano dedicati alla tranvia.\nMobilit\u00e0 urbana.\nI trasporti urbani e interurbani di Piove di Sacco vengono svolti con autoservizi di linea gestiti da Busitalia-Sita Nord e ACTV. Si possono raggiungere le citt\u00e0 di Padova, Venezia, Chioggia, Adria con le relative fermate intermedie per esempio Legnaro in direzione Padova, Dolo in direzione Venezia e Cavarzere in direzione di Adria.\nAmministrazione.\nGemellaggi.\nPiove di Sacco \u00e8 gemellata con:\nSport.\nCalcio.\nPiovese.\nFondata nel 1919, il 18 giugno 2006 ottiene la sua prima promozione in Serie D, militandovi per\u00f2 solo per una stagione. Attualmente milita in Promozione.\nPallanuoto.\nA.S.D. Aquaria.\nSociet\u00e0 di pallanuoto fondata nel 1997; iscritta al Campionato di Serie D, conquista la prima promozione in C nel 2002, dopo un'entusiasmante stagione vissuta da squadra rivelazione del Torneo con una et\u00e0 media inferiore a 18 anni. Dopo anni di retrocessioni e promozioni, alternando D e C, si presenta ai nastri di partenza della stagione 2014/2015 con una rosa ben strutturata e composta che pu\u00f2 permettersi di ambire a grandi risultati; il 13 giugno 2015 ottiene la sua prima storica promozione in Serie B (pallanuoto maschile)."}
{"id": "32270", "revid": "1934238", "url": "https://it.wikipedia.org/wiki?curid=32270", "title": "Pozzonovo", "text": "Pozzonovo (pron. \"pozzon\u00f2vo\", \"Posson\u00f2vo\" in veneto) \u00e8 un comune italiano di abitanti della provincia di Padova in Veneto.\nGeografia fisica.\nPozzonovo si estende per circa 24,46\u00a0km\u00b2 nel sud della provincia di Padova. Il territorio \u00e8 compreso tra il comune di Monselice e il fiume Adige.\nL'altitudine varia da 1 a 6 m s.l.m. Il territorio rientra nella Bassa padana, formatasi nel Pleistocene grazie alla deposizione di detriti (limo, sabbia, ghiaia e argilla) portati dai fiumi Bacchiglione, Brenta e Adige.\nStoria.\nLa prima presenza di uomini risale al Neolitico ed \u00e8 testimoniata dai ritrovamenti lungo l'argine Conselvano, nella localit\u00e0 \"Ca' Polcastro\", nonch\u00e9 legata alla civilt\u00e0 Paleoveneta. Nella stessa zona si pu\u00f2 notare la successiva divisione dei terreni agricoli romana.\nIl paese viene nominato nel manoscritto su pergamena del XIII secolo, noto come \"\"catastico\" di Ezzelino\", dove si ritrova la \"contrata Puthei Novi\", legata alla pieve di Santa Giustina di Monselice.\nVerso la met\u00e0 del XIV secolo in paese \u00e8 presente un sacerdote fisso e probabilmente allo stesso periodo bisogna far risalire la prima chiesa, dedicata a Santa Maria.\nPozzonovo \u00e8 definito parrocchia indipendente nei documenti dal 1457, anche se Monselice continuer\u00e0 considerarlo propriet\u00e0 fino all\u2019avvento della Repubblica di Venezia.\nA partire dal XVI secolo iniziarono i lavori di bonifica delle molte paludi presenti nel territorio, con l'obiettivo di potenziare l'agricoltura.\nDopo il crollo della Repubblica di Venezia ed il dominio napoleonico, Pozzonovo divenne comune austriaco e cominci\u00f2 ad avere rappresentanti.\nNel 1866 entr\u00f2 nel Regno d'Italia. Venne poi costruito il pozzo, simbolo del paese.\nRisalgono al primo dopoguerra le leggi del Regno d'Italia per l'assegnazione dello stemma e del gonfalone comunali, nonch\u00e9 la costruzione della pompa idraulica di \"Ca\u2019 Giovanelli\", che permise la bonifica degli ultimi terreni paludosi.\nMonumenti e luoghi d'interesse.\nArchitetture religiose.\nPer la Chiesa cattolica il territorio \u00e8 amministrativamente parte del Vicariato di Monselice, a sua volta divisione amministrativa della Diocesi di Padova, e diviso in due parrocchie, quella di Pozzonovo e di Stroppare.\nParco faunistico.\nNei pressi della frazione di Stroppare sorge su una superficie di oltre 200000 m\u00b2 il Parco faunistico Valcorba.\nEconomia.\nIl settore primario \u00e8 piuttosto sviluppato. Si coltivano cereali, frumento, ortaggi, foraggi, viti alberi da frutto, nella frazione di Stroppare si coltiva la patata dolce \"Americana\". Si allevano avicoli e bovini.\nIl secondario comprende industrie alimentari, tessili, metalmeccaniche, per la fabbricazione di mobili ed edili.\nIl terziario non \u00e8 particolarmente sviluppato."}
{"id": "32271", "revid": "125470517", "url": "https://it.wikipedia.org/wiki?curid=32271", "title": "Rovolon", "text": "Rovolon (\"Rovo\u0142on\" in veneto) \u00e8 un comune italiano di abitanti della provincia di Padova in Veneto, situato ad ovest del capoluogo ai confini con la provincia di Vicenza. Il territorio si trova nella parte settentrionale del Parco Regionale dei Colli Euganei. Si tratta di un comune sparso, in quanto la sede municipale non si trova nell'omonimo borgo ma nella localit\u00e0 di Bastia, sita nella parte pianeggiante del territorio.\nIl nome \"Rovolon\" deriva probabilmente dal nome latino della pianta \"rubus\", cio\u00e8 'rovo', ma potrebbe anche essere invece la voce dialettale \"roa\", \"rova\" che invece significa 'ghiaia' e sta ad indicare un terreno ghiaioso, franoso.\nGeografia fisica.\nIl centro abitato di Rovolon si trova a 152 m s.l.m, adagiato sul versante settentrionale del Monte della Madonna, in una posizione sopraelevata dalla quale si pu\u00f2 spaziare verso nord, dai Colli Berici a tutta la corona delle Prealpi Venete.\nBastia \u00e8 la sede municipale del comune di Rovolon, sita a 19 m s.l.m. Si tratta del centro pi\u00f9 importante del Comune dove, grazie alla sua posizione lungo la strada provinciale SP 38 Scapacchi\u00f2, si sono sviluppate le maggiori attivit\u00e0 economiche sia agricole, che industriali/artigianali.\nAi piedi del Monte della Madonna, lungo la strada provinciale che porta a Este, sorge la frazione Carbonara, cos\u00ec chiamata perch\u00e9 luogo di raccolta e lavorazione del carbone dei boschi euganei.\nOltre alle due frazioni, vi sono altri agglomerati urbani di modesta dimensione: Lovolo (ai confini con la provincia di Vicenza), San Pietro, Fornasetta, Pozzetto, Castelletto.\nClima.\nIl clima \u00e8 continentale, tipico della Pianura Padana. Le estati sono afose e umide con possibilit\u00e0 di violenti fenomeni atmosferici (grandine). La limitata urbanizzazione e le ampie zone boschive del Parco Regionale dei Colli Euganei consentono di mitigare, anche se lievemente, le temperature massime di qualche grado rispetto al capoluogo. Gli inverni sono rigidi, caratterizzati da nebbie e scarse precipitazioni con temperature negative per tutto l'arco della giornata che portano a frequenti gelate (Stazione meteorologica di Monte Venda).\nStoria.\nIl nome della sede comunale deriva dalla \"bastia\", fortificazione costruita nel secolo XIII dai padovani per difendere i loro territori dall'incursione dei vicentini. E quando quel caposaldo fu distrutto dagli Scaligeri, alla localit\u00e0 rest\u00f2 il nome di \"Alla bastia\". Nel 970 il territorio venne donato ai monaci di Santa Giustina dal vescovo di Padova Gauslino. Allora esso era denominato \"terreno duro\", perch\u00e9 impossibile da coltivare, ma fu poi bonificato e lavorato dai monaci e popolato successivamente dai loro coloni, per i quali i Benedettini costruirono la prima chiesa, dedicata a San Sebastiano.\nAltra localit\u00e0, non distante dal confine con la provincia di Vicenza, \u00e8 Carbonara.\nNell'XI secolo aveva signori locali che vi costruirono un castello, devastato dai Vicentini nel 1198. Nel XIII secolo il paese fu saccheggiato ed incendiato da Ezzelino III da Romano, poi ancora nel XIV secolo dagli Scaligeri ed infine dai Veneziani che lo conquistarono nel 1405.\nEconomia.\nL'economia del comune \u00e8 prevalentemente agricola, con coltivazioni di mais e cereali in pianura e vigneti e frutteti (ciliegi) in collina. Numerose sono le attivit\u00e0 legate all'enogastronomia locale dei Colli Euganei (ristoranti, agriturismi, trattorie, enoteche).\nParticolarmente importante \u00e8 la produzione di vini frizzanti secchi, come il Serprino, frizzanti dolci come il Moscato, il Moscato Fior d'arancio e il Moscato Passito, il Pinello e tutta una serie di rossi, dal Cabernet al Merlot, al Raboso, tutti DOCG e DOC.\nNel territorio comunale \u00e8 presente anche il parco di Frassanelle, dove \u00e8 presente un percorso da golf a 18 buche.\nInfrastrutture e trasporti.\nIl territorio comunale \u00e8 attraversato dalla Strada Provinciale SP 38 Scapacchi\u00f2, le cui diramazioni collegano il centro abitato di Bastia a comuni vicentini (Albettone, Barbarano Mossano, Nanto). Il pi\u00f9 vicino casello autostradale (5\u00a0km) \u00e8 Albettone-Barbarano, lungo la Autostrada A31 Valdastico. Da Rovolon ha origine la Strada Provinciale SP 77 Costigliola, che scende verso Treponti di Teolo e la zona termale.\nIl territorio comunale \u00e8 servito da tre linee di trasporto pubblico extraurbano, operate dalla societ\u00e0 Busitalia Veneto, che collegano le frazioni a Padova, Caselle di Selvazzano, Este, e Abano Terme:\nA Padova sono possibili numerose coincidenze su gomma per i comuni della provincia, nonch\u00e9 per l'aeroporto di Venezia e l'aeroporto di Treviso, e su rotaia tramite la Stazione di Padova. A Este sono possibili coincidenze su gomma per i comuni della Bassa Padovana.\nLe pi\u00f9 vicine stazioni ferroviarie sono a Grisignano di Zocco (15\u00a0km), Montegrotto Terme (20\u00a0km), e Padova (25\u00a0km)."}
{"id": "32272", "revid": "322321", "url": "https://it.wikipedia.org/wiki?curid=32272", "title": "Rubano", "text": "Rubano (pronuncia: \"Rub\u00e0no\", \"Ruban\" in veneto) \u00e8 un comune italiano di abitanti della provincia di Padova in Veneto. Le frazioni del comune sono tre: Bosco di Rubano, Sarmeola e Villaguattera.\nGeografia fisica.\nTerritorio.\nIl territorio del Comune si estende nella Pianura veneto-friulana, ed \u00e8 completamente pianeggiante. \u00c8 attraversato da corsi d'acqua minori, il principale dei quali \u00e8 il canale Brentella che ne costeggia i confini orientali con il Comune di Padova, mentre il Brenta scorre alcuni chilometri a Nord, nei pressi di Limena e il Bacchiglione a sud nel territorio di Selvazzano Dentro.\nOrigini del nome.\nIl toponimo Rubano deriva dal prediale latino \"Rubianus\", ossia territorio di \"Rubius\", che si suppone essere stato un legionario o un importante funzionario di epoca romana cui sarebbero stati assegnati terreni nella zona dell'attuale Rubano.\nStoria.\nEpoca romana e alto-medioevale.\nIn epoca preistorica, il territorio rubanese era attraversato dal fiume \"Medoacus\" (oggi Brenta) che vi scorreva con numerose anse, del cui paleoalveo rimane traccia ancora oggi nell'andamento di alcune strade interne, fossati e parcelle territoriali; Rubano si trova infatti all'interno di una fascia di canali denominata 'Mestrino-Rubano' datata tra il VI e il IV millennio a.C., poi abbandonata dal fiume Brenta per un tragitto simile a quello dell'attuale Bacchiglione durante l'et\u00e0 del Bronzo.\nIn epoca romana, i fiumi dovevano gi\u00e0 seguire un percorso pi\u00f9 vicino agli attuali percorsi (il Brenta a nord, la Storta o il Bacchiglione a sud) e quindi ai margini del territorio rubanese. Era attraversato dalla romana \"via Gallica\" nel tratto tra Padova e Vicenza lungo il percorso dell'attuale Strada Regionale 11 Padana Superiore. Si ipotizza che Rubano sorga in corrispondenza del quinto miglio () da Padova, che in particolare cadrebbe all'altezza della vecchia chiesa all'incrocio tra le attuali SR11 e via Pal\u00f9; in corrispondenza del terzo miglio () si troverebbe l'area della vecchia chiesa di Sarmeola, demolita alla fine degli anni '60.\nL'origine del conteggio miliare corrisponde all'incrocio tra gli attuali Ponte Molino e via Savonarola in Padova, in corrispondenza della porta romana presso cui terminava a nord il \"cardo maximus\" della citt\u00e0, e da cui si originavano anche le strade verso Asolo e Feltre (\"via Aurilia\", corrispondente circa all'attuale SS 307 \"del Santo\"), verso la Valsugana e Trento (attuale SS 47), e verso Marostica e l'Altopiano di Asiago (l'attuale direttrice Padova - Villafranca Padovana - Piazzola sul Brenta - Carmignano - Marostica).\nIl territorio rubanese era soggetto ad allagamenti in conseguenza delle piene stagionali dei fiumi vicini. La relativa vicinanza tra il corso del Medoacus e la via Gallica, pu\u00f2 spiegare la presenza in et\u00e0 medioevale di una seconda importante via di comunicazione che corre al margine meridionale del territorio rubanese: la strada Pelosa, che partiva da Padova e procedeva con andamento rettilineo (di cui oggi rimangono alcuni tratti separati) fino a Montegalda, per poi terminare anch'essa a Vicenza. Studi recenti tendono a escludere l'origine romana della strada Pelosa.\nNon si hanno comunque notizie storicamente attestate su Rubano e il suo territorio nel periodo romano e alto-medioevale, ma solamente pochi resti archeologici relativi ad una abitazione rurale risalente al I-II secolo d.C nei pressi dell'attuale Villaguattera..\nDiversi testi accennano alla presenza di guarnigioni di Sarmati nella zona di \"Sarmaticula\" (l'attuale Sarmeola) nel V secolo d.C., poste a guardia dei confini occidentali della citt\u00e0 di Padova. Il toponimo Sarme\u00f2la deriverebbe quindi dal nome della popolazione dei Sarmati, tramite \"Sarmaticula\" poi \"Sarmedaula\", si veda anche il toponimo Sarmego, localit\u00e0 a da Sarme\u00f2la in direzione Vicenza; un'ipotesi alternativa fa risalire l'etimologia del nome alla radice \"sar-\" o \"ser-\" indicante l'acqua, e al suffisso \"-meola\" (midollo), con il significato di \"(territorio) in mezzo all'acqua\" , in probabile riferimento alla presenza in tempi antichi del fiume Brenta nel territorio o alla natura paludosa dei terreni (da cui sicuramente il toponimo locale \"paludi delle mojacche\" per la zona di campagna a nord del paese, toponimo tuttora presente nel nome di una via). La corretta accentazione \"Sarme\u00f2la\" \u00e8 attestata dalle cartine IGM presso il Portale Cartografico Nazionale nonch\u00e9 dal Pellegrini, bench\u00e9 nella zona sia invalso l'uso di pronunciare il nome come \"Sarm\u00e8ola\", forse per togliere in tal modo al termine una connotazione troppo \"dialettale\".\nTardo Medioevo.\nLe prime notizie storicamente attestate del territorio risalgono a dopo l'anno mille. In particolare, il toponimo Sarmeola compare nell'anno 1026, Rubano nel 1073, Villaguattera nel 1191, Bosco verso la fine del XIII secolo. Del 1130 \u00e8 il primo riferimento al toponimo Bibano, piccolo centro abitato nella parte meridionale del Comune, poi scomparso nei secoli successivi. Le chiese di Sarmeola e Rubano dipendevano dal Duomo di Padova; il territorio di Bosco invece era un possedimento dell'Abbazia della Vangadizza.\nLa vecchia chiesa di Rubano (oggi sconsacrata e adibita ad Auditorium comunale), risalente alla fine del XIII secolo, \u00e8 presumibilmente il pi\u00f9 antico edificio del territorio sopravvissuto in forma riconoscibile fino a oggi.\nNel corso dei secoli successivi, la storia di Rubano ha seguito le vicende della vicina citt\u00e0 di Padova.\nCultura.\nIstruzione.\nMusei.\nPresso la frazione di Bosco si trova il Parco etnografico, che sorge sulla riva di un laghetto artificiale, nato dall'attivit\u00e0 di escavazione di ghiaia.\nInfrastrutture e trasporti.\nIl Comune si trova lungo le principali vie di comunicazione tra Padova e Vicenza, lungo la direttrice Venezia-Milano: \u00e8 attraversato dalla Strada Regionale 11 Padana Superiore, dalla ferrovia Venezia-Milano, e dall'Autostrada A4 Serenissima.\nAmministrazione.\nLe ultime elezioni amministrative sono state vinte dalla lista civica Vivere Rubano (assieme a Rubano Futura), politicamente di centro-sinistra, che governa il Comune con continuit\u00e0 dal 1994. Il Sindaco precedente, Leonildo Bettio, \u00e8 rimasto ininterrottamente in carica dal 1980 (allora con una lista Democrazia Cristiana monocolore) al 2004 (con la lista Vivere Rubano). Il suo successore, Ottorino Gottardo, \u00e8 stato anch'egli riconfermato per un secondo mandato nel giugno 2009. Nel 2014 a vincere le elezioni \u00e8 stata il sindaco Sabrina Doni, riconfermata nel 2019 per un secondo mandato.\nSport.\nOltre a numerose societ\u00e0 sportive amatoriali e giovanili, tra le quali l'Unione Sportiva SArmeola (USSA) che opera nel territorio comunale dal 1970, a Rubano ha sede il Roccia Rugby, societ\u00e0 di rugby a 15 la cui prima squadra ha militato nella Serie A italiana."}
{"id": "32275", "revid": "1543377", "url": "https://it.wikipedia.org/wiki?curid=32275", "title": "Sequenza di tipo binomiale", "text": "In matematica, una sequenza polinomiale, cio\u00e8 una successione di\npolinomi indiciati da { 0, 1, 2, 3, ... } dove l'indice di ogni polinomio coincide con il suo grado, si dice sequenza polinomiale di tipo binomiale, o pi\u00f9 in breve sequenza di tipo binomiale,\nse soddisfa la successione di identit\u00e0\nEsistono molte sequenze siffatte e si dimostra che il loro insieme forma un gruppo di Lie\nper l'operazione di composizione umbrale che vedremo in seguito.\nOgni sequenza di tipo binomiale \u00e8 una sequenza di Sheffer,\nma la maggior parte delle sequenze di Sheffer non sono di tipo binomiale.\nUna semplice caratterizzazione.\nSi pu\u00f2 dimostrare che una sequenza polinomiale { \"p\"\"n\"(x) :\nn = 0, 1, 2, ... } \u00e8 di tipo binomiale se e solo se la trasformazione lineare\ndello spazio di polinomi in \"x\" che \u00e8 definita dalla\n\u00e8 shift-equivariante e \"p\"0(\"x\") = 1 per ogni \"x\"\ne \"p\"\"n\"(0) = 0 per \"n\" &gt; 0. (Dire che questo operatore \u00e8 shift-equivariante equivale a dire che la sequenza polinomiale \u00e8 una sequenza di Sheffer; l'insieme delle sequenze di tipo binomiale \u00e8 propriamente incluso\nnell'insieme delle sequenze di Sheffer.)\nOperatori delta.\nLa precedente trasformazione lineare \u00e8 chiaramente un operatore delta, cio\u00e8, una trasformazione lineare shift-equivariante sullo spazio dei polinomi in \"x\"\nche riduce i gradi dei polinomi di 1. Il pi\u00f9 ovvio esempio di operatori delta sono gli operatori differenza e differenziazione. Si pu\u00f2 dimostrare che ogni operatore delta pu\u00f2 essere scritto come una serie di potenze della forma\ndove \"D\" \u00e8 la differenziazione (si noti che il limite inferiore della somma \u00e8 1). Ogni operatore delta \"Q\" possiede un'unica sequenza di \"polinomi di base\", cio\u00e8, una sequenza polinomiale che soddisfa le richieste\n\u00c8 stato dimostrato nel 1973 da Rota, Kahaner e Odlyzko, che una sequenza polinomiale \u00e8 di tipo binomiale se e solo se \u00e8 la sequenza dei polinomi di base per qualche operatore delta. Perci\u00f2 la prima formula del corrente paragrafo fornisce una ricetta per generare tutte le sequenze polinomiali di tipo binomiale che si vogliono: basta scegliere i \"c\"\"n\".\nComposizione umbrale di sequenza polinomiali.\nL'insieme di tutte le sequenze polinomiali di tipo binomiale costituisce un gruppo\nper l'operazione detta \"composizione umbrale\" di sequenze polinomiali che ora definiamo.\nSupponiamo che { \"p\"\"n\"(x) : n = 0, 1, 2, 3, ... } e { \"q\"\"n\"(x) : n = 0, 1, 2, 3, ... } siano sequenze polinomiali, e che\nPer composizione umbrale formula_12 si definisce la sequenza polinomiale il cui \"n\"-esimo termine \u00e8\nCon l'operatore delta definito da una sequenza di potenze in \"D\" come sopra, la biiezione naturale fra gli operatori delta e sequenze polinomiali di tipo binomiale, definita sopra, \u00e8 un isomorfismo di gruppo, nel quale l'operazione gruppale tra serie di potenze \u00e8 (forse sorprendentemente) la composizione formale di serie formali di potenze.\nCaratterizzazione mediante funzioni generatrici.\nLe sequenze polinomiali di tipo binomiale sono precisamente quelle le cui funzioni generatrici\nsono serie formali di potenze (non necessariamente convergenti) della forma\ndove \"f\"(\"t\") \u00e8 una serie formale di potenze il cui termine costante \u00e8 zero\ne il cui termine di primo grado \u00e8 non nullo. Questo si pu\u00f2 dimostrare usando\nla versione per le serie di potenze della formula di Fa\u00e0 di Bruno cio\u00e8 la\nL'operatore delta della serie \u00e8 \"f\"\u22121(\"D\") e quindi\nCumulanti e momenti.\nla successione \u03ba\"n\" dei coefficienti di termini di primo grado in una\nsequenza polinomiale di tipo binomiale pu\u00f2 essere chiamata successione dei cumulanti della\nsequenza polinomiale. Si pu\u00f2 quindi dire che ogni sequenza polinomiale di tipo binomiale\n\u00e8 interamente determinata dai suoi \ncumulanti\n, in sintonia di quanto presentato nell'articolo intitolato \"cumulante\". In questo modo abbiamo\ne\nQuesti conviene siano chiamati \"cumulanti formali\" e \"momenti formali\", per distinguerli dai cumulanti e dai momenti di una distribuzione di probabilit\u00e0.\nSia\nla funzione generatrice dei cumulanti (formalie). Allora\n\u00e8 l'operatore delta associato alla sequenza polinomiale, cio\u00e8, abbiamo\nApplicazioni.\nIl concetto di sequenza polinomiale di tipo binomiale ha applicazioni in combinatorica,\nprobabilit\u00e0, statistica, e in una variet\u00e0 di altri campi."}
{"id": "32278", "revid": "332343", "url": "https://it.wikipedia.org/wiki?curid=32278", "title": "Saletto (Borgo Veneto)", "text": "Saletto (\"Sa\u0142eto\" in veneto) \u00e8 una frazione di abitanti di Borgo Veneto nella provincia di Padova in Veneto, in posizione sud-occidentale rispetto al capoluogo. Fino al 2018 ha costituito un comune autonomo.\nGeografia fisica.\nSaletto dista 45\u00a0km da Padova, 39 da Rovigo, 48 da Vicenza e 61 da Verona. \u00c8 raggiungibile dall'autostrada A13 Bologna-Padova uscendo al casello di Monselice e seguendo la SR10 \"Padana Inferiore\" in direzione Mantova. Percorrendo la A31 Valdastico si pu\u00f2 uscire al casello in localit\u00e0 Santa Margherita d'Adige, provenendo da Rovigo, o al casello di Noventa Vicentina, provenendo da Vicenza.\nStoria.\nIl nome Saletto deriva dal latino \"Salicetum\" per via della presenza di numerosi salici nella zona, tanto da rappresentare tuttora l'elemento centrale dello stemma comunale insieme ad un corso d'acqua, antico ramo del fiume Adige che attraversava l'area fino alla rotta della Cucca (17 ottobre 589), e ad una spada. Durante tutto il medioevo segu\u00ec le sorti della confinante Montagnana e delle comunit\u00e0 vicine, e in virt\u00f9 del suo passato ogni prima domenica di settembre partecipa al Palio dei dieci comuni del montagnanese. Tra il 1405 e il 1797 fu dominio della Repubblica di Venezia.\nMonumenti e luoghi d'interesse.\nArchitetture religiose.\nChiesa parrocchiale di San LorenzoEretta nel 1747 nei pressi di una precedente chiesa costruita a cavallo tra il XIV e il XV secolo e ampliata sul finire del XIX secolo, \u00e8 degna di nota per una tela del pittore Bernardino Licinio raffigurante i santi patroni Lorenzo e Silvestro con al centro la Beata Vergine, opera eseguita nel 1535 e oggi posta sopra il coro. Altro elemento di spicco \u00e8 il notevole campanile, alto 76 metri eretto tra il 1859 e il 1866 dal parroco Don Antonio Groppo. \u00c8 stata oggetto di un importante restauro nel 2013.\nChiesa di San SilvestroAntica chiesa campestre che si trova in localit\u00e0 Garzara, in quello che era il primo nucleo abitativo di Saletto. Risalente al XII secolo, con pianta romanica e campanile inserito nella facciata rivolta a ovest, \u00e8 stata eretta utilizzando materiale di epoca romana. Al suo interno si trovano frammenti di affreschi di epoche diverse,\nArchitetture civili.\nVilla Vallaresso PisaniSituata in pieno centro storico, la Vallaresso Pisani \u00e8 una tipica villa veneta signorile a due piani con sottotetto. Costruita nella prima met\u00e0 del XVII secolo, \u00e8 stata recentemente restaurata, diventando da marzo 2013 la nuova sede del municipio di Saletto e, dal febbraio 2018, del municipio di Borgo Veneto.\nElementi naturalistici.\nEl Moraron\"El Moraron\" (o \"El Moraro\") \u00e8 un gelso bianco secolare, che si trova all'incrocio tra via Gorgo e via Dossi, nella omonima frazione. \u00c8 censito e catalogato come albero monumentale dalla Provincia di Padova.\nInfrastrutture e trasporti.\nFerrovieIn localit\u00e0 Saletto si trova la stazione ferroviaria di Borgo Veneto, posta lungo la linea Mantova-Monselice. \u00c8 servita da corse regionali svolte da Trenitalia e Sistemi Territoriali nell'ambito del contratto di servizio stipulato con la Regione Veneto.\nAutobusSaletto \u00e8 servito da numerose linee BUSITALIA - SITA nord transitanti lungo la SR10 \"Padana Inferiore\" e in localit\u00e0 Garzara-Dossi.\nSociet\u00e0.\nIstituzioni, enti e associazioni.\nGruppo Storico Musici e Sbandieratori di SalettoNato nei primi anni '80, nel 2013 assume l'attuale denominazione rendendosi indipendente dal comitato del Palio di Montagnana, pur continuando a partecipare agli eventi ad esso collegato. \u00c8 iscritto alla Federazione Italiana Sbandieratori.\nPro Loco SalettoFondata nel 1990, \u00e8 molto attiva nell'organizzazione diretta di eventi e sul fronte delle collaborazioni con altre associazioni.\nAmministrazione.\nA seguito della fusione del 17 febbraio 2018 con i comuni di Santa Margherita d'Adige e Megliadino San Fidenzio nel nuovo comune di Borgo Veneto, viene istituita la figura del prosindaco come amministratore locale.\nFonte: Ministero dell'interno"}
{"id": "32280", "revid": "322321", "url": "https://it.wikipedia.org/wiki?curid=32280", "title": "San Giorgio in Bosco", "text": "San Giorgio in Bosco (\"San Dordi\" in veneto) \u00e8 un comune italiano di abitanti della provincia di Padova in Veneto.\nStoria.\nIl territorio risulta insediato gi\u00e0 dal medioevo, quando nel VI-VII secolo venne edificata una piccola chiesa dedicata a San Giorgio, martire guerriero protettore dei deboli e patrono dei Longobardi, insieme a San Michele Arcangelo e San Martino di Tours. Peraltro, la zona era attraversata dall'antica strada romana del Cogno, che si congiungeva con la consolare Postumia (che univa Vicenza e Treviso).\nLo stemma di San Giorgio in Bosco, eseguito con grande maestria dal bozzettista Ettore Pennetta, \u00e8 \"etimologico\" raccogliendo la caratteristica raffigurazione del santo a cavallo mentre uccide il drago e quella di un albero sradicato, a rievocare le condizioni naturali del Cittadellese e la proficua opera di bonifica attuata dall'uomo nel corso dei secoli. \nNapoleone Bonaparte vinse due battaglie sul feldmaresciallo von Wurmser il 19 settembre 1796 e il 15 gennaio 1797.\nLo storico padovano Andrea Gloria riferisce nel 1803 che nella frazione di Paviola vie era un bosco di venti campi di propriet\u00e0 della famiglia Obizzi e che l'arciprete Anselmo Panizzon promosse il risanamento fondiario, tanto da meritarsi un attestato dalla Societ\u00e0 di Incoraggiamento.\nAlla fine della seconda guerra mondiale, il 29 aprile 1945 un gruppo di tedeschi in ritirata rastrell\u00f2 39 cittadini di Sant'Anna Morosina, facendoli camminare fino in via Cacciatora a Castello di Godego, dove furono trucidati con le armi da fuoco insieme ad altre vittime nell'eccidio di Castello di Godego. Nel 2015 il Comune di San Giorgio di Bosco ha richiesto un risarcimento alla Germania per la strage nazista."}
{"id": "32281", "revid": "1587716", "url": "https://it.wikipedia.org/wiki?curid=32281", "title": "San Martino di Lupari", "text": "San Martino di Lupari (\"San Mart\u00ecn de \u0141\u00f9pari\" in veneto) \u00e8 un comune italiano di abitanti della provincia di Padova in Veneto.\nStoria.\nSan Martino di Lupari \u00e8 una delle localit\u00e0 interessate dalle vicende umane e storiche che si svolsero tra il XI secolo e il XIII secolo e dalle numerose propriet\u00e0 che videro protagonisti i vari componenti della famiglia degli Ezzelini. Propriet\u00e0 che furono certosinamente accertate, censite e documentate dopo la loro definitiva sconfitta avvenuta nel 1260.\nMonumenti e luoghi d'interesse.\nEdifici religiosi.\nEx chiesa di San Martino e Casa canonica: situate nella piazzetta del paese, la Chiesa \u00e8 stata progettata nella prima met\u00e0 del Settecento dal veneziano Giorgio Massari ed \u00e8 affiancata da un alto campanile di origini seicentesche (1603). La facciata \u00e8 semplice, ottocentesca, decorata solo da lesene ed \u00e8 sormontata da un frontone sobrio. L'interno riflette la semplicit\u00e0 della facciata ma di notevole interesse storico sono le iscrizioni in latino poste sui muri che sono testimonianza dell'antica storia dell'edificio. La Casa Canonica presenta un'elegante facciata che ricorda, nella struttura e nei delicati decori, le tradizionali ville venete. \u00c8 opera dell'architetto Giorgio Massari.\nChiesa di San Martino Vescovo: la sua realizzazione \u00e8 relativamente recente, fu iniziata infatti nel 1927 e consacrata nel 1958. Fu realizzata da Luigi Candiani che le diede un aspetto basilicale e maestoso. L'interno, diviso in tre navate con absidi, \u00e8 stato decorato prevalentemente a mosaico. Nelle navate laterali sono conservati due altari settecenteschi decorati da sculture e marmi, appartenenti alla chiesa preesistente. La chiesa possiede diverse cappelle: la Cappella del Sacro Cuore, decorata da un affresco di Bruno Saetti; la Cappella del Crocifisso, che Pino Casarini abbell\u00ec con i suoi affreschi nel 1949; la Cappella della Tempesta, decorata dai graffiti dell'artista Angelo Gatto. Lo stesso artista che ha decorato quest'ultima cappella \u00e8 autore anche dei mosaici che decorano l'abside (Cristo Re e Teoria di Santi) e le navate laterali (la Via Crucis). Il tempio contiene, inoltre, un grande organo Mascioni del 1924.\nMusei.\nIl Museo Civico di Arte Contemporanea custodisce un centinaio di opere della corrente costruttivista risalenti al periodo tra il 1970 e 1980.\nIl Museo Umbro Apollonio \u00e8 una mostra permanente di pittura, unica in Italia per il suo indirizzo preciso: il movimento artistico del Costruttivismo dal 1960 ai nostri giorni. Il museo \u00e8 sorto nel 1981 per volont\u00e0 dell'Amministrazione Comunale che acquis\u00ec le opere che si erano affermate alle \"Biennali d'Arte Contemporanea\" organizzate a San Martino di Lupari. La denominazione \"Umbro Apollonio\" venne scelta in omaggio al critico d'arte che maggiormente aveva legato il suo nome all'approfondimento di questa tendenza artistica e che ne aveva divulgato le idee, sia come docente universitario che come critico militante e direttore della Biennale di Venezia. La Collezione conta 96 opere di 77 artisti italiani, tra i quali il luparense Edoer Agostini. Tra gli artisti stranieri figurano i francesi Yves Millecamps e Francois Morellet, lo svizzero Hans Jorg Glattfelder, gli argentini Hugo Demarco, Antonio Asis e Horacio Garcia Rossi e lo spagnolo Francisco Sobrino. La Collezione ha sede nella Sala Consiliare del Palazzo Municipale.\nLe Vae de Campretto e I Fionchi de Lovari sono aree di particolare interesse paesaggistico.\nLe Motte, in localit\u00e0 Campagnalta, sono resti di un antico insediamento dell'et\u00e0 del Bronzo; alcuni studiosi lo ipotizzano un osservatorio.\nEconomia.\nA San Martino di Lupari ha sede la OZ s.p.a., azienda italiana leader mondiale nella produzione di cerchi in lega leggera per automobili e motocicli.\nSport.\nCalcio e Calcio a 5.\nIl calcio e il calcio a 5 maschile sono praticati dalla polisportiva Luparense Football Club. Di questa societ\u00e0 fanno parte:\nPallacanestro.\nLa squadra di pallacanestro femminile A.S.D. San Martino di Lupari milita in Serie A1."}
{"id": "32283", "revid": "322321", "url": "https://it.wikipedia.org/wiki?curid=32283", "title": "San Pietro Viminario", "text": "San Pietro Viminario (\"San Piero\" in veneto) \u00e8 un comune italiano di abitanti della provincia di Padova in Veneto, situato a circa 23 chilometri a sud dal capoluogo provinciale.\n\u00c8 chiamato cos\u00ec per la chiesa dedicata a San Pietro e perch\u00e9 un tempo era famoso per la lavorazione del vimine."}
{"id": "32284", "revid": "1762887", "url": "https://it.wikipedia.org/wiki?curid=32284", "title": "Sant'Angelo di Piove di Sacco", "text": "Sant'Angelo di Piove di Sacco (\"Sant'Ange\u0142o de Piove\" o \"Sant'Ange\u0142o\" in veneto) \u00e8 un comune italiano di abitanti della provincia di Padova in Veneto.\nGeografia fisica.\nSant'Angelo di Piove di Sacco si estende a sud-est del capoluogo, nella cosiddetta Saccisica, in una zona pianeggiante, che un tempo era assai paludoso ed ospitava alcune trib\u00f9 venete. Esso confina con alcuni comuni della citt\u00e0 metropolitana di Venezia, e il comune \u00e8 attraversato dal raccordo stradale che collega l'area industriale orientale di Padova con la strada statale 516 Piovese.\nIl comune di Sant'Angelo di Piove di Sacco confina con i seguenti comuni: a nord con Saonara e Vigonovo, mentre a nord-est con Foss\u00f2; ad ovest con Legnaro, a sud con Brugine e a sud-est con Piove di Sacco e Campolongo Maggiore.\nCeleseo e Vigorovea sono le frazioni pi\u00f9 estese e importanti sotto il punto di vista economico e sociale. Superficie: 14,0 chilometri quadrati. Altezza sul livello del mare: 8 metri. Altezza minima: 3 metri. Altezza massima: 8 metri. Escursione altimetrica: 5 metri. \nStoria.\nIl nome deriva chiaramente dal vicino comune di Piove di Sacco, al quale \u00e8 affiancato Sant'Angelo.\nIn alcuni atti notarili risalenti al XII e al XIII secolo la cittadina viene indicata come \"\"Sanctangelo\", mentre alcuni decenni dopo il nome subisce una modifica, per la quale diventa \"Sanctangelo de Sacco\"\", e da qui al toponimo attuale.\nRomani e Longobardi.\nDopo i Veneti furono i Romani i primi a colonizzare la zona di Sant'Angelo, dove costruirono un centro urbano collegato a \"Patavium\" (Padova) e ad \"Atria\" (Adria)\nattraverso la Via Popilia-Annia, che costituiva anche l'asse viario principale (\"cardo maximus\") della cittadina.\nDopo la caduta dell'Impero romano d'Occidente, si insediarono nella zona alcune comunit\u00e0 di Longobardi i quali, per sfruttare un territorio paludoso poco utilizzato in epoche precedenti, bonificarono tutta la zona con grandi opere idrauliche, stabilendo anche degli argini al vicino e piccolo Canalazzo, fiume in cui convogliarono tutta l'acqua che aveva inondato il territorio.\nAmministrazione.\nCeleseo ha una curiosa situazione amministrativa. Il territorio della frazione di Celeseo \u00e8 suddiviso in tre comuni (Vigonovo, Saonara e Sant'Angelo di Piove di Sacco) e due province (Padova e Venezia).\nLa chiesa (Presentazione della B.V. Maria) della parrocchia di Celeseo ( abitanti) \u00e8 nel territorio di Sant'Angelo di Piove di Sacco."}
{"id": "32285", "revid": "59912", "url": "https://it.wikipedia.org/wiki?curid=32285", "title": "Sant'Elena", "text": ""}
{"id": "32286", "revid": "322321", "url": "https://it.wikipedia.org/wiki?curid=32286", "title": "Sant'Urbano (Italia)", "text": "Sant'Urbano (\"Sant'Urban\" in veneto) \u00e8 un comune italiano di abitanti della provincia di Padova in Veneto. Si tratta di un comune sparso in quanto la sede municipale non si trova nell'omonimo borgo ma a Ca' Morosini."}
{"id": "32288", "revid": "332343", "url": "https://it.wikipedia.org/wiki?curid=32288", "title": "Santa Margherita d'Adige", "text": "Santa Margherita d'Adige (\"Santa Margarita d'\u00c0dexe\" in veneto) \u00e8 una frazione di abitanti di Borgo Veneto nella provincia di Padova, in Veneto, anticamente parte della pieve e della frazione di Megliadino San Fidenzio. Fino al 2018 ha costituito un comune autonomo.\nL'ex comune partecipa ogni anno al \"Palio dei dieci comuni del montagnanese\", che si tiene la prima domenica di settembre e celebra la liberazione delle citt\u00e0 della \"Scodosia\" dal tiranno Ezzelino III da Romano.\nEconomia.\nNel territorio di Santa Margherita d'Adige, \u00e8 presente la sede dell'azienda di distribuzione di prodotti petroliferi Costantin.\nAmministrazione.\nA seguito della fusione del 17 febbraio 2018 con i comuni di Saletto e Megliadino San Fidenzio nel nuovo comune di Borgo Veneto, viene istituita la figura del prosindaco come amministratore locale.\nFonte: Ministero dell'interno\nViabilit\u00e0.\nLa si pu\u00f2 raggiungere da Este e da Montagnana percorrendo la SR10, oppure da Rovigo o da Piovene Rocchette attraverso l'autostrada A31 Valdastico, uscita Santa Margherita d'Adige."}
{"id": "32289", "revid": "322321", "url": "https://it.wikipedia.org/wiki?curid=32289", "title": "Saonara", "text": "Saonara \u00e8 un comune italiano di abitanti della provincia di Padova in Veneto, situato ad est del capoluogo.\nOrigini del nome.\n\"Saonara\" potrebbe derivare da \"sapo\", ovvero un particolare terreno argilloso dalla consistenza simile al sapone; si tratta di un termine latino mutuato dal germanico attraverso la Gallia, e questo collocherebbe il toponimo in epoca carolingia. Altrimenti, si tratterebbe di un fitonimo legato alla \"Saponaria officinalis\", pianta tuttora diffusa nel territorio.\nStoria.\nIl territorio, fertile e ricco di risorse idriche, nonch\u00e9 prossimo all'antico insediamento di Padova, fu certamente abitato sin dall'epoca preistorica. In epoca romana furono migliorati i collegamenti (tra tutti spicca la via Annia) e venne potenziata l'agricoltura mediante la centuriazione. Di questo periodo restano numerosi reperti, come sepolture, monete, vasellame e un cippo miliare.\nDopo le invasioni barbariche, Padova decadde e perse il controllo del suo territorio. Ma gi\u00e0 nell'897 Berengario I restituiva la Saccisica, e quindi anche Saonara, al vescovo di Padova Pietro. Il paese \u00e8 per\u00f2 citato per la prima volta, come \"Sabonaria\", il 9 gennaio del 1080, quando la donazione di Berengario fu confermata al vescovo Olderico.\nNei documenti successivi si accenna all'organizzazione religiosa dell'epoca, con la presenza delle cappelle di Saonara e Villatora (dipendenti rispettivamente dalle pievi di Sant'Angelo di Sacco e Santa Maria di Sarmazza) e del monastero delle Muneghette.\nDopo la parentesi ezzeliniana, la Saccisica torn\u00f2 a far parte dei domini di Padova di cui segu\u00ec le sorti. Entr\u00f2 nell'orbita della Serenissima all'inizio del XV secolo, quando fu abbattuta la signoria dei Carraresi.\nIl periodo veneziano garant\u00ec stabilit\u00e0 politica e sviluppo economico, anche se le condizioni della popolazione risultavano sempre miserevoli, periodicamente colpita da catastrofi naturali ed epidemie. L'agricoltura fu monopolizzata dagli esponenti del patriziato che fecero costruire presso le loro propriet\u00e0 sontuose ville venete.\nQuesta situazione di equilibrio fu sconvolta dalla caduta della Repubblica (1797). Il Veneto sub\u00ec l'avvicendarsi delle dominazioni francese e austriaca, per divenire definitivamente austriaca dopo l'istituzione del regno Lombardo-Veneto. Durante questo governo si lavor\u00f2 alle opere di bonifica che risolsero il problema delle frequenti alluvioni e inondazioni.\nDella storia pi\u00f9 recente si ricorda l'eccidio di quarantaquattro civili, tra cui un bambino di quattro anni, perpetrato da soldati tedeschi in ritirata il 28 aprile 1945.\nNel secondo dopoguerra Saonara, da centro prettamente agricolo, ha subito un forte sviluppo industriale gravitante attorno a Padova.\nSimboli.\nLo stemma comunale si blasona:\nMonumenti e luoghi d'interesse.\nArchitetture civili.\nA Saonara sorge villa Valmarana, nota per lo straordinario giardino romantico progettato da Giuseppe Jappelli nel 1816.\nEconomia.\n\u00c8 consolidata una grande attivit\u00e0 florovivaistica che caratterizza in modo esclusivo tutto il territorio di Saonara e limitrofo. \nDa alcuni anni esiste una manifestazione fieristica per promuovere l'attivit\u00e0 del settore florovivaistico, denominata Festa di Primavera, durante la quale alcuni vivaisti riproducono nelle piazze del paese veri e propri giardini, con terra di riporto, erba, fiori e piante.\nAmministrazione.\nCeleseo ha una curiosa situazione amministrativa. Il territorio della frazione di Celeseo \u00e8 suddiviso in tre comuni: Vigonovo, Saonara, Sant'Angelo di Piove di Sacco.\nLa chiesa (Presentazione della B.V. Maria) della parrocchia di Celeseo ( abitanti) \u00e8 nel territorio di Sant'Angelo di Piove di Sacco."}
{"id": "32290", "revid": "322321", "url": "https://it.wikipedia.org/wiki?curid=32290", "title": "Selvazzano Dentro", "text": "Selvazzano Dentro (\"Selvasan\" o \"Sevalsan\" in veneto) \u00e8 un comune italiano di abitanti della provincia di Padova in Veneto.\nGeografia fisica.\nIl territorio comunale di Selvazzano Dentro si estende ad ovest di Padova ed \u00e8 costituito da una pianura di origine alluvionale, dalla quale si elevano le alture di Montecchia (m 44) e del Mottolo (m 26), estreme propaggini nord-orientali del sistema dei Colli Euganei.\n\u00c8 attraversato da ovest a est dal corso del fiume Bacchiglione che divide il capoluogo in due parti, una alla destra e una alla sinistra del fiume. Questo aspetto ha inciso anche sul toponimo: l'aggettivo \"Dentro\" fa riferimento alla posizione del centro dell'abitato, situato alla destra del corso del Bacchiglione (\"de qua dall'acqua\" come si legge in documenti del secolo XVII).\nStoria.\nPreistoria ed et\u00e0 romana.\nLe prime testimonianze della presenza dell'uomo nel territorio di Selvazzano risalgono alla tarda et\u00e0 del bronzo (XVII secolo a.C.) quando vi si stabilirono popolazioni paleovenete conosciuti col nome di Naliniani. Numerosi reperti archeologici, seppur non rilevanti sotto il profilo artistico, attestano questo antico popolamento dell'area.\nIn epoca romana inizi\u00f2 una prima fase di trasformazione del territorio. Furono creati due importanti assi viari, la strada Montanara, che unisce Padova ai Colli Euganei e la strada Pelosa, che collega Padova e Vicenza, e furono realizzati \"rialzi\" stradali, sopraelevati rispetto al piano della campagna, rendendo cos\u00ec utilizzabili i collegamenti viari anche durante le frequenti piene del Bacchiglione.\nI reperti archeologici di epoca romana comprendono: iscrizioni latine (I-II secolo d.C.), tubazioni di acquedotto in trachite, materiale fittile (ciotole, anfore, mattoni bollati, ecc.), resti di abitazioni di et\u00e0 imperiale.\nIl toponimo stesso ha origine romana e il nome Selvazzano deriva probabilmente da Salvitius, un assegnatario di un fondo agricolo. Non \u00e8 invece dimostrata l'origine del nome Selvazzano come \"selva di Giano\", in riferimento ad un bosco sacro al dio Giano. A questa origine del toponimo si ispira tuttavia l'attuale stemma comunale.\nMedioevo.\nAi secoli successivi alla caduta dell'Impero romano d'Occidente risalgono quattro piroghe recuperate nell'alveo del Bacchiglione nel 1972, datate al VII-VIII secolo d.C.\nIl periodo alto-medievale \u00e8 povero di testimonianze mentre \u00e8 accertato un notevole sviluppo demografico a partire dal secolo XI. \u00c8 infatti nei primi secoli del II millennio che si formano i nuovi abitati di Selvazzano, Tencarola, Montecchia, Canton, Vegri della Barca e Caselle, che daranno vita ad altrettanti comuni rurali.\nNel territorio comunale sorse inoltre il monastero benedettino di Santa Maria di Quarta, del quale esiste ancora una porzione dell'abside della chiesa ormai scomparsa.\nIn epoca medievale contribuiscono alla trasformazione del territorio tanto alcuni enti religiosi quanto i ricchi feudatari del luogo come i Maltraversi, i Capodilista, i Da Selvazzano e gli Scrovegni, che si contesero duramente il territorio comunale.\nDominazione veneziana.\nCon l'avvento della Repubblica di Venezia (1405) Selvazzano segue la riorganizzazione della gestione amministrativa del territorio della terraferma veneziana, che viene ripartito in podestarie e vicariati. In un primo tempo i comuni rurali esistenti vennero via via esautorati della propria autonomia e inclusi nella vicaria di Teolo, quindi si formarono vasti latifondi di propriet\u00e0 di nobili famiglie veneziane come i Capodilista, i Contarini, i Pisani, i Renier e i Pesaro.\nA quest'epoca (XVI-XVII secolo) risale la costruzione di alcuni edifici di grande pregio architettonico: Ca' Bigolin (1530-1550) lungo la riva destra del Bacchiglione; la villa Capodilista sul colle di Montecchia, opera di Dario Varotari il Vecchio (1539-1596); Ca' Folco-Zambelli (fine del XVI secolo), lungo la riva sinistra del Bacchiglione a Tencarola.\nDa Napoleone all'unit\u00e0 d'Italia.\nCon la caduta di Venezia il territorio comunale fu soggetto prima al dominio napoleonico e quindi ricompreso nel regno Lombardo-Veneto. \u00c8 in quest'epoca che viene costituito il comune di Selvazzano. I limiti amministrativi del comune vengono fissati nel 1810 e riconfermati dal governo austriaco nel 1815. Con l'annessione del Veneto all'Italia (1866), Selvazzano diviene parte del Regno d'Italia e vede nuovamente riconfermati i propri confini.\nTra Settecento e Ottocento soggiornarono a Selvazzano numerosi letterati, tra i quali Ippolito Pindemonte, Vittorio Alfieri, Madame de Sta\u00ebl e Ugo Foscolo, ospiti nella villa di Melchiorre Cesarotti.\nNella seconda met\u00e0 del XIX secolo vennero realizzate numerose opere pubbliche tra cui la costruzione del ponte sul Bacchiglione a Selvazzano (1870), il palazzo municipale (1878), la bonifica di una vasta area paludosa (1882), la ricostruzione e l'innalzamento degli argini dopo l'alluvione del 1882.\nIl XX secolo.\nCon il nuovo secolo comincia anche la trasformazione di Selvazzano da borgo rurale a periferia della citt\u00e0. Segnano questa fase di sviluppo urbano la scomparsa dei mulini dal Bacchiglione (1913), la costruzione della tranvia Padova-Abano-Torreglia/Villa di Teolo e del tratto Tencarola-Villa di Teolo (1911), la costruzione delle scuole elementari nel capoluogo, a Tencarola e a Caselle, la costruzione della chiesa di Caselle (1925).\nNel 1956 viene demolita la medievale chiesa di San Bartolomeo a Tencarola per fare posto all'attuale. Sempre nel secondo dopoguerra viene costruita la nuova chiesa parrocchiale di Selvazzano e sono costituite le nuove parrocchie di Feriole (1955) e di San Domenico (1969).\nCultura.\nVilla Cesarotti.\nVilla Cesarotti rappresenta uno dei luoghi di maggiore interesse artistico e culturale del territorio. Si hanno testimonianze che una barchessa fosse di propriet\u00e0 del notaio Paolo Cesarotti gi\u00e0 nel 1668. Nel 1781, dopo la morte del fratello Francesco, la propriet\u00e0 pass\u00f2 a Melchiorre Cesarotti che ne fece la sua residenza di campagna. Dopo la vendita di un altro terreno a Selvazzano per ripagare i debiti contratti dal fratello, Cesarotti inizi\u00f2 la ristrutturazione della villa.\nLa barchessa fu restaurata e inaugurata dall'Amministrazione comunale nell'aprile del 2014. Il complesso \u00e8 oggi un luogo di animazione e di promozione della cultura, dedicato in particolare ai giovani. L'annesso giardino storico, di circa 15.000 m\u00b2, \u00e8 stato riorganizzato tenendo a mente la concezione di giardino romantico che aveva voluto Cesarotti nella sua prima realizzazione.\nMedia.\nA Selvazzano hanno avuto sede due importanti televisioni interregionali; R.T.R. e TeleNordest.\nStampa.\nSono due i quotidiani storici che si occupano attualmente della cronaca locale della citt\u00e0: il Gazzettino e il Mattino di Padova. Da giugno 2021 viene distribuito gratuitamente a tutte le famiglie il mensile: \"Il Giornale Di\" nel supplemento denominato \"Il Giornale di Selvazzano Dentro\".\nEconomia.\nNel territorio comunale di Selvazzano sono presenti 1736 imprese, di cui 521 artigiane. Per il 97% si tratta di imprese con meno di quindici dipendenti, con oltre mille aziende unipersonali. Sono inoltre presenti due aziende con oltre 250 dipendenti.\nIl settore dell'industria manifatturiera e delle costruzioni conta 427 imprese. Operano invece nel commercio 587 imprese.\nInfrastrutture e trasporti.\nFra il 1911 e il 1952 in localit\u00e0 Tencarola era presente una stazione intermedia della tranvia Padova-Abano-Torreglia; fino al 1937 tale impianto funse altres\u00ec da localit\u00e0 di diramazione per la tratta verso Villa di Teolo. Oggi, il comune di Selvazzano \u00e8 collegato a Padova con la linea urbana U12 di Busitalia Veneto.\nSport.\nPer numero di atleti tesserati e data di fondazione, la prima societ\u00e0 sportiva di Selvazzano \u00e8 l'USMA Caselle, fondata nel 1963, attiva a livello dilettentistico nel calcio maschile, volley femminile, basket maschile, atletica leggera, e nelle attivit\u00e0 di fitness. \u00c8 la societ\u00e0 dove \u00e8 cresciuto calcisticamente il portiere di Fiorentina e Inter, con diverse presenze anche in nazionale, Francesco Toldo.\nAltre societ\u00e0 sportive dilettantistiche attive nel territorio comunale sono Medoacus (volley femminile e calcio maschile), Janus (calcio maschile), Selvazzano Basket (basket maschile), il Cerchio (ginnastica ritmica), e nonch\u00e9 una delle realt\u00e0 pi\u00f9 prestigiose nell'ambito coreutico come \"Vivere il Balletto\".\nRugby.\nSelvazzano \u00e8 una delle piazze storiche del movimento rugbistico veneto. Dopo alcuni anni di sospensione delle attivit\u00e0, queste sono ripartite nel 2009 con la costituzione del Selvazzano Rugby F.C., con prima squadra che milita nel campionato di Serie C e una intensa attivit\u00e0 giovanile (minirugby da Under 6 a Under 14). La sede degli incontri e degli allenamenti \u00e8 il centro sportivo comunale \"Antonio Ceron\"."}
{"id": "32291", "revid": "322321", "url": "https://it.wikipedia.org/wiki?curid=32291", "title": "Solesino", "text": "Solesino (\"Suixin\" in veneto) \u00e8 un comune italiano di abitanti della provincia di Padova in Veneto. Appartiene al territorio della \"Bassa Padovana\", geograficamente pi\u00f9 vicino alla provincia di Rovigo, che non al capoluogo patavino.\nTra le principali attrattive del comune di Solesino rivestono un ruolo centrale il mercato domenicale e l'annuale festa della birra - tra luglio e agosto - eventi che richiamano un buon numero di persone di tutte le et\u00e0. Il paese \u00e8 devoto alla Madonna Assunta e, ogni anno nella settimana di Ferragosto, si festeggia la sagra paesana.\nStoria.\nNella localit\u00e0 vi fu forse un centro abitato romano. \u00c8 documentato per la prima volta nel 944. Fece parte della contea di Monselice e nel X secolo vi avevano possedimenti i Vescovi di Adria. Nell'XI secolo entr\u00f2 a far parte del marchesato d'Este ed ebbe un castello, che fu distrutto da Ezzelino III da Romano nel 1249.\nAll'inizio del XIV secolo il paese fu conquistato dagli Scaligeri e nel 1338 pass\u00f2 ai Carraresi. Nel 1405 Solesino fu preso da Venezia.\nSolesino nella letteratura.\nSolesino \u00e8 citata nel poema eroicomico La secchia rapita (1622) di Alessandro Tassoni, precisamente nel canto VIII all'ottava 17:\"[...] E prima fu l'insegna d'Este,\nche l'aquila d'argento incoronata\nportar solea nel bel campo celeste:\nor d'uno struzzo bianco \u00e8 figurata,\nimpresa del tiranno e di sue gesta.\nDi Sant'Elena il fiore indi seconda,\nterra di rane e di pantan feconda,\ne Castelbaldo a cui tributa rena\nl'Adige che fa quindi il suo cammino.\nSavin Cumani \u00e8 il duce, e da l'amena\npiaggia di Carmignano e Solesino\ne dal Deserto e da Valbona mena\ngente, dove costeggia il Vicentino [...]\".\nInfrastrutture e trasporti.\nLe principali vie di comunicazione che servono il territorio comunale sono la strada statale SS16 \"Adriatica\" e le strade provinciali 42 \"Pisana\" ed 84 \"Solesina\". Dall'autostrada A13 Bologna-Padova, le uscite pi\u00f9 vicine per raggiungere il comune sono i caselli di \"Boara\" a sud e \"Monselice\" a nord.\nSport.\nAesse Solesino.\nL'Associazione Sportiva Solesino dilettantistica, meglio conosciuta come \"Aesse Solesino\", \u00e8 la societ\u00e0 che si occupa della promozione e dello sviluppo della pallavolo maschile e femminile e dell'atletica leggera nel territorio.\nSi tratta della societ\u00e0 pi\u00f9 longeva di Solesino, fondata nel 1969 dai compianti Renato Trevisan e Walter Barin, poi da Francesco Chiapperin, Tomaso Polato, Oscar Borile, Silvano Barin, Renzo Narenti, Luciano Rizzi, Leopoldo Rocchetto, Aldo Bertazzo, all'ora poco pi\u00f9 che ventenni.\nIn pochi anni la societ\u00e0 di \u00e8 evoluta da piccola struttura organizzatrice dei primi giochi della giovent\u00f9 (sotto la presidenza del Prof. Antonio Zorzato, primo presidente), ad una organizzazione pi\u00f9 evoluta con le prime partecipazioni a campionati di pallavolo, pallacanestro e gare di atletica leggera.\nNel 1973 si inaugura la prima edizione della Tutintuta , idea di Daniele Trevisan e Aldo Bertazzo, una gara podistica tra le vie del paese, ancora tutt'oggi presente con le oltre 40 edizioni all'attivo con il nome di Strasolesino, una delle pi\u00f9 importanti gare podistiche competitive del panorama delle corse su strada . Due anni pi\u00f9 tardi, nel 1975 avviene lo \"scisma\" con la realt\u00e0 della pallacanestro che fonda il Basket Club Solesino. \nNegli anni 90 alla ricerca del rilancio dell'attivit\u00e0 di volley si sono organizzate importante manifestazioni di volley internazionale presso il palasport di Solesino: gare di coppa CEV, amichevoli di \"lusso\" come quella tra le potenze della Serie A Charro Padova vs Misura Milano (si ricordano le presenze di Juri Sapega, Marco Meoni, Andrea Lucchetta e Andrea Zorzi), ma su tutte l'amichevole tra le nazionali femminili italiana e quella della DDR, gara storica perch\u00e9 l'ultima disputata dalla Germania divisa.\nAttualmente l'Aesse Solesino milita con la prima squadra femminile nel campionato regionale di Serie D e con la prima squadra maschile nel massimo campionato regionale di serie C. Viene curato tutto il settore giovanile sin dal minivolley e nelle scuole per maschi e femminile. Nel 2014 la nascita del consorzio Dinamica Volley assieme a Monselice Volley 86 per la gestione e cura della pallavolo maschile assicurando ai ragazzi tutte le categorie, dalla prima squadra in Serie B nazionale passando per la C regionali e via via tutte le fasi dei campionati giovanili. Il progetto Dinamica Volley si \u00e8 poi esteso anche nel settore femminile con altre societ\u00e0 del territorio.\nGli atleti master partecipano alle pi\u00f9 importanti maratone del mondo e hanno preso parte nel 2009 al campionato mondiale Master di atletica leggera.\nI colori sociali solo il rosso e il bianco, la societ\u00e0 \u00e8 retta dal 2004 dalla presidenza di Oscar Contessa. Lo hanno preceduto in ordine di tempo: Elvio Canazza, Tomaso Polato, Leopoldo Rocchetto, Silvano Barin, Daniele Barin, Tomaso Polato, Renato Trevisan e Antonio Zorzato.\nIl sito ufficiale \u00e8 www.aessesolesino.it .\nCalcio.\nLa principale squadra di calcio della citt\u00e0 \u00e8 l\"'U.C.D. Solesinese 1985\" che milita nel girone C veneto di Promozione. I colori sociali sono: il bianco ed il granata.\n\u00c8 nata nel 1985 grazie alla fusione tra l'\"A.C. Solesino Calcio\" e l\"'U.C. Commercianti Calcio\".\nCalcio a cinque.\nLa Societ\u00e0 USD Solesinomonselice 1999 calcio a cinque ha sede a Solesino e nasce nell'estate del 1999. La societ\u00e0 milita nel campionato di serie C2 di calcio a cinque veneto. Il colori sociali sono il blu e l'argento.\nBasket.\nLa societ\u00e0 Basket Club Solesino (BCS) \u00e8 stata fondata nel 1975 da un distaccamento della Associazione Sportiva Solesino. La societ\u00e0 milita nel campionato di serie D."}
{"id": "32292", "revid": "322321", "url": "https://it.wikipedia.org/wiki?curid=32292", "title": "Stanghella", "text": "Stanghella (\"Stanghe\u0142a\" in veneto) \u00e8 un comune italiano di abitanti della provincia di Padova in Veneto.\nGeografia fisica.\nTerritorio.\nStanghella \u00e8 situata nel nord-est della penisola italiana nella parte della bassa padovana ed \u00e8 attraversata dal canale Gorzone. Dista dal capoluogo di provincia Padova circa 42\u00a0km.\nIl territorio \u00e8 pianeggiante, a circa 7 metri sul livello del mare e si estende per 19,69\u00a0km2.\nClassificazione sismica: zona 4 (Pericolosit\u00e0 sismica molto bassa)\nClima.\nPer Stanghella si possono considerare validi, con buona approssimazione, i dati climatologici della Stazione meteorologica di Rovigo, distante pochi km in linea d'aria da Stanghella:\nToponimo.\nStanghella \u00e8 documentato nel 1593 ed \u00e8 chiaramente un diminutivo di stanga (sbarra, steccato), anche se c'\u00e8 chi sostiene che il nome indicherebbe la presenza di stagni e paludi, come in realt\u00e0 esistevano.\nInfrastrutture e trasporti.\nLa Stazione di Stanghella, posta lungo la ferrovia Padova-Bologna, \u00e8 servita da corse regionali svolte da Trenitalia nell'ambito del contratto di servizio stipulato con la Regione Veneto."}
{"id": "32293", "revid": "322321", "url": "https://it.wikipedia.org/wiki?curid=32293", "title": "Terrassa Padovana", "text": "Terrassa Padovana (\"Terasa\" in veneto) \u00e8 un comune italiano di abitanti della provincia di Padova in Veneto.\nStoria.\nFino al 1867 era denominata semplicemente \"Terrassa\". Terrassa Padovana, il toponimo antico, la indica come una localit\u00e0 chiamata Terra Arsa che significa probabilmente \u201cdisboscata con azione rapida e violenta dal fuoco\u201d. Il primo documento certo, datato 3 novembre 1097 parla di una donazione con la quale un certo Cono da Calaone cede al Monastero di San Michele a Candiana, un territorio boscoso circondato da paludi e denominato appunto Terra Arsa. La frazione di Arzercavalli viene citata in un primo documento noto in data 25 ottobre 1165 in occasione di passaggi di propriet\u00e0, con il nome di \u201cArzer De Cavallis\u201d, ma la localit\u00e0 era conosciuta molto prima anche per la presenza di un canale navigabile e con possibilit\u00e0 di traino delle barche da cavalli sugli argini (vedi Via Navegauro). Successivamente il territorio di Terrassa vede come protagonisti i signori Bragadin nobili veneziani, mentre Arzercavalli che conserv\u00f2 il nome originario di Arzer De Cavallis almeno fino alla fine dell'Ottocento, sub\u00ec l'influenza benefica dei Benedettini della vicina Candiana."}
{"id": "32294", "revid": "124216407", "url": "https://it.wikipedia.org/wiki?curid=32294", "title": "Tombolo (Italia)", "text": "Tombolo (\"Tonbo\u0142o\" in veneto) \u00e8 un comune italiano di abitanti della provincia di Padova in Veneto, situato a nord del capoluogo e della provincia.\nIl toponimo potrebbe derivare dalla presenza di una piccola altura o dislivello nel terreno dovuto ad un tumulo funerario e quindi tomba, di probabile et\u00e0 venetica a tipologia Kurgan indoeuropea.\nMentre la parrocchia, la cui chiesa \u00e8 stata progettata da Francesco Maria Preti, del capoluogo fa parte della diocesi di Treviso, la frazione Onara dipende dalla diocesi di Padova."}
{"id": "32295", "revid": "1702319", "url": "https://it.wikipedia.org/wiki?curid=32295", "title": "Torreglia", "text": "Torreglia (\"Toreja\" in veneto) \u00e8 un comune italiano di abitanti della provincia di Padova in Veneto, che si estende ai piedi dei Colli Euganei.\nGeografia fisica.\nIl territorio comunale di Torreglia \u00e8 compreso nel Parco Regionale dei Colli Euganei ed \u00e8 equamente distribuito tra pianura e collina.\nLo stesso capoluogo, Torreglia, \u00e8 diviso in due centri: uno, moderno e recente, in pianura, e Torreglia Alta, pi\u00f9 antico, storico e artistico, in collina (132 m).\nDista da Padova circa 18\u00a0chilometri. Torreglia ha una superficie di 18,75\u00a0km\u00b2 e un'altitudine di 18 m s.l.m. min. e 412 m s.l.m. max. &lt;br&gt;\nIl territorio comunale \u00e8 attraversato da alcune strade provinciali, in particolare:\nStoria.\nAncora incerta \u00e8 la derivazione etimologica del toponimo che farebbe pensare da un lato a un'antica \"taurlia\", ovvero lotta tra tori (organizzata da Antenore quale ringraziamento agli dei), e dall'altro al termine medioevale \"Turrilia\", in riferimento alle numerosi torri che svettavano nella zona dopo la caduta dell'Impero romano d'Occidente per difendersi dalle incursioni dei barbari.\n\u00c8 probabile che i primi insediamenti stabili in loco siano da riferire al periodo romano.\nL'arrivo dei Benedettini di Praglia e San Daniele nel XIII secolo favor\u00ec il ripopolamento della zona, grazie soprattutto agli interventi di bonifica che essi apportarono nelle campagne.\nNel 1405 Torreglia pass\u00f2 sotto la dominazione veneziana. A tale periodo risale la costruzione di numerose ville patrizie, tra cui la suggestiva e imponente Villa dei Vescovi, opera di Falconetto, nonch\u00e9 Villa Tolomei, col parco di Jappelli, Villa Ferri, Villa Verson, Villa Maluta (oggi Assunta), e Villa Medin (ora Immacolata).\nNel XX secolo a Torreglia giunge il primo tram elettrico (1911) e viene posta la prima pietra della chiesa parrocchiale (1913).\nNel secondo dopoguerra Torreglia conosce un periodo di notevole sviluppo economico sociale.\nLuoghi d'interesse.\nI luoghi d'interesse da visitare a Torreglia sono:\nCultura.\nA Torreglia risiedettero personaggi illustri tra cui il musicista Cesare Pollini (a Luvigliano), il pittore Roberto Ferruzzi che, nato a Sebenico in Dalmazia, venne ad abitare a Luvigliano in una casa sotto il Monte Sengiari, Jacopo Facciolati, illustre latinista, lessicografo e docente all'Universit\u00e0 di Padova e Giuseppe Barbieri, scrittore, poeta e studioso di letteratura greca e latina che nella sua villa di Torreglia si dedic\u00f2 alla sua opera di scrittore di oratoria, raggiungendo una notevole fama tra i contemporanei.\nMedia.\nIn passato a Torreglia, sono esistite tre emittenti radiofoniche, \"Radio Oasi\" (97,400 - 93,800\u00a0MHz), \"Radio Monselice 2\" (96,200 - 96,550\u00a0MHz) e \"Punto Radio International\" (92,000 - 100,000\u00a0MHz).\nPiatti tipici.\nIl piatto tipico di Torreglia \u00e8 il \"torresano\" ovvero il colombo di torre. A Torreglia lo si imbottisce e si cuoce al forno (a differenza di Breganze, dove viene cotto allo spiedo).\nA Torreglia si produce anche il maraschino, un liquore dolce e incolore a base di ciliegie marasche.\nEconomia.\nLa principale attivit\u00e0 \u00e8 data dal turismo legato agli stabilimenti termali delle vicine localit\u00e0 di Abano Terme, Montegrotto Terme, Galzignano Terme e Battaglia Terme. A Torreglia si producono anche vini di qualit\u00e0, tra cui i vini DOC dei \"Colli Euganei\", cereali, ortaggi e frutta. Torreglia ha inoltre una zona industriale molto sviluppata, che comprende per lo pi\u00f9 industrie tessili e dei materiali da costruzione. Qui hanno sede la ditta specializzata nella produzione di elettrodomestici per cucina LOFRA negli stabilimenti ex Carrier/Criosbanc e la ditta di liquori Luxardo che produce il famoso maraschino, un liquore dal gusto piacevolmente dolciastro, venduto in tutto il mondo. Da segnalare il tradizionale mercato paesano il venerd\u00ec mattina e la kermesse culturale \"La Festa della Mira\", che si tiene l'ultimo weekend di maggio sull'omonimo colle in centro al paese.\nInfrastrutture e trasporti.\nMobilit\u00e0 urbana.\nI trasporti interurbani di Torreglia vengono svolti con autoservizi di linea gestiti da Busitalia Veneto.\nFra il 1911 e il 1952 Torreglia ospit\u00f2 il capolinea principale della tranvia Padova-Abano-Torreglia/Villa di Teolo.\nAmministrazione.\nLiberazione e Repubblica Italiana (1945- ).\nFonte: Ministero dell'interno.\nSport.\nHanno sede nel comune la societ\u00e0 di calcio A.S.D. Torreglia, che ha disputato campionati dilettantistici regionali e la societ\u00e0 di calcio a 5 Torreglia calcio a 5, militante in Serie D.\nLa societ\u00e0 A.S.D. Basket Abano Montegrotto svolge l'attivit\u00e0 di promozione della pallacanestro nel settore maschile nei Comuni di Torreglia, Montegrotto Terme, Abano Terme e Teolo. mentre la societ\u00e0 U.S.D. Thermal Basket si occupa di minibasket. In passato, a rappresentare Torreglia nella pallacanestro era l'A.S. Basket Torreglia, non pi\u00f9 esistente."}
{"id": "32296", "revid": "322321", "url": "https://it.wikipedia.org/wiki?curid=32296", "title": "Trebaseleghe", "text": "Trebaseleghe (: , \"Trebax\u00e9\u0142eghe\" in veneto) \u00e8 un comune italiano di abitanti della provincia di Padova in Veneto.\nPatrona del paese \u00e8 la Nativit\u00e0 di Maria (8 settembre), compatroni sono san Sebastiano e san Valentino.\nGeografia fisica.\nIl territorio comunale si estende sul settore nord-orientale della provincia di Padova, ai confini con le province di Venezia e Treviso. \u00c8 una zona assai ricca di acque, anche sorgive, solcata dai fiumi Dese, Draganziolo e Marzenego. Trebaseleghe accorpa nel suo territorio 3 frazioni, Sant'ambrogio, Silvelle, Fossalta, e una localit\u00e0, Bordugo.\nOrigini del nome.\nIl toponimo, chiaramente veneto, \u00e8 stato ricondotto ad un composto con il significato di \"tre basiliche\", probabile riferimento alla presenza di tre luoghi sacri (anche semplici celle o edicole), oppure tre chiese con un inscindibile legame religioso-amministrativo, ovvero le chiese di Trebaseleghe, Cappelletta e Fossalta.\nAltre supposizioni lo ricollegano a \"tre vichi\", ovvero \"tre borghi\". Se in assenza di fonti non \u00e8 possibile stabilire a quali tre basiliche il toponimo faccia riferimento, tuttavia i tre distinti nuclei antropici presenti nell'antichit\u00e0 - castello, pieve e borgo - avrebbero costituito i catalizzatori di altrettante fondazioni sacre.\nSecondo una recente interpretazione, invece, deriverebbe da \"Tresbasilice\", a sua volta frutto dell'evoluzione toponomastica \"trimasilice\" equivalente a \"trimasi[basi]lice\" e \"Terre Basilice\", ovvero Terre in cui il vescovo di Treviso possedeva importanti ed estese propriet\u00e0.\nUn'ultima ipotesi, in ordine di tempo, lo individua derivante da \"Tribusi-Eleghe\": un'antica suddivisione agrimensoria (Eleghe) dedicata ad una divinit\u00e0 venetica (Tribusi).\nStoria.\nLa localit\u00e0 \u00e8 stata abitata sin dalle epoche pi\u00f9 remote grazie all'abbondanza di risorse idriche. Numerosi reperti, quali lance e monete, risalgono invece al periodo romano.\nLa prima citazione \u00e8 per\u00f2 in una bolla papale del 1152, con la quale papa Eugenio III confermava tra i domini del vescovo di Treviso anche la \"plebem de Tribus Basilicis cum castro et villa et pertinentiis suis\" (\"pieve di Trebaseleghe con il castello, il villaggio e le sue pertinenze\"). Dal 1184 si tiene annualmente l'Antica fiera dei Mussi il giorno 7 Settembre.\nPosto in posizione strategica, nel medioevo il paese fu pi\u00f9 volte devastato dalle guerre che insanguinarono il Trevigiano sino all'arrivo della Serenissima (XIV secolo) sotto la quale, specie dopo la guerra della Lega di Cambrai, si ebbe un periodo di stabilit\u00e0.\nCome i territori circostanti, sub\u00ec le invasioni napoleoniche, quindi la dominazione austriaca, per poi entrare a far parte del regno d'Italia con il Plebiscito del 1866.\nMonumenti.\nChiesa arcipretale.\nDi origini antichissime, risalenti almeno all'VIII secolo, l'edificio, in stile neogotico, \u00e8 stato innalzato nel 1913 su disegno dell'architetto Domenico Rupolo. Contiene diverse importanti opere d'arte e un grandioso organo Tamburini, ereditato dal duomo di Treviso. Il campanile \u00e8 del XVI secolo.\nEconomia.\nCome tutto il territorio del Veneto centrale, anche a Trebaseleghe si \u00e8 assistito negli ultimi decenni a un'urbanizzazione e cementificazione forsennate. Il consumo di suolo ha provocato la quasi completa scomparsa della campagna che caratterizzava da sempre il territorio. Con le frazioni di Silvelle, Sant'Ambrogio e Fossalta, il Comune di Trebaseleghe \u00e8 in pieno sviluppo sia dal punto di vista demografico che economico. Spicca tra le industrie la Grafica Veneta che vanta la stampa di famosi libri e ha avuto l'esclusiva della stampa di un libro di Harry Potter. Altre aziende importanti sono la \"San Gabriele S.P.A.\", industrie produttrice di abiti delle maison di moda pi\u00f9 rinomate come i marchi Moncler e Cerruti.\nInfrastrutture e trasporti.\nFerrovie.\nLa stazione ferroviaria di Trebaseleghe si trova in Via Manetti, poco fuori dal centro abitato ed \u00e8 posta lungo la linea Venezia - Trento passando per Bassano del Grappa.\nStrade.\nLa principale via di comunicazione \u00e8 rappresentata dalla strada statale 245 Castellana che collega Mestre ai dintorni di Bassano del Grappa. Il capoluogo comunale si \u00e8 sviluppato lungo questa arteria, che infatti divide il Municipio dalla Chiesa Arcipretale esattamente al centro del paese."}
{"id": "32297", "revid": "125223510", "url": "https://it.wikipedia.org/wiki?curid=32297", "title": "Tribano", "text": "Tribano (\"Triban\" in veneto) \u00e8 un comune italiano di abitanti della provincia di Padova in Veneto.\nStoria.\nEt\u00e0 Romana.\nDopo essere stato, nel periodo romano, territorio di passaggio dei soldati dell'Impero, Tribano fu sottoposta alla distruzione al passaggio dapprima degli Unni di Attila attorno al V secolo e successivamente dei Longobardi nel 568 d.C. che discendendo dalle Alpi orientali, attraversarono il territorio a sud di Padova. \nMedioevo.\nNel 589 l'Adige, che attorno a questo periodo passava per Este, strarip\u00f2 riducendo tutta la zona del conselvano ad un'immensa palude, la quale rimase tale fino agli anni attorno al 1000: esistevano solo piccoli insediamenti detti ville o villule, che a volte prendevano il nome della persona o famiglia che vi aveva maggiori propriet\u00e0; le abitazioni del territorio e, per buona parte, anche della citt\u00e0, erano fatte di legno, creta o anche fango, canne e graticci, sempre coperte di paglia, senza vetri, focolari o letti e con un solo ambiente che serviva a tutti gli usi. La societ\u00e0 era spesso colpita da pesanti carestie e malattie epidemiche che ne decimavano la popolazione.\nTutto questo perdur\u00f2 fino agli anni intorno al 1000, durante i quali l'Adige fu incanalato in nuovi argini verso il Polesine e i territori furono bonificati per opera dei Benedettini (di Praglia, Anguillara, Bagnoli, ecc.) e di altri ordini religiosi. Inoltre, in questo periodo vennero edificati nel padovano oltre 70 castelli dotati di rocche, muraglie, torri, fosse ed argini, in parte dai feudatari, in parte dalla Repubblica Padovana per difendere il territorio dalle invasioni. Questi castelli diventarono in breve tempo centri di abitato, luoghi attorno ai quali incominci\u00f2 a svolgersi la vita delle popolazioni.\nIn seguito per\u00f2 il potere assoluto dei principi feudatari sfoci\u00f2 in dispotismo e per questo attorno al XII secolo nacque il Comune con l'intento di dare libert\u00e0 e diritti ai cittadini. Sempre in questi anni i paesi della zona cominciarono ad essere turbati dalla guerra contro l'ambizione selvaggia della famiglia degli Ezzelini.\nSino al XIII secolo. Conselve, Tribano, Cartura, Bovolenta e Pernumia erano retti da un potest\u00e0, una figura simbolo scelto fra i nobili Veneti, il quale aveva poteri amministrativi, giudiziari, militari e dipendeva dal potest\u00e0 di Padova. In questo periodo Tribano form\u00f2 comune a s\u00e9 con un potest\u00e0 eletto dal consiglio di Padova; questi, secondo una legge padovana del 1276, veniva pagato L. 40 per semestre. Nel 1281 Tribano viene citato in alcuni documenti del Comune di Padova in cui \u00e8 fatto un elenco delle ville del territorio interessate alla costruzione di canali, argini, fosse, ecc.\nEt\u00e0 Moderna.\nNel 1406 Padova e tutti i suoi terreni entrarono a far parte del Dominio di Venezia e ci rimasero sino alla caduta della Repubblica nel 1797 ad opera di Napoleone. Venezia favor\u00ec la ricostruzione degli argini pericolanti dei fiumi Adige, Brenta, canale di Battaglia e Paltana, abolendo alcune delle gravose imposte esistenti. Il popolo minuto era quello che lavorava la terra e non possedeva nulla. Viveva rintanato in quegli ambienti insalubri chiamati casoni e si alimentava in modo scarso e malsano. \u00c8 in questo periodo che sorgono anche nel padovano le sontuose architettoniche ville veneziane con giardini.\nEt\u00e0 Contemporanea.\nNel 1866 anche Tribano viene annessa al Regno d'Italia e viene perci\u00f2 eletto il suo primo sindaco, il nobile Conte Pietro Brazolo, Pi\u00f9 tardi durante la Prima Guerra Mondiale la citt\u00e0 perde molti suoi giovani in memoria dei quali viene fatto costruire il Parco della Rimembranza nel 1923. Dal 1954 in poi Tribano cominci\u00f2 a mutare fisionomia con il sorgere di nuovi quartieri cittadini e con l'ammodernamento delle tecniche adottate nell'agricoltura, nel commercio e nell'industria."}
{"id": "32299", "revid": "322321", "url": "https://it.wikipedia.org/wiki?curid=32299", "title": "Veggiano", "text": "Veggiano (\"Vejan\" in veneto) \u00e8 un comune italiano di abitanti della provincia di Padova in Veneto.\nStoria.\nLa storia di Veggiano \u00e8 antichissima: sono stati trovati, nel fiume Bacchiglione, reperti di molto precedenti l'epoca romana. In particolare, nel museo del castello di San Martino della Vaneza, nel comune limitrofo di Cervarese Santa Croce, sono conservate due magnifiche piroghe paleovenete ricavate da dei tronchi.\nCentro di una certa rilevanza in epoca romana, tanto che esisteva un tempio dedicato a Giano.\nSuccessivamente fu terra di confine nelle guerre tra padovani e vicentini (il cui caposaldo era il castello di Montegalda); alla fine, un assalto a sorpresa partito da Veggiano conquist\u00f2 definitivamente ai padovani il castello di Montegalda.\nVeggiano fece poi parte del territorio della Serenissima Repubblica di Venezia e con l'Unit\u00e0 d'Italia entr\u00f2 a fare parte prima del Regno d'Italia e poi della Repubblica Italiana."}
{"id": "32300", "revid": "322321", "url": "https://it.wikipedia.org/wiki?curid=32300", "title": "Vescovana", "text": "Vescovana \u00e8 un comune italiano di abitanti della provincia di Padova in Veneto."}
{"id": "32301", "revid": "322321", "url": "https://it.wikipedia.org/wiki?curid=32301", "title": "Vighizzolo d'Este", "text": "Vighizzolo d'Este (\"Vighissolo\" in veneto) \u00e8 un comune italiano di 907 abitanti della provincia di Padova in Veneto.\nPiccolo paese della bassa padovana un po' discosto dalle pi\u00f9 importanti vie di comunicazione, Vighizzolo presenta una economia prevalentemente agricola.\nStoria.\nLe origini sono molto antiche, il nome sembra che derivi da \u201cViculus\u201d (ovvero \"piccolo villaggio\"); le prime notizie scritte portano la data dell'anno 980 d.C. in un documento per la permuta di terreni tra il vescovo di Verona e due coniugi di Monselice. Dopo di questo si hanno altri documenti dove \u00e8 indicato il paese \"Vigizolo\", uno del 1077 dove l'imperatore Enrico IV indicava i possedimenti dei marchesi d'Este.\nIl paese a quel tempo era un susseguirsi di paludi e canali con un lago che doveva essere alquanto pescoso ed il paese si trovava proprio su l'unico punto di passaggio tra questi canali.\nVista l'importanza del luogo ben presto sorse una fortificazione pi\u00f9 volte distrutta e ricostruita: se ne ha l'ultima notizia nel 1483 da uno scritto di un viaggiatore \"Vigizuol dov'\u00e8 un castelletto che gi\u00e0 io fu; v\u00e8 castelan a \u00a3 44 al mese, soldi 10. Or ne resta solo una torre sdruscida\".\nNel 1248 subisce l'attacco di Ezzelino III da Romano, riconquistata nel 1323 da Corrado di Vigonza passa nel 1334 al marchese Malaspina, appoggiato dagli Scaligeri, signori di Verona. Dopo una parentesi di dominio del marchese Aldovrandino d'Este, \u00e8 ceduta ai Carraresi. Nel 1405, come tutto il territorio circostante, entrer\u00e0 a far parte dei domini della Repubblica di Venezia.\nNel Cinquecento con l'avvento della Repubblica di Venezia si hanno le prime opere di bonifica che furono completate solo nel 1920-21.\nDella chiesa parrocchiale dedicata a San Giovanni Battista si ha notizia dal 1077. Nel 1178 viene citata in un atto di donazione del vescovo Di Padova al monastero di Carceri: di tale chiesa non conosciamo l'aspetto, mentre sappiamo che nel 1489 essa risultava quadrata con un'area di circa 10 metri e un campanile sul lato sinistro. Sub\u00ec diversi rifacimenti per prendere la forma attuale nel 1757 in stile barocco.\nNote.\nhttps://mattinopadova.gelocal.it/padova/cronaca/2020/06/03/news/a-vighizzolo-d-este-sfiduciato-il-sindaco-con-lui-cade-la-giunta-1.38924047 - Sfiducia al sindaco Vigato"}
{"id": "32302", "revid": "125068501", "url": "https://it.wikipedia.org/wiki?curid=32302", "title": "Vigodarzere", "text": "Vigod\u00e0rzere (\"Vigod\u00e0rzare\" in veneto) \u00e8 un comune italiano di abitanti della provincia di Padova in Veneto.\nOrigini del nome.\nIl toponimo significa \"villaggio sull'argine\" (o anche \"villaggio fortificato\", dal latino \"agger\") con evidente riferimento alla posizione del paese sul fiume Brenta.\nStoria.\nLa storia di Vigodarzere \u00e8 in gran parte legata al suo grande interesse strategico e militare.\nL'insediamento fu valorizzato per la prima volta dai Romani, che vi crearono una stazione militare di guardia a Padova (\"Patavium\"), protetta da una guarnigione. Il luogo era ideale, poich\u00e9 difeso naturalmente dai fiumi Brenta e Muson dei Sassi.\n\"...Un soldato havia preso una bella putta da villa presso Padova e la portava in groppa del cavallo, co la fo in sul ponte di Vigo d'Arzere la detta si but\u00f2 zo dal cavallo, salt\u00f2 su del ponte e and\u00f2 in Brenta e subito s'anneg\u00f2...\"\nBuzzaccarini\nMonumenti e luoghi di interesse.\nArchitetture civili.\nFonte: sito \"magicoveneto.it\"\nGeografia antropica.\nIl comune di Vigodarzere \u00e8 situato in una vasta zona pianeggiante lambita dal fiume Brenta posta immediatamente a nord della citt\u00e0 di Padova. Proprio a causa di questa posizione veniva considerato l'ultimo avamposto a protezione della sottostante citt\u00e0.\nVigodarzere, oltre che con Padova a sud, confina anche a nord con Campodarsego, Curtarolo e San Giorgio delle Pertiche, ad ovest con Limena e ad est con Cadoneghe, quasi tutti appartenenti all\"'hinterland\" padovano.\nInfrastrutture e trasporti.\nStrade.\nLa principale arteria stradale che attraversa il territorio comunale \u00e8 la strada provinciale 46, che prende il nome, dall'intersezione con la strada regionale 307, di via Roma, vis Ca' Pisani e via Vittorio Veneto a Vigodarzere, proseguendo verso nord-ovest in localit\u00e0 Saletto e successivamente nella frazione Tavo, attraversando il territorio del comune di Santa Maria di Non e raggiungendo infine Arsego, nel comune di San Giorgio delle Pertiche.\nCiclovie.\nLungo gli argini del Brenta a Vigodarzere si pu\u00f2 osservare un suggestivo panorama, passando vicino alla Certosa arrivando fino a Limena.\nSi pu\u00f2 percorrere in bicicletta anche la riva destra del Muson dei Sassi partendo da Pontevigodarzere dove il fiume incontra il Brenta (localit\u00e0 Castagnara) fino alla localit\u00e0 Anconetta (Comune di San Giorgio delle Pertiche) dopo aver attraversato Terraglione e Campodarsego.\nFerrovie.\nIl territorio di Vigodarzere \u00e8 servito dall'omonima stazione ferroviaria posta sulla tratta comune delle ferrovie Padova-Bassano e Calalzo-Padova, gestite da Rete Ferroviaria Italiana (RFI). Classificata da RFI nella categoria \"Bronze\", offre un servizio di treni regionali svolti da Trenitalia.\nMobilit\u00e0 urbana.\nIl territorio \u00e8 servito dalla linea urbana di Padova U19 gestita da Busitalia - Sita Nord che collega il capoluogo Padova con Vigodarzere fino alla localit\u00e0 Saletto raggiungendo anche, solo in orario scolastico, la frazione Tavo."}
{"id": "32304", "revid": "322321", "url": "https://it.wikipedia.org/wiki?curid=32304", "title": "Villa Estense", "text": "Villa Estense (\"Vi\u0142a Estense\" in veneto) \u00e8 un comune italiano di abitanti della provincia di Padova in Veneto.\nStoria.\nLe prime testimonianze dell'abitato originario di Villa Estense sono documentate da alcuni ritrovamenti di epoca romana, rimase attivo fino alla caduta dell'Impero Romano. Con le invasioni barbariche se ne persero le tracce fino al ritrovamento del precedente toponimo, Villa di Villa, nome con il quale l'abitato era conosciuto sino al 1867. Esso compare nel 1077 nell'elenco dei beni di conferma dell'imperatore Enrico IV ad Ugo e Folco I d'Este. Da questa data i riferimenti all'abitato si susseguono legati a successive donazioni e conferme; il 4 dicembre 1139 nella donazione di Azzo V e Folco I d'Este al monastero di Santa Maria delle Carceri, il 12 aprile 1140 in una donazione del marchese Bonifacio allo stesso Monastero, nel 1148 in una conferma di papa Lucio II su possedimenti di Santa Tecla D'Este, il 19 aprile 1177 in un'altra conferma dell'imperatore Federico Barbarossa al monastero di Santa Maria della Vangadizza. Da quest'ultimo documento si determina l'allora estensione della pieve, la quale comprendeva gli abitati di Carmignano, Passiva, Ancarano, Corezzo e Finale, come confermato da un successivo documento recante la transazione tra Azzo VII d'Este ed il comune di Padova.\nNel luogo dove ora sorge l'attuale parrocchiale nel XIII secolo vi era una canonica di Sant'Andrea retta dai portuensi e successivamente un monastero dell'Ordine dei benedettini di cui si trova traccia in una decima papale del 1297.\nInfrastrutture e trasporti.\nStrade.\nPur essendo situata nell'entroterra Villa Estense si trova a pochi chilometri dalla statale SS16 \"Adriatica\" e dalla autostrada A13, della quale i pi\u00f9 vicini caselli autostradali sono Monselice verso nord e Boara verso sud.\nFerrovie.\nLe pi\u00f9 vicine stazioni ferroviarie si trovano nei paesi di Sant'Elena e Stanghella sulla ferrovia Padova-Bologna, e Este sulla linea per Mantova, ma sono tutte servite esclusivamente da treni a carattere regionale. Le stazioni principali pi\u00f9 vicine sono verso nord quella di Monselice e verso sud quella di Rovigo.\nAeroporti.\nFacilmente raggiungibili da Villa Estense sono gli aeroporti di Bologna, Venezia e di Verona.\nMobilit\u00e0 urbana.\nIl sistema del trasporto pubblico \u00e8 servito da una linea extraurbana gestita da Busitalia che la collega con le principali localit\u00e0 sulla direttiva nord-sud verso la provincia di Padova e di Rovigo.\nBibliografia.\nPersonaggi illustri\nValentinelli Giuseppe, (Ferrara 1805 - Villa Estense 1874). Sacerdote, bibliotecario e bibliografo. Autore di numerose opere tra le quali: \"Bibliografia dalmata\" (1845); \"Della biblioteca del Seminario di Padova\" (1849); \"Bibliografia della Dalmazia e del Montenegro\" (1855); \"Bibliografia del Friuli\" (1861) e dei manoscritti della Marciana in \"Bibliotheca manuscripta ad S. Marci Venetiarum\" (incompleta, 1868-73) , di cui divenne Prefetto fino alla morte.\nCavazzani Emilio , ( Villa Estense 18 / 5 / 1865 - Ferrara 1 / 12 / 1922). Medico. Autore di numerosi studi in campo neurofisiologico fu professore di fisiologia umana presso l'Universit\u00e0 di Ferrara per poi passare nel 1910 con lo stesso incarico a Modena."}
{"id": "32305", "revid": "322321", "url": "https://it.wikipedia.org/wiki?curid=32305", "title": "Villa del Conte", "text": "Villa del Conte (\"Vi\u0142a del Conte\" in veneto) \u00e8 un comune italiano di abitanti della provincia di Padova in Veneto.\nLa parrocchia del capoluogo appartiene alla diocesi di Padova, vicariato di San Giorgio delle Pertiche-Villanova, mentre Abbazia Pisani dipende dalla diocesi di Treviso, vicariato di Castello di Godego.\nGeografia fisica.\nI fiumi che attraversano il pianeggiante territorio comitense, in direzione nord-ovest verso sud-est, sono:\nStoria.\nLe prime tracce di \"Villa Comitis\" sono desumibili da alcuni toponimi che ricordano la presenza romana e il graticolato Cittadella-Bassano entro cui sorse il villaggio. In diverse localit\u00e0, alla fine del XX secolo sono stati rinvenuti notevoli reperti archeologici di epoca romana.\nIl paese fu punto d'attrazione di numerose famiglie padovane e successivamente veneziane grazie alla presenza del fiume Tergola che permetteva veloci collegamenti via acqua con Venezia. Gi\u00e0 nel '400 sorsero numerose ville patrizie, alcune delle quali rimangono ancora oggi (palazzi Morosini-Carlon, Zara-Todesco, Dolfin, Sanudo-Piacentini).\nAgli inizi del Novecento esisteva una localit\u00e0 \"Malcanton\", omonima di una zona di Venezia, che corrispondeva all'attuale incrocio tra via degli Alpini e via Don G. Carrara (ex Via Chiesa).\nVilla del Conte, durante i combattimenti del primo conflitto mondiale, ha pagato un pesante tributo di vite umane. In Piazza Vittoria, al centro del paese, \u00e8 stato eretto un Monumento ai Caduti. Le tristi vicende del secondo conflitto mondiale hanno avuto un'eco importante anche qui. Ad Abbazia Pisani sorge un monumento che ricorda le numerose vittime della rappresaglia nazi-fascista che il 29 aprile 1945 misero a ferro e fuoco la localit\u00e0, culminando nell'Eccidio di Castello di Godego.\nIl paese dopo la seconda guerra mondiale \u00e8 stato interessato da una forte emigrazione verso i paesi del nord Europa: Germania, Svizzera, Austria.\nMonumenti e luoghi d'interesse.\nIn localit\u00e0 Borghetto, al confine con San Martino di Lupari e Santa Giustina in Colle, \u00e8 presente la chiesa di San Massimo risalente verosimilmente al X-XI secolo.\nSplendido monumento settecentesco la Chiesa parrocchiale dei santi Giuseppe e Giuliana di Villa del Conte, progettata dal parroco di allora don Giuseppe Carrara. Al suo interno si trovano alcune tele del grande pittore veneziano Palma il Giovane, e dei friulani Nicola Grassi e Ascanio Spineda, oltre ad un raffinatissimo tabernacolo intarsiato e alcune statue di Antonio Bonazza. Il tempio, arricchito di pregevoli stucchi, \u00e8 a croce latina e a navata unica. Possiede due organi, uno splendido Bazzani del 1839 recentemente ripristinato da Alessio Lucato in cantoria sopra l'ingresso principale e nel transetto, a pavimento, un organo corale della ditta tedesca Walcker Orgelbau.\nIl prof. Romeo Sandrin ha donato al comune di Villa del Conte varie opere tra cui anche il monumento al bersagliere di Via Carrara, gi\u00e0 Via Chiesa (in passato passava per quella che allora si chiamava localit\u00e0 Malcant\u00f2n).\nInfrastrutture e trasporti.\nFerrovie.\nVilla del Conte dispone di una propria stazione ferroviaria che si trova sulla ferrovia Bassano del Grappa-Padova ubicata nella frazione Abbazia Pisani.\nSport.\nOrganizzazioni sportive presenti ormai da tempo nel territorio sono la \"Comitense Volley\", che raggruppa squadre dal minivolley alla prima divisione e la \"Comitense Calcio\", con una prima squadra che milita in terza categoria. \u00c8 presente anche la \"Pedale Comitense\" che raggruppa i ciclisti amatoriali del paese."}
{"id": "32306", "revid": "322321", "url": "https://it.wikipedia.org/wiki?curid=32306", "title": "Villafranca Padovana", "text": "Villafranca Padovana (\"Vi\u0142afranca\" in veneto) \u00e8 un comune italiano di abitanti della provincia di Padova in Veneto, situato a nord-ovest del capoluogo di provincia.\nStoria.\nIl nome di Villafranca appare per la prima volta nel 1190 in un documento scritto che riporta l'atto di fondazione della chiesa di S. Cecilia.\nIl toponimo Villafranca si riferisce probabilmente ad una zona libera da dazi sulle merci gi\u00e0 costituita da piccoli comuni rurali che tentavano di sottrarsi a vincoli feudali. La posizione del territorio, al confine tra Padova e Vicenza potrebbe inoltre aver favorito il nascere di un centro che poteva godere di particolari esenzioni.\nDurante il periodo medievale il territorio di Villafranca fu teatro dei frequenti scontri tra padovani e vicentini fino a quando, col passaggio sotto la dominazione veneziana, si ebbe un duraturo periodo di pace. In quest'epoca vennero intraprese opere di bonifica e canalizzazione e si procedette alla riorganizzazione del paesaggio agrario.\nNel 1499 venne eretto il santuario della Madonna delle Grazie a ricordo dell'apparizione della Madonna ad una fanciulla muta, avvenuta nel 1479. L'edificio conserva all'interno affreschi dell'epoca che descrivono il miracolo e una statua tardogotica della Madonna.\nIn seguito alla disfatta della Repubblica di Venezia, anche il territorio di Villafranca venne coinvolta nelle trasformazioni apportate dalla dominazione napoleonica e poi austriaca.\nDocumenti del 1827 testimoniano infatti la presenza a Villafranca di una scuola comunale, di un medico condotto e del servizio delle guardie comunali.\nNei decenni che precedettero l'annessione del Veneto al Regno d'Italia (1866) il territorio di Villafranca fu spesso soggetto a requisizioni di animali e generi alimentari imposte dagli austriaci per esigenze militari.\nNella prima met\u00e0 del XX secolo, contraddistinta dalla due guerre mondiali, lo stato di povert\u00e0 e degrado della classe contadina si riacutizz\u00f2 e solo negli anni '60 cominci\u00f2 una lenta e graduale ripresa del miglioramento delle condizioni di vita e sociali.\nCultura.\nIstruzione.\nVillafranca Padovana comprende nel suo sistema di istruzione scolastica anche l'adiacente comune di \"Campodoro\" formando cos\u00ec l'Istituto Comprensivo di Villafranca Padovana.\nLa scuola statale, racchiude sul territorio comunale sia l'istruzione Primaria che l'istruzione Secondaria di Primo Grado.\nEconomia.\nNel territorio comunale di Villafranca operano 873 aziende. Sono presenti 378 aziende operanti nel settore agricolo. Il settore artigianale e della piccola e media industria riguarda 324 imprese.\nSono infine presenti 31 attivit\u00e0 industriali di notevole importanza."}
{"id": "32307", "revid": "322321", "url": "https://it.wikipedia.org/wiki?curid=32307", "title": "Villanova di Camposampiero", "text": "Villanova di Camposampiero (\"Vi\u0142anova de Canposanpiero\" in veneto) \u00e8 un comune italiano di abitanti della provincia di Padova in Veneto.\nIl comune fa parte della Federazione dei Comuni del Camposampierese.\nStoria.\nEpoca antica.\nRelativamente ai tempi pi\u00f9 antichi, nel territorio non sono state individuate testimonianze di rilievo, se si esclude l'attuale statale del Santo, tracciata gi\u00e0 in epoca paleoveneta e conosciuta come via Aurelia dai Romani.\nBen pi\u00f9 evidenti i segni lasciati da questi ultimi, ovvero le strade della centuriazione padovana che ancora si incrociano ad angolo retto definendo dei quadrati di 710 m per lato.\nMedioevo.\nVillanova si sarebbe originata all'inizio del Medioevo, quando cominciarono a formarsi dei piccoli insediamenti rurali raccolti attorno alle chiese pi\u00f9 importanti, le pievi. Potrebbe essere precedente all'epoca longobarda la pieve di San Prosdocimo (detta \"oltre Brenta\" per distinguerla da altre chiese omonime), dalla quale dipendevano le cappelle di Sant'Andrea, Codiverno, Murelle, Pionca e Caselle de' Ruffi.\nIl paese \u00e8 citato per la prima volta nel 1109, quando Matilde di Canossa restitu\u00ec al vescovo di Ferrara Landolfo delle propriet\u00e0 situate nel Padovano.\nIl secondo accenno risale al 1173, anno in cui gli Alvarotti acquistarono la signoria del paese da Cunizza, consorte del conte Giacomo Manfredini. In quella stessa occasione la famiglia fece costruire (o ricostruire) un castello, di cui non si conosce la localizzazione.\nAltri riferimenti alle localit\u00e0 dell'attuale comune compaiono nel testamento della nobildonna Speronella Dalesmanini, redatto nel 1192. Vi si legge che alla pieve di San Prosdocimo e alla chiesa di Murelle venivano lasciati cento soldi ciascuna, mentre la chiesa di San Giacomo di Sant'Andrea riceveva un fondo situato a Villanova lungo la via Caltana; al monastero di San Cipriano di Murano erano donati due fondi posti a Ronchi di Mussolini e altri due a Villanova.\nNumerosi possedimenti erano detenuti dalla famiglia da Camposampiero e in particolare da Guglielmo III (morto nel 1342), che fu sepolto proprio nella pieve di San Prosdocimo.\nIn questo periodo si deline\u00f2 anche l'organizzazione amministrativa del territorio, che venne diviso in \"ville\" o \"comuni\", cio\u00e8 borghi rurali amministrati direttamente dagli abitanti mediante la \"vicinia\", l'assemblea dei capifamiglia con a capo un \"degan\" o \"meriga\". Nel \"Codice carrarese\" della prima met\u00e0 del Trecento sono elencate le ville di Murelle, Villanova, Caltana di Murelle, Pieve di San Prosdocimo e Puotti (le prime tre a sud di via Caltana, le altre a nord). Dallo stesso documento emerge che le pi\u00f9 popolose erano Murelle e Caltana, con 24 e 21 \"fuochi\", ovvero famiglie, rispettivamente; seguivano Puotti con 12, Villanova con 9 e Pieve con 6.\nPeriodo veneziano.\nBench\u00e9 non rimangano testimonianze specifiche in merito, si pu\u00f2 presumere che anche Villanova sia stata sconvolta dalle guerre che impegnarono la signoria carrarese di Padova contro i feudatari locali, non ultimi i gi\u00e0 citati Camposampiero con sede nell'omonimo castello. Nel 1405, il definitivo assoggettamento di Padova alla Repubblica di Venezia port\u00f2 finalmente a un periodo di stabilit\u00e0.\nI nuovi dominatori mantennero le vecchie istituzioni amministrative, tra cui il sistema dei comuni che sono gli stessi citati dal \"Codice carrarese\" con l'aggiunta di Mussolini, dipendente dalla parrocchia di Villanova.\nNello stesso periodo i fondi agricoli vengono spartiti tra le casate della nobilt\u00e0 veneziana. Dal \"Cattasticho et Perticazione della Quinta Presa\", redatto nel 1686 da Paolo Rossi, perito del Magistrato sopra i Beni Comunali, sappiamo che avevano possedimenti nell'attuale comune le famiglie Badoer, Cappello, Contarini, Dolfin, Fonseca, Giustinian, Morosini, Ruzzini, Bembo, Michiel e Venier. Le propriet\u00e0 pi\u00f9 estese erano quelle dei Ruzzini, dimoranti nella villa che ora costituisce il municipio; a questa casata apparteneva Carlo Ruzzini, doge dal 1732 al 1735.\nStoria contemporanea.\nCaduta la Serenissima nel 1797, ebbe inizio il tumultuoso periodo che vide l'avvicendarsi in Veneto delle amministrazioni austriaca e francese. Durante il napoleonico Regno d'Italia (1805-1814) vennero istituiti gli odierni comuni, mettendo fine al vecchio sistema basato sulla \"vicinia\" e affidando l'amministrazione a un consiglio comunale i cui membri erano scelti tra i cittadini pi\u00f9 abbienti. Inizialmente Villanova (con Mussolini) e Murelle corrispondevano a due comuni distinti, ma nel 1810 venne istituito il nuovo comune di Villanova con frazione non solo Murelle e Mussolini, ma anche Fiumicello, Pionca e Codiverno.\nQuesto sistema fu mantenuto anche sotto il successivo governo austriaco, ma una riforma del 1818 ridusse il comune di Villanova ai confini attuali.\nEntrato a far parte del Regno d'Italia nel 1866, dopo la terza guerra d'indipendenza, l'11 agosto 1867 ottenne l'aggiunta della specifica \"di Camposampiero\" alla sua denominazione, per distinguerlo da altri comuni omonimi.\nGeografia antropica.\nFrazioni.\nMurelle.\nSorge poco pi\u00f9 a est di Villanova di Camposampiero. Il centro si trovava in origine pi\u00f9 a sud, presso la localit\u00e0 oggi denominata Murelle Vecchia. A fine Ottocento si decise di costruire le scuole e la nuova parrocchiale in posizione pi\u00f9 centrale rispetto al territorio della frazione (che corrisponde alla met\u00e0 orientale del comune), determinando anche lo spostamento del paese.\nIl toponimo \u00e8 certamente in relazione a \"murus\" e al suo diminutivo \"murulus\" e non si pu\u00f2 escludere un riferimento ai muretti a secco usati per dividere le propriet\u00e0 della centuriazione romana.\nDella chiesa antica, citata gi\u00e0 nel testamento di Matilde da Canossa del 1119, non resta alcuna traccia, se non un capitello in via Cognaro, eretto, si dice, sul luogo in cui si trovava l'altare maggiore. Questo edificio conobbe il periodo di massimo splendore nella prima met\u00e0 del XVI secolo, quando fu parroco lo storico e letterato Bernardino Scardeone: fu lui a costruire il campanile (che nella visita pastorale del 1572 \u00e8 descritto come \"altissimo\") e anche quando fu trasferito al Capitolo della Cattedrale si occup\u00f2 dell'ampliamento con l'aggiunta di due navate laterali. Quasi cinquant'anni prima era stato rettore della chiesa un altro intellettuale, Simone da Lesina.\nL'attuale luogo sacro \u00e8 un edificio neogotico edificato a partire dal 1896 e consacrato nel 1905 (fu tuttavia ultimato nei decenni successivi). Conserva opere e arredi provenienti dalla vecchia chiesa: si citano un dipinto di fine Seicento raffigurante l\"'Assunta tra i santi Bartolomeo, Ubaldo, Giovanni evangelista e Antonio di Padova\" e una copia secentesca del dipinto di Paolo e Carletto Caliari con il \"Martirio di sant'Afra assieme ai santi Faustino e Giovita\", conservato nella chiesa di Sant'Eufemia della Fonte a Brescia.\nMussolini.\nA nord di Villanova di Camposampiero, il toponimo sarebbe legato al veneto \"musati\" \"moscerini\" e farebbe pensare alla presenza di acquitrini.\nCome gi\u00e0 visto, \u00e8 citata a partire dal 1192 tuttavia rappresent\u00f2 per molto tempo una localit\u00e0 minore legata alla parrocchia di Villanova di Camposampiero di cui fa tuttora parte. Degno di nota l'oratorio del Santo Rosario, eretto ai primi del Seicento e fulcro della sagra di Mussolini, che si tiene ogni anno attorno al 7 ottobre."}
{"id": "32308", "revid": "1971044", "url": "https://it.wikipedia.org/wiki?curid=32308", "title": "Vo'", "text": "Vo' (chiamato impropriamente anche \"Vo' Euganeo\" e \"V\u00f2\") \u00e8 un comune italiano di abitanti della provincia di Padova in Veneto, posto sul versante ovest dei Colli Euganei.\nDetiene, insieme a Ne (GE) e Re (VB), il record del nome di comune italiano pi\u00f9 corto.\nGeografia fisica.\nTerritorio.\nIl comune di Vo' fa parte del Parco Regionale dei Colli Euganei, e comprende nel suo territorio, insieme ai comuni di Teolo, Cinto Euganeo e Galzignano, il Monte Venda, che con i suoi 603 m \u00e8 il pi\u00f9 alto del comprensorio collinare. Il terreno \u00e8 molto ferroso.\nStoria.\nIl nome del paese sembra essere in relazione con il latino \"vadum\", \"guado\" (ma anche \"palude, bassifondi\"). Prima della disastrosa rotta della Cucca del 589, infatti, la zona era bagnata da un ramo del fiume Adige il quale, biforcandosi poco pi\u00f9 a monte di Este, lambiva l'intera catena dei colli Euganei prima di riunirsi presso l'odierna Bovolenta. Ma, poich\u00e9 \"ab antiquo\" l\u2019abitato era chiamato \"Vicus Euganeus\", cio\u00e8 \u2018villaggio euganeo\u2019, \u00e8 molto probabile che il nome Vo\u2019 derivi dall\u2019abitudine di leggere in maniera incolta e veloce l\u2019abbreviazione grafica \"V.o Euganeo\" ('Vico Euganeo'); infatti nei secoli passati la brachigrafia \u2013 antenata della stenografia - era molto usata e comune nella stesura dei documenti contabili e amministrativi in genere. Si trattava di abbreviazioni spesso minimali, cio\u00e8 con le quali a volte nella fretta si risparmiava di scrivere, sostituendole con un semplice punto, anche solo un paio di lettere di una parola. Oltre a Nicolaus Reusner, anche Konrad L\u00f6we menzion\u00f2 il Vo\u2019 Euganeo del Cinquecento: \"Deinde vicus est Euganeus, prop\u00e8 quem aquae calidae perpetuos vapores et fumos exaestuantes, nunc Aponi Balnea vocantur, \u00e0 vico qui iuxta est Aponio.\" \nNel Medioevo fu luogo di origine della famiglia da Vo', che vi possedeva un castello. Un altro fortilizio, propriet\u00e0 dei Maltraversi, si trovava a Boccon in localit\u00e0 Castellaro.\nSegu\u00ec le sorti di Padova passando, all'inizio del XV secolo, alla Serenissima. Nel Seicento la famiglia Contarini fece erigere la villa su cui si bas\u00f2 l'impianto urbanistico dell'attuale Vo' Vecchio.\nCome tutto il Veneto, nell'Ottocento vide l'alternarsi dei governi francese e austriaco sino a diventare parte del Regno d'Italia nel 1866. Nel 1902 il municipio venne insediato nella Ca' Erizzo, in posizione pi\u00f9 centrale; in seguito a questo evento si form\u00f2 l'odierna Vo', mentre la precedente sede comunale venne ribattezzata Vo' Vecchio.\nA febbraio 2020 vi fu identificato uno dei primi focolai accertati in Italia della COVID-19; uno studio sulla popolazione del Comune, condotto da Andrea Crisanti dell'Universit\u00e0 di Padova, evidenzi\u00f2 la possibilit\u00e0 di trasmissione del SARS-CoV-2 da parte di persone contagiate, ma asintomatiche."}
{"id": "32309", "revid": "1942768", "url": "https://it.wikipedia.org/wiki?curid=32309", "title": "Trashware", "text": "Trashware \u00e8 una parola composta derivata dalla contrazione dei termini inglesi \"trash\" (spazzatura) e \"hardware\". Trashware indica l'attivit\u00e0 del sostituire componenti guaste nei dispositivi elettronici oppure l'attivit\u00e0 di rendere di nuovo operativi dei computer in stato di obsolescenza. Per rendere operativo un computer obsoleto, ad esempio si pu\u00f2 usare software libero, partendo dalla scelta di un sistema operativo GNU/Linux pi\u00f9 idoneo ai requisiti hardware.\nSistemi software distribuiti.\nCol passare del tempo capita che i computer datati ma ancora funzionanti non siano pi\u00f9 utilizzabili in una postazione di lavoro come \"workstation\". A prescindere dal software utilizzato, i computer possono essere convertiti come semplici componenti di una rete di calcolatori la quale andr\u00e0 ad eseguire un sistema software distribuito. Per esempio nel caso del Linux Terminal Server Project un calcolatore datato viene riconvertito come thin client, un dispositivo che esegue un singolo servizio all'interno di una rete pi\u00f9 grande.\nDivulgazione informatica e beneficenza.\nNon \u00e8 raro che si effettui \"trashware\" per consegnare o donare materiale funzionante ad enti o persone bisognose, o con iniziative legate al cosiddetto \"divario digitale\".\nIl trashware si differenzia dal retrocomputing in quanto quest'ultimo \u00e8 finalizzato a scopi prettamente culturali, ricreativi o per hobby."}
{"id": "32313", "revid": "1632387", "url": "https://it.wikipedia.org/wiki?curid=32313", "title": "Maremma", "text": "La Maremma (pronuncia: ) \u00e8 una vasta regione geografica compresa fra Toscana e Lazio, di circa , che si affaccia sul Mar Tirreno e sul Mar Ligure. Oltre a una parte centrale, corrispondente alla provincia di Grosseto fino alle pendici del Monte Amiata e delle Colline Metallifere e fino alla media valle dell'Ombrone (Maremma Grossetana), comprende la fascia costiera tra Piombino e il Cecina (Maremma Livornese, gi\u00e0 Maremma Pisana) e si spinge nel Lazio fin verso Civitavecchia. Il territorio \u00e8 in prevalenza pianeggiante e alluvionale, ma in parte anche collinare. Erroneamente, spesso viene considerata Maremma soltanto quella grossetana, a causa della recente maggiore notoriet\u00e0.\nGeografia.\nLa Maremma \u00e8 un territorio vasto e dai confini difficilmente definibili che si affaccia sul Mar Tirreno.\nConvenzionalmente, il territorio maremmano \u00e8 suddiviso in tre zone, da nord a sud, due delle quali ricadono in territorio toscano:\nInvece i termini \"Marittima\" o Maritima sono oggi in disuso, riproponendo l'etimologia di Maremma, ne indicavano il prolungamento in un territorio geograficamente affine esteso dal Tevere lungo la costa verso sud fino a Terracina; un tempo era coperto di foreste e paludi oggi per lo pi\u00f9 bonificate (Acilia, Agro Pontino).\nClima.\nIl clima della Maremma presenta caratteristiche mediterranee lungo la costa, mentre assume caratteri pi\u00f9 continentali via via che si procede verso l'interno.\nLe distanti montagne della Corsica ad ovest e i pi\u00f9 vicini rilievi dell'Isola d'Elba tendono a deviare o ad attenuare le perturbazioni atlantiche: le precipitazioni risultano piuttosto scarse e raramente di lunga durata lungo la costa grossetana e viterbese, toccando i minimi assoluti attorno ai 500\u00a0mm annui presso i Monti dell'Uccellina e l'Argentario, mentre nell'interno e lungo la costa livornese i valori sono generalmente compresi tra i 600 e i 700\u00a0mm annui, aumentando ancora sui rilievi collinari e montuosi esposti ai venti atlantici. La maggiore piovosit\u00e0 \u00e8 attestata in autunno, mentre le altre stagioni presentano un regime pluviometrico piuttosto irregolare. Lungo la fascia costiera della Maremma centro-meridionale, l'eliofania (soleggiamento) raggiunge valori medi annui elevati: oltre 7 ore di sole al giorno, col minimo in dicembre attorno alle 4 ore giornaliere ed i massimi in giugno e luglio con valori di oltre 11 ore di sole al giorno.\nLe temperature medie annue si aggirano attorno ai 16\u00a0\u00b0C lungo la costa e tendono a diminuire man mano che si procede verso l'interno. Sulla fascia costiera sono rare le temperature invernali sotto zero e le temperature estive oltre i 33\u00a0\u00b0C; nelle vallate interne invece le minime dei mesi pi\u00f9 freddi possono essere rigide, mentre le massime estive possono anche raggiungere i 40\u00a0\u00b0C.\nStoria.\nIl toponimo Maremma deriva, per molti studiosi, dal latino \"maritima\" con il significato di \"regioni costiere, zone di mare\", anticamente nella forma di \"Maritima Regio\". Secondo Emanuele Repetti \"Maremma\" e \"Marittima toscana\" erano termini che indicavano in passato tutta la costa toscana, dalla foce del fiume Magra, al confine tra Toscana e Liguria, alla foce del fiume Chiarone nel grossetano che segna il confine tra la Toscana e il Lazio. Una delle prime menzioni di \"Marittima toscana\" risale al 790 d.C. in epoca carolingia, negli ultimi anni del Ducato di Tuscia. Per altri studiosi, ma considerato meno probabile, Maremma deriverebbe dal castigliano \"marisma\" che significa \"palude\". Il nome della Maremma ha un riscontro anche nella regione francese della Maremne di simile etimologia dal latino \"m\u0103r\u012dt\u012dma\", all'estremit\u00e0 sud-occidentale delle Lande di Guascogna.\nDante ne individuava i confini tra Cecina (Livorno) e Tarquinia (Viterbo), gi\u00e0 conosciuta come Corneto:\nPrima degli innumerevoli insediamenti medioevali, la Maremma ha conosciuto presenze preistoriche, etrusche e romane che hanno lasciato importanti testimonianze storico-artistiche sparse nell'intero territorio. Importanti furono le citt\u00e0 etrusche di Populonia, Roselle e Vetulonia. Quest'ultima, appartenente alla Dodecapoli etrusca, fu una delle prime a battere moneta, il vat. In epoca altomedievale la Maremma registra la presenza di una delle famiglie nobili pi\u00f9 importanti dell'Italia centrale, quella dei conti Aldobrandeschi, di probabile origine longobarda. Ildebrando di Soana, nel 1073, a furor di popolo, viene addirittura eletto Papa con il nome di Gregorio VII. Un Papa \"maremmano\". Tale famiglia comitale nel XII secolo fa parte anche dei principi elettori dell'assemblea che elegge l'Imperatore. I conti Aldobrandeschi sono ricordati anche per essere stati padroni di circa 100 castelli, a testimonianza dello sviluppo di questa zona e del grado di conurbamento di queste terre, soprattutto nella fascia collinare, istituendo una prospera economia curtense, basata sulla \"corte\", (in latino curtis) l'insieme di ville ed edifici dove il signore soggiornava ed espletava le sue funzioni di controllo sul territorio.\nCon la fine del feudalesimo e soprattutto con l'affermarsi delle signorie, la Maremma nel XIII secolo cade sotto l'influenza della Repubblica di Siena che dopo pochi anni conquista militarmente anche Grosseto e trasforma la Maremma in un enorme pascolo a pagamento. Per lo sfruttamento dei pascoli viene istituita la \"Dogana dei paschi\", da cui trae origine il Monte dei paschi di Siena, famosa banca. Il territorio maremmano, grazie al clima mite e alla precoce primavera attira i transumanti del centro Italia: tuttavia la perdita dell'indipendenza e l'assoggettamento all'economia di sfruttamento di Siena distrugger\u00e0 l'economia locale e comporter\u00e0 l'abbandono del territorio coltivato, con l'inevitabile aumento delle terre paludose. A partire dal XIV secolo infatti la presenza dell'uomo in questa regione dovr\u00e0 sempre pi\u00f9 fare i conti con la malaria e la povert\u00e0, che saranno il tratto saliente con cui sar\u00e0 nota per molti secoli la Maremma, che di fatto finiranno soltanto con l'avvento delle pompe idrauliche a motore a cavallo della seconda guerra mondiale, con le bonifiche avviate dal regime fascista e concluse con una poderosa opera dell'Ente Maremma a met\u00e0 degli anni '50 del secolo scorso.\nIn Toscana la Maremma si estende su circa 5.000\u00a0km\u00b2 di terre, pari a circa 1/4 dell'intera regione, iniziando a sud di Rosignano Marittimo per proseguire, oltre il confine regionale, nel Lazio fino oltre Civitavecchia. Abbandonata in epoca alto-medievale, dal XVIII secolo fu oggetto di vari tentativi di bonifica e di ripopolamento. Si dovette combattere contro vaste paludi ed acquitrini costieri, fiumi privi di argini che allagavano le terre fittamente coperte da boscaglie e macchia mediterranea, ove su tutto dominava il grande nemico che fu la malaria che miet\u00e9 numerose vittime tra cui lo stesso granduca Ferdinando III di Lorena. Al suo spopolamento si aggiungeva la poca fertilit\u00e0 della terra che permetteva solo una irrisoria produzione di grano e la pastorizia e, come se non bastasse, nei primi decenni del Settecento la regione fu periodicamente invasa dalle cavallette. I cronisti del tempo ricordano che verso le ore 18 del 23 giugno 1711 apparve dalla parte del mare una nube immensa di locuste che oscur\u00f2 il sole e ricopr\u00ec rapidamente tutta la campagna circostante di Piombino. Negli anni successivi le invasioni di cavallette si estesero anche alle campagne di Massa Marittima, Gavorrano, Sassetta, Castagneto Carducci, distruggendo oltre 70 miglia di terre coltivate. Tali invasioni continuarono periodicamente fino al 1786. Alle difficolt\u00e0 naturali vi erano anche quelle giuridiche che ne ostacolarono lo sviluppo. Sui terreni di pascolo vi erano le \"Bandite per usi\" (pascolo gratuito per i residenti) e \"bandite per fida\" (con affitto dei pascoli per la comunit\u00e0). I restanti pascoli erano di propriet\u00e0 granducale (Dogana di pascolo) che potevano essere affittati a privati o dati \"per fida\" a forestieri. Poich\u00e9 tutte le pasture maremmane erano di competenza della Dogana di Siena, era fatto divieto di recintarle anche se possedute da privati. Questo permetteva agli animali in libert\u00e0 ed incustoditi di essere decimati dalle piene dei fiumi (quella dell'Ombrone del 1749 ne affog\u00f2 oltre 8.000) o dalle epidemie. Sotto la Reggenza toscana si inizi\u00f2 cos\u00ec a redigere un programma di risanamento del territorio e riorganizzazione delle propriet\u00e0 dominate dal latifondo.\nLa Maremma toscana fu tradizionalmente distinta in Maremma Pisana (o Volterrana) e in Maremma Senese (poi Grossetana).\nTradizioni.\nUna delle cose fondamentali di questa terra sono le sue tradizioni, legate agli avvenimenti trascorsi nel tempo. Argia, personaggio evocante la donna anni '30 della Maremma amara, povera e condottiera di forte supporto all'uomo contadino. Merita anche lei una citazione, in quanto portatrice del vernacolo maremmano nel mondo.\nMaremma amara.\nCome la cultura dotta di Dante, anche la cultura popolare, attraverso la canzone popolare, ha fatto un ritratto - ben diverso - della Maremma della malaria, del lavoro stagionale malpagato, degli stenti e delle sofferenze che caratterizzavano la vita in queste terre fino a non moltissimo tempo fa.\nEcco cos\u00ec le strofe di \u00abMaremma amara\u00bb, cantata lentamente, cos\u00ec come tutto era lento in Maremma: lenta o ferma l'acqua, con le sue zanzare anofele, il progresso sociale, la lotta contro il brigantaggio, quella contro l'analfabetismo.\nSi rivela in queste semplici e disperate strofe l'immagine storica di questa terra: un groviglio di speranza e di mestizia, di temerariet\u00e0 nella ricerca di una nuova terra e lo sgomento per un destino forse avverso.\nLa canzone popolare si pu\u00f2 far risalire alla prima met\u00e0 dell'Ottocento quando, iniziata l'opera di bonifica voluta dal Granduca Leopoldo II dei Lorena, molto terreno si doveva liberare dalla morsa della palude e dalla malaria rendendolo accessibile alla produzione agricola. Si stava compiendo il passaggio dalla pastorizia all'agricoltura.\nIl ricordo di quelle paludi portatrici di morte per chi era costretto a lavorarvi \u00e8 ancora nelle imprecazioni tipiche dei toscani come \u00abmaremma maiala\u00bb \nLa bonifica.\nUna delle principali cure di Ferdinando III, Granduca di Toscana, era la bonifica idraulica e agraria della Maremma; spesso vi faceva delle gite per esaminare i lavori e sollecitarli. Ma il suo zelo e la sua preoccupazione gli dovevano riuscire fatali. Nel mese di giugno del 1824, tornando appunto da una delle gite in Maremma, sent\u00ec i sintomi di una febbre che da quel momento gli insidi\u00f2 tenacemente la vita. Ferdinando fu costretto a mettersi a letto; ed i principali medici furono subito intorno a lui per contenderlo alla morte, con ogni mezzo migliore che l'arte medica dell'epoca suggeriva. Furono per\u00f2 tutti sforzi inutili, perch\u00e9 il male vinse gli uomini della scienza. A Ferdinando III successe il figlio Leopoldo II di Toscana che si volle continuare questa impresa. Intendeva cos\u00ec emulare il grande avo Pietro Leopoldo e suo padre che avevano bonificato la Val di Chiana e che gi\u00e0 avevano tentato di bonificare la Maremma. La bonifica del comprensorio, data la grandissima estensione dell'area, era un'opera che presentava molte difficolt\u00e0 tecniche, e richiedeva un notevole impiego di risorse e conoscenze, per piccoli stati come era quello del granducato di Toscana.\nIl tratto che si voleva bonificare era la parte che costeggiava il mare, dallo sbocco della Cecina fino al confine pontificio; i vantaggi di tale opera sarebbero stati incalcolabili trasformando tutta quella grossa estensione salmastra in terreni coltivabili. Il conte Fossombroni, consigliere dei sovrani, aveva immaginato di bonificare la Maremma fino dal 1804 e aveva dichiarato apertamente questa sua intenzione con vari scritti. Immaginava di costruire canali, strade ed un porto facendosi aiutare dai cittadini \"volenterosi\" che volessero investire in questa impresa esentandoli dalle varie gabelle alle porte delle citt\u00e0, dei dazi doganali e dei pedaggi per far diventare in poco tempo tutta quella regione la ricchezza del regno. Ad entusiasmare gli animi dei toscani ci fu nel 1780 la bonifica della tenuta di Bolgheri del conte Cammillo della Gherardesca. Tale tenuta era distante circa settanta chilometri da Pisa e sette dal mare, sulla sponda sinistra della Cecina. Per liberare quella vasta tenuta dalle acque stagnanti e limacciose che rendevano improduttivo il terreno e pestifera l'aria, il matematico padre Leonardo Ximenes sugger\u00ec al conte Della Gherardesca l'apertura di quella larga fossa che dal nome del proprietario fu perci\u00f2 detta Cammilla, la quale procur\u00f2 subito il prosciugamento dei terreni tra Bolgheri, Bibbona ed il mare. \nCon tali precedenti, con l'esempio dell'avo, con gli incitamenti del Fossombroni e con le buone disposizioni del suo animo, Leopoldo II il 27 novembre 1828 eman\u00f2 l'editto per la bonificazione della Maremma a spese dello Stato. I lavori cominciarono sulla fine del 1829 e vi furono impiegati circa cinquemila operai arrivati da varie parti della Toscana, da altri stati italiani e dall'estero, sotto la direzione del cavaliere Alessandro Manetti, che era alla immediate dipendenze del Granduca. Il figlio del conte Cammillo, Guido Della Gherardesca, volle con gli anni continuare la benefica opera del padre; ma il parere discorde di ingegneri, di periti e di idraulici, lo costrinse a sospendere l'esecuzione del suo progetto. Quello che per\u00f2 riusciva impossibile a tanti uomini di scienza ed ingegneri dell'epoca, riusc\u00ec facile ad un uomo oscuro e modesto che tutt'altro aveva studiato in vita sua che l'idraulica e l'ingegneria. Quest'uomo era il \"fattore di Bolgheri\", Giuseppe Mazzanti, che sfornito di teorie ma ricco dei lumi dell'esperienza, con l'osservazione che egli aveva fatto del naturale movimento delle acque durante le piogge, chiuse il canale detto Seggio Vecchio e ne scav\u00f2 un altro detto Seggio Nuovo, per la qual cosa gli estesissimi campi prima paludosi divennero fertilissimi. Il 26 aprile 1830 fu il giorno fatidico; terminato il lavoro di costruzione del nuovo canale le acque dell'Ombrone arrivarono velocissime nella palude bonificando tutto il territorio circostante. Il Mazzanti ebbe in riconoscenza dal granduca una medaglia d'oro e il conte Della Gherardesca fu remunerato adeguatamente del servizio.\nI briganti.\nLa Maremma \u00e8 stata per secoli una terra di briganti, sia per ragioni ambientali, sia per la natura di terra di confine fra lo stato granducale e lo stato della chiesa. Domenico Tiburzi fu l'ultimo dei grandi briganti che per molti decenni, alla fine dell'Ottocento signoreggi\u00f2 i boschi della Maremma. Detto il \u201cRe della macchia\u201d, Tiburzi trovava rifugio presso la Rocca di Montauto. Si tratta di una figura molto popolare ed \u00e8 l'ultimo dei briganti maremmani ucciso nel 1896. Con la sua morte si pu\u00f2 dire che sia finita l'epoca del brigantaggio maremmano, e insieme della Maremma malarica e spopolata.\nLa Maremma nel vernacolo.\nIn Maremma la bestemmia \u00e8 un intercalare abbastanza diffuso; spesso per\u00f2, il termine \"Maremma\" viene utilizzato per assonanza in luogo di Madonna, in modo da evitare la blasfemia esplicita, alleggerendo il tono pur mantenendo un certo impatto all'interno della conversazione volgare."}
{"id": "32314", "revid": "1632387", "url": "https://it.wikipedia.org/wiki?curid=32314", "title": "Branzi", "text": "Branzi (\"Br\u00e0ns\" in dialetto bergamasco) \u00e8 un comune italiano di abitanti della provincia di Bergamo in Lombardia. \nSituato in Alta Val Brembana, alla confluenza del torrente Borleggia nel Brembo, dista circa 48 chilometri a nord dal capoluogo orobico. Il comune fa parte della Comunit\u00e0 montana della Valle Brembana.\nGeografia fisica.\nClima.\nA Branzi \u00e8 attiva una stazione meteo gestita in collaborazione con il Centro Meteorologico Lombardo.\nStoria.\nI primi abitanti della zona pare siano stati i Romani, i quali cominciarono a sfruttare le miniere di rame presenti sul territorio, cos\u00ec come nei paesi limitrofi (in particolar modo Isola di Fondra).\nCome per molti altri borghi vicini, si pensa tuttavia i primi insediamenti stabili in questa zona siano riconducibili all'epoca delle invasioni barbariche, quando le popolazioni soggette alle scorrerie si rifugiarono in luoghi remoti, al riparo dall'impeto delle orde conquistatrici.\nIl toponimo sembra derivare dalla voce dialettale \"Branz\", ovvero dente della forca, attrezzo utilizzato per raccogliere il fieno.\nScarse sono le notizie fino all'epoca medievale, quando il borgo venne posto nel feudo facente capo alla famiglia ghibellina dei Visconti, che diedero il permesso, ad ogni persona appartenente alla loro fazione, di uccidere un guelfo. Nonostante questo non ci sono giunti documenti che attestano di lotte avvenute sul suolo comunale.\nNel Medio Evo Branzi formava, con Carona e Fondra, il comune di Valfondra Inferiore dalla cui divisione nel 1595, nacquero i comuni di Branzi, Carona e Fondra.\nNel corso del XVI secolo il paese, dopo essere entrato a far parte della Repubblica di Venezia, fu inserito nel distretto amministrativo della \"Valle Brembana Oltre la Goggia\", che comprendeva tutti i comuni dell'alta valle, con capoluogo posto a Valnegra e godeva di sgravi fiscali e numerosi privilegi.\nIn questo periodo si svilupp\u00f2 ulteriormente l'attivit\u00e0 estrattiva, che affianc\u00f2 al rame anche il ferro, e la produzione delle \"piodere\", ovvero le pietre di ardesia utilizzate nella costruzione dei tetti.\nCon l'arrivo della dominazione austriaca, il territorio fu soggetto a forti dazi e tasse, che affossarono le esportazioni e fecero cadere in una crisi irreversibile l'economia valligiana.\nDall'unit\u00e0 d'Italia non si verificarono episodi di rilievo, con la gente dedita a vivere dignitosamente con ci\u00f2 che la natura offriva.\nSoltanto negli ultimi decenni ha cominciato a prendere sempre pi\u00f9 piede l'industria del turismo, che sta risollevando il borgo dopo un periodo di lento ed inesorabile spopolamento.\nIl territorio.\nIl territorio comunale, situato in un contesto naturalistico d'alto profilo, permette un'innumerevole quantit\u00e0 di escursioni adatte ad ogni esigenza. Tra queste si distinguono quella al Rifugio Laghi Gemelli, nonch\u00e9 ai ben undici laghi alpini disseminati tra i monti circostanti. Durante il periodo invernale \u00e8 possibile svolgere attivit\u00e0 come lo sci di fondo e lo sci d'alpinismo.\nUn'altra peculiarit\u00e0 del paese \u00e8 la gastronomia. Molto noto infatti \u00e8 l'omonimo formaggio che viene qui prodotto con latte d'alpeggio, con il quale viene cucinata anche la \"polenta taragna\" che, grazie alle ricette locali, assume un particolare sapore.\nDegne di nota sono le due costruzioni religiose presenti sul territorio comunale: la chiesa parrocchiale di San Bartolomeo apostolo ed il Santuario della Madonna della Neve. La prima risale al 1737 e conserva opere di rilievo, tra cui spicca una pala di C. Pozzo. La seconda, sita in localit\u00e0 \"Gardata\", venne edificata nel XVIII secolo."}
{"id": "32315", "revid": "123534434", "url": "https://it.wikipedia.org/wiki?curid=32315", "title": "Buttero", "text": "Il buttero \u00e8 il pastore a cavallo della Maremma toscana e laziale, della Campagna Romana e dell'Agro Pontino.\nEtimologia.\nIl nome \"buttero\" deriva dal latino regionale *\"b\u016btorus\", dal greco \u03b2\u03bf\u03c5\u03c4\u03cc\u03c1\u03bf\u03c2 \"bout\u00f3ros\" (leggi: but\u00f3ros) o \u03b2\u03bf\u03cd\u03c4\u03bf\u03c1\u03bf\u03c2 \"bo\u00fatoros\" (l. b\u00fatoros) \"pungolatore di buoi\", da \u03b2\u03bf\u1fe6\u03c2 \"bo\u00fbs\" \"bue\" e \u03c4\u03b5\u03af\u03c1\u03c9 \"te\u00edr\u014d\" \"affatico\" (cfr. latino \"terere\"); forma alternata di \u03b2\u03bf\u03c5\u03c0\u03cc\u03c1\u03bf\u03c2 \"boup\u00f3ros\", \"che pungola i buoi\" da \u03b2\u03bf\u1fe6\u03c2 \"bo\u00fbs\" \"bue\" e \u03c0\u03b5\u03af\u03c1\u03c9 \"pe\u00edr\u014d\" \"pungo\".\nCaratteristiche.\nIl buttero cavalca abitualmente il cavallo maremmano. Le selle caratteristiche sono la \"bardella\" soprattutto nel Lazio, la \"scafarda\" in Toscana e la \"sella col pallino\".\nL'abbigliamento del buttero \u00e8 costituito da calzoni di fustagno, cosciali, giacca di velluto, cappello nero. Si protegge dalla pioggia con un mantello di grandi dimensioni, detto pastr\u00e0no (che ricorda il \"poncho\" \u2013 o \"poncio\" \u2013 dei \"gauchos\"). In mano tiene la mazzarella, un bastone impiegato per stimolare buoi e cavalli.\nMaremma.\nNei giorni 1\u00ba maggio e 15 agosto, le attivit\u00e0 dei butteri vengono rievocate ad Alberese, mentre durante l'intero periodo estivo sono di scena in varie aziende agricole della Maremma grossetana e laziale.\nLa vita del buttero d'altri tempi da un punto di vista qualitativo non era certo da invidiare: il duro lavoro negli acquitrini della Maremma iniziava prima dell'alba, con il raduno delle mandrie che veniva effettuato in sella all'inseparabile cavallo. Pasto unico prima di mezzogiorno: \"si faceva pagnotta con pane e cicoria accompagnati (ma non sempre) da un pezzo di ventresca o di budellone. Raccoglievamo pomodori, cicoria, patate e ferlenghi per l'acquacotta. All'imbrunire, dopo il ritorno alla stalla, l'unico ristoro era la rapazzola, un rudimentale paltriccio, accanto alle bestie. Qualche volta si raggiungeva il paese per una capatina all'osteria, a riscaldarsi col vino di cantina, discutere di bestiame e intonare un canto a braccio.\"\nNel giorno di Sant'Antonio abate (17 gennaio) per la benedizione degli animali, sfilano nei centri di Tarquinia, Tuscania, Marta, Valentano, Canale Monterano, Canino, Blera, Tolfa e Montalto di Castro. Protagonisti delle varie feste della merca a Blera, Monte Romano, Tarquinia e Tuscania: in occasione di quella che si svolge in aprile alla Roccaccia, poco distante da Tarquinia, dopo aver marchiato a fuoco all'interno del recinto i giovani vitelli nati nell'anno, i butteri si cimentano in giochi di abilit\u00e0. La partecipazione solenne in varie rievocazioni della Passione di Ges\u00f9 assume una particolare colorazione e vivacit\u00e0 nella processione del Cristo Risorto che si svolge a Tarquinia nel tardo pomeriggio della domenica di Pasqua. I butteri precedono la statua facendosi largo tra la folla in sella al cavallo sparando (a salve) la loro doppietta maremmana.\nAgro Pontino.\nOggi i butteri pontini organizzano ogni anno varie esibizioni a cavallo tra cui la \"Corsa all'Anello\" che si tiene nel mese di agosto a Cisterna di Latina, un centro definito \"la citt\u00e0 dei butteri\" grazie alla celebre sfida lanciata da Buffalo Bill durante la tappa romana (Prati di Castello, 8 marzo 1890) della tourn\u00e9e europea del suo circo, il \"Wild West Show\".\nLa gara fu vinta dalla squadra di butteri cisternesi, capeggiata da Augusto Imperiali, che riusc\u00ec a cavalcare un indomito cavallo americano (\"mustang\"), riscuotendo gli scroscianti applausi del numeroso pubblico presente. Per questo l'umile buttero dell'Agro Pontino \u00e8 divenuto l'eroe e il simbolo dei butteri italiani.\nInfluenza culturale.\nCon la scomparsa dei latifondi e con il declino delle attivit\u00e0 di lavoro legate alla gestione del bestiame a cavallo, \u00e8 venuta meno la necessit\u00e0 di queste figure professionali ma si \u00e8 mantenuto vivo l'interesse per alcuni aspetti come lo stile di monta a cavallo che viene impiegato anche per l'equitazione in campagna, per il turismo equestre e nelle competizioni sportive. La disciplina sportiva della monta da lavoro praticata dai butteri \u00e8 stata creata dalla \"FITE\" (F\u00e9d\u00e9ration Internationale de Tourisme \u00c9questre), al fine di permettere a tutti i tipi di monta da lavoro (buttera italiana, vaquera spagnola e portoghese, camargue francese, ecc.) di confrontarsi agonisticamente nelle seguenti prove tutte da sostenere con lo stesso cavallo:"}
