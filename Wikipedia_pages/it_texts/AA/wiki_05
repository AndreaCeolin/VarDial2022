{"id": "1662", "revid": "1745361", "url": "https://it.wikipedia.org/wiki?curid=1662", "title": "Educazione", "text": "L'educazione (dal verbo latino \"educ\u0115re\" o \"educare\", entrambi con il significato di \u00abtrarre fuori\u00bb) \u00e8 l'attivit\u00e0, influenzata nei diversi periodi storici dalle varie culture, volta allo sviluppo e alla formazione di conoscenze e facolt\u00e0 mentali, sociali e comportamentali in un individuo.\nIl termine \u00e8 spesso ritenuto complementare a \"insegnamento\" o \"istruzione\" anche se quest'ultima tende a indicare metodologie pi\u00f9 spiccatamente \"trasmissive\" dei saperi. Tuttavia, sebbene le strategie istruzionali possano essere parte di un percorso educativo, il significato di \"educazione\" \u00e8 pi\u00f9 ampio e mira a estrapolare e potenziare anche qualit\u00e0 e competenze inespresse.\nSe dal punto di vista etimologico il significato della parola appare chiaro, nella lingua italiana il suo utilizzo, rispetto a termini come \"istruzione\" o \"formazione\", \u00e8 talvolta equivoco anche in testi normativi e pedagogici.\nIn italiano il termine \"educato\" \u00e8 anche sinonimo di un individuo che segua una condotta sociale corretta rispetto a norme non necessariamente codificate (bench\u00e9 di generale condivisione), le cosiddette \"buone maniere\" quali la \"gentilezza\", l'\"urbanit\u00e0\", ecc.\nUn altro motivo di confusione \u00e8 anche dovuto al diverso uso che si fa del termine \"educazione\" in altre lingue (ad es. nella lingua inglese con \"education\" si tende spesso a indicare \"istruzione\"). La stretta connessione che c'\u00e8 tra il sapere acquisito da un individuo e il suo comportamento rendono le due parole apparentemente sinonime in vari contesti.\nEsistono tre tipi di educazione: la formale, la non formale e l'informale. La prima disciplina che studi\u00f2 sistematicamente i problemi dell'educazione fu la pedagogia, che si concentr\u00f2 sull'educazione infantile. In tempi moderni nacquero poi le scienze dell'educazione e della formazione, che trattarono anche l'educazione continua in et\u00e0 adulta, rendendo questa accezione di \"formazione\" un sinonimo di educazione.\nStoria.\nL'evoluzione della cultura e della societ\u00e0 umana sono strettamente legate al processo di acquisizione di conoscenza unitamente a quello di costruzione e trasmissione di saperi. Nelle societ\u00e0 preletterate la trasmissione attraverso le diverse generazioni avveniva mediante la memorizzazione delle tradizioni orali e l'imitazione. L'invenzione della scrittura rese maggiormente possibile non solo la preservazione, ma anche la diffusione del sapere. Ci\u00f2 contribu\u00ec a trasformare sensibilmente i processi educativi e diede l'opportunit\u00e0 di emergere alle prime esperienze di \"educazione formale\". Forme di scolarizzazione di questo tipo esistevano nell'antico Egitto gi\u00e0 in un periodo compreso tra il 3000 e il 500 a.C.\nIl termine \"educazione\" \u00e8 strettamente legato a quello di \"pedagogia\", disciplina che, secondo la moderna accezione, si occupa del suo studio sistematico.\nNella Grecia antica del 400 a.C., il sistema educativo denominato \"paideia\" ad Atene e \"agogh\u00e9\" a Sparta, coinvolgeva non solo le istituzioni scolastiche ma riguardava la partecipazione alla cultura greca nel suo complesso.\nSecondo la filosofia socratico-platonica, imparare altro non \u00e8 che un \"tirar fuori\" una conoscenza, che gi\u00e0 esiste nell'individuo e che deve essere \"condotta fuori\" tramite un processo adatto, \"e\"-\"ducere\" (\u00abtrarre da\u00bb in latino). Col Metodo socratico della \"maieutica\", esposto da Platone nel \"Teeteto\", attraverso l'arte della dialettica, paragonata da Socrate a quella della levatrice di \"far partorire\", il filosofo permetteva all'allievo di \"tirar fuori\" pensieri personali, appartenenti a una conoscenza gi\u00e0 da esso posseduta. Tale metodo si opponeva a quello di coloro che volevano invece, tramite la retorica e la persuasione, imporre le proprie vedute agli altri come facevano i Sofisti.\nNel 350 a.C. il filosofo greco Aristotele, nella sua \"Politica\", sosteneva che \"l'educazione deve essere un oggetto di controllo pubblico, non privato\". \nIl modello greco della \"paideia\" venne in seguito ripreso e diffuso dai Romani, dai quali ricevette la sua forma umanistica occidentale pi\u00f9 nota, e fatto proprio con vari adattamenti dai pensatori medievali e rinascimentali.\nNel 1631 il pedagogista ceco Comenio, nel suo \"Didactica magna\" ritiene che, al momento della nascita, la natura conferisca al bambino unicamente i \"semi della scienza, della moralit\u00e0 e della religiosit\u00e0\", ma questi diventano di propriet\u00e0 di ogni uomo soltanto attraverso l'educazione. Secondo il suo pensiero l'educazione \u00e8 un'attivit\u00e0 necessaria a stimolare questi \"semi\", che hanno quindi la potenzialit\u00e0 di guidare il processo di \"umanizzazione\": \"l'uomo non pu\u00f2 divenire tale fino a quando non \u00e8 educato\".\nPer il filosofo inglese John Locke (1632-1704), l'educazione si attua grazie all'intervento e alla sorveglianza interpersonale che si stabilisce tra il precettore e il bambino.\nIl filosofo tedesco Immanuel Kant (1724-1804) apprezza il fatto che l'educazione sfrutti la natura umana a beneficio della societ\u00e0: \"\u00e8 piacevole pensare che l'umanit\u00e0 si svilupper\u00e0 meglio per mezzo dell'istruzione e che potr\u00e0 arrivare a dare forma e a convivere con la differenza. Questa prospettiva rivela una felicit\u00e0 futura per l'umanit\u00e0.\"\nCon il filosofo statunitense Emerson (1803-1882) e le scuole a lui ispirate, invece, l'educazione si prospetta anzitutto come autoeducazione e come autocoltivazione che dura per tutta la vita.\nDal 1910 si diffusero, dapprima negli Stati Uniti, le metodologie educative proposte dalla pedagogista italiana Maria Montessori che posero in evidenza la libert\u00e0 del bambino, come base per la creativit\u00e0 gi\u00e0 presente nella sua natura e dalla quale deve emergere la disciplina.\nNel 1919 il filosofo austriaco Rudolf Steiner propone una teoria educativa nota come \"Educazione Steineriana\" o \"Waldorf\" nella quale l'apprendimento \u00e8 interdisciplinare e integra elementi di operativit\u00e0 artistici e concettuali. L'approccio enfatizza il ruolo dell'immaginazione nell'educazione sviluppandosi in un percorso basato sulla libert\u00e0, creativit\u00e0, moralit\u00e0 e responsabilit\u00e0 integrate nell'individuo.\nNel 1918 lo statunitense John Franklin Bobbitt nel volume \"The Curriculum\" introduce nell'educazione il concetto di curriculum (o \"curricolo\") e lo spiega come \u00abil corso degli atti e delle esperienze attraverso le quali un bambino diventa adulto\u00bb. Il termine curriculum come \"corso di esperienze formative\" pervade anche l'opera di John Dewey (che era in disaccordo con Bobbitt su molti punti essenziali) e che poneva l'accento sul concetto di esperienza ed in particolare sull'esperienza sociale che nasce dall'interazione tra l'uomo e l'ambiente dal quale si sviluppa il pensiero dell'individuo\nLa ricerca-azione o (\"action research\") teorizzata negli anni quaranta dallo psicologo tedesco Kurt Lewin e le teorie dell\"'action learning\" proposta dal britannico Reg Revans (Revans, R. 1983) negli anni cinquanta diedero un importante contributo nello spostamento dell'attenzione dalla teoria educativa alla prassi.\nIl comportamentismo e le correnti comportamentiste da un lato, introdussero il concetto che \"le cose che fa un organismo, inclusi l'agire, il pensare e il percepire, siano da considerarsi comportamenti\" mentre il cognitivismo a sua volta, pose tra l'altro l'accento sugli obiettivi. Si venne a delineare maggiormente l'idea di un processo di apprendimento evidenziato da una serie di comportamenti espliciti del discente al fine di dimostrare l'avvenuto raggiungimento di obiettivi specifici, eventualmente previsti da un \"programma\" predefinito.\nI concetti di \"project management\", l'epistemologia genetica (proposta negli anni cinquanta dallo svizzero Jean Piaget) nonch\u00e9 le correnti costruttiviste insieme a quelle costruzioniste di Seymour Papert contribuiscono a modificare ulteriormente il concetto di processo educativo. Questo, da atto fondamentalmente impegnato alla trasmissione di nozioni e semplici istruzioni, diventa un percorso complessivo, mirante a favorire la costruzione della conoscenza.\nGradualmente, nei processi di educazione formale, l'utilizzo del \"programma\" diventa una prassi importante. Il concetto di \"programma\" viene poi sostituito da quello di \"progetto educativo\" e in particolare dalla \"progettazione educativa per competenze\" si descrivono non solo i saperi da \"trasmettere\" ma anche i percorsi educativi da attuare per rendere possibile la formazione delle competenze che dovranno essere acquisite dai discenti. Intendendo per \"competenza\" la capacit\u00e0 di saper applicare determinate conoscenze in uno specifico contesto, al fine di raggiungere dei risultati previsti, mediante l'adozione di comportamenti adeguati.\nPartendo dal concetto di scaffolding, termine usato come metafora per indicare l'intervento di una persona pi\u00f9 esperta e utilizzato per la prima volta in ambito psicologico da Jerome Bruner, David Wood e Gail Ross nel 1976 nell'educazione individualizzata si afferma in Italia il cosiddetto \"sfondo integratore\", metodologia di progettazione educativa utilizzata nell'ambito dell'integrazione scolastica di alunni con disabilit\u00e0.\nTale strumento considera anche la teoria di \u201czona di sviluppo prossimale\u201d teorizzata da Lev Sem\u00ebnovi\u010d Vygotskij, e rivolge particolare attenzione all'organizzazione degli elementi dell'ambiente (soprattutto spazi, materiali, tempi) e all'utilizzo di elementi mediatori o organizzatori delle attivit\u00e0 (in linea con la pedagogia istituzionale). La prima elaborazione del costrutto \u00e8 contenuta in (Zanelli, 1986).\nNotevole impatto sulle teorie dell'educazione ha avuto la teoria delle intelligenze multiple (\"theory of multiple intelligences\") proposta da Howard Gardner nel 1983 che, considerando priva di fondamento la vecchia concezione di intelligenza come un fattore unitario misurabile tramite il Quoziente d'intelligenza (Q. I.), identifica almeno sette manifestazioni differenziate di \"intelligenza\", ognuna deputata a differenti settori dell'attivit\u00e0 umana.\nDescrizione.\nEducazione come conformit\u00e0 alle norme sociali.\nNel linguaggio quotidiano, per educazione senza altri attributi si intende semplicemente il comportamento dell'individuo con gli altri, e in genere si distingue in buona educazione (rispetto delle regole sociali, buon comportamento) o cattiva educazione (assenza di rispetto per le regole sociali, cattivo comportamento). Ci\u00f2 che \u00e8 considerato educato o meno pu\u00f2 variare dal contesto sociale: un comportamento pu\u00f2 essere educato in un contesto normale, ma maleducato in un altro. Ad esempio agli ospiti di un ostello \u00e8 sufficiente che il personale sia cortese e disponibile a rispondere a qualche domanda sulla citt\u00e0, mentre in un albergo a 5 stelle si hanno molte pi\u00f9 aspettative; in un piccolo paese ci si aspetta di essere salutati e salutare praticamente chiunque, mentre in una grande citt\u00e0 questo \u00e8 praticamente impossibile.\nL'educazione \u00e8 basata fortemente sulla cultura di un popolo e pu\u00f2 portare a delle regole molto diverse o addirittura opposte man mano che due culture si allontanano nello spazio o nel tempo. Ad esempio in Europa \u00e8 considerato maleducazione il far rumore mangiando, anche quando si tratta di minestre si dovrebbe essere silenziosi e non far sentire \"risucchi\"; viceversa in Giappone far sentire il risucchio mentre si mangiano degli spaghetti \u00e8 considerato quasi doveroso, perch\u00e9 in tal modo chi mangia fa un complimento al cuoco (come se dimostrasse di mangiare con gusto). Ancora in Giappone si evita assolutamente di soffiarsi il naso in pubblico, preferendo ancora \"tirar su col naso\", esattamente l'opposto che in Europa, ma anche in paesi molto pi\u00f9 vicini come la Cina. Anche il comportamento della nobilt\u00e0 europea \u00e8 cambiato nel tempo. Nel Medioevo i primi testi scritti sul comportamento dei nobili (dopo il periodo classico) raccomandavano addirittura di non sputare a tavola, mentre dal rinascimento in poi si sono introdotte regole sempre pi\u00f9 complicate, creando il cosiddetto galateo, le etichette di corte, ecc.\nDi recente si \u00e8 andato diffondere il concetto del \"politicamente scorretto\", che indica quella categoria di comportamenti o frasi che possono offendere una categoria sociale emarginata (ad esempio ironia a sfondo razzistico).\nDiritti umani.\nL'educazione (istruzione) \u00e8 un diritto universalmente riconosciuto. Per l'educazione formale in particolare, esistono norme che stabiliscono precise garanzie:\nIl processo educativo.\n\u00c8 un processo che nelle istituzioni dell'educazione formale richiede un apposito progetto educativo che viene utilizzato anche da organizzazioni volontaristiche come lo scautismo. Generalmente pu\u00f2 esplicarsi in presenza di diverse tipologie di specifici \"contesti\", \"attori\" e \"azioni\":\nSia gli studenti sia il personale delle istituzioni educative formali sono considerati utenti (utenti esterni e utenti interni) all'organizzazione educativa in quanto soggetti che, in diverse forme, qualit\u00e0 e quantit\u00e0 fruiscono di servizi. Essi sono sottoposti a degli obblighi e doveri e sono tutelati da speciali diritti. L'UNESCO, ha stabilito sin dal 1960 il diritto allo studio degli studenti e nel 1996 le \"Raccomandazioni relative allo status degli insegnanti\" (\"Recommendation concerning the status of teachers\"). Quasi tutti i Paesi del mondo (ma non l'Italia) festeggiano inoltre il 5 ottobre la \"Giornata mondiale dell'insegnante\" (World Teachers' Day) come proposto dall'UNESCO.\nNel caso delle istituzioni educative dei sistemi formali le azioni professionali dei docenti fanno riferimento a tecniche, metodologie e insiemi di pratiche della:\nSi \u00e8 evidenziato come il processo educativo sia molto pi\u00f9 ampio e distinto rispetto a quello dell'istruzione, intesa come insieme delle tecniche e delle pratiche per mezzo delle quali a un individuo vengono trasmesse nozioni teoriche o tecnico-operativo di una disciplina, di un'arte o di un'attivit\u00e0. Ciononostante oggi si tende a riconoscere alle fasi di istruzione la loro specificit\u00e0 e importanza all'interno di processi educativi volti a favorire contemporaneamente la formazione di autonomia, senso critico, e dialogico, potenziando le capacit\u00e0 esplorative dell'intelligenza e la creativit\u00e0.\nIl processo educativo, qui rappresentato in modo schematico, \u00e8 in realt\u00e0 un fenomeno di tipo complesso a causa delle molte variabili coinvolte, alcune delle quali di difficile controllabilit\u00e0. Possiede inoltre forme di retroazione tra le quali quella pi\u00f9 tipica si instaura tra docente-discente e mette spesso in atto processi di apprendimento reciproco. In queste fasi anche colui che insegna \"impara\" a insegnare.\nEsistono fondamentalmente tre categorie o sistemi di educazione: i sistemi \"formali\", quelli \"non formali\" e quelli \"informali\".\nSistemi di educazione formale.\n\u00c8 quella che si svolge nei luoghi \"formali\" cio\u00e8 deputati e formalmente riconosciuti come un \"sistema scolastico\", dalla scuola primaria all'universit\u00e0, insieme con una svariata serie di istituti specializzati o di formazione tecnica e professionale:\nEducazione prescolare.\nA fianco dell'educazione prescolare tradizionale, che segue il metodo montessoriano, in Italia nella seconda met\u00e0 del Novecento si \u00e8 sviluppato un approccio educativo per la fascia zero-sei anni che ha riscosso l'attenzione di pedagogisti, psicologi e studiosi di settore di tutto il mondo (Jerome Bruner, Howard Gardner, Gianni Rodari, James Heckman, ecc.). Si tratta del Reggio Emilia Approach, che ha visto la figura-simbolo di Loris Malaguzzi come ispiratore.\nIn particolare il Reggio Emilia approach \u00e8 una filosofia educativa che si fonda sull'immagine di un bambino e, in generale, di un essere umano portatori di forti potenzialit\u00e0 di sviluppo e soggetti di diritti, che apprendono, crescono nella relazione con gli altri.\nQuesto progetto educativo globale, che viene portato avanti nelle Scuole e nei Nidi d'infanzia del Comune di Reggio Emilia e al quale si ispirano scuole di tutto il mondo, si fonda su alcuni tratti distintivi: la partecipazione delle famiglie, il lavoro collegiale di tutto il personale, l'importanza dell'ambiente educativo, la presenza dell'atelier e della figura dell'atelierista, della cucina interna, il coordinamento pedagogico e didattico.\nSeguendo la centralit\u00e0 dei \u201ccento linguaggi\u201d di cui l'essere umano \u00e8 dotato, tramite gli spazi atelier viene offerta quotidianamente ai bambini la possibilit\u00e0 di avere incontri con pi\u00f9 materiali, pi\u00f9 linguaggi, pi\u00f9 punti di vista, di avere contemporaneamente attive le mani, il pensiero e le emozioni, valorizzando l'espressivit\u00e0 e la creativit\u00e0 di ciascun bambino e dei bambini in gruppo.\nSistemi di educazione non formale.\nSono tutte quelle \"attivit\u00e0 educative organizzate\" al di fuori del sistema di educazione formale. L'Unione Europea si \u00e8 dotata di un programma, chiamato Giovent\u00f9 in Azione (dal 2014 incluso nel pi\u00f9 articolato Programma Erasmus+), per finanziare attivit\u00e0 educative non formali per i giovani cittadini dei Paesi membri. Pur essendo riconosciuti dall'Unione europea, al pari di quelle formali, come strumenti per raggiungere le 8 Competenze chiave , i sistemi di educazione non formale, per\u00f2, non rivestono in Italia lo stesso riconoscimento del sistema formale. Queste attivit\u00e0 sono spesso organizzate da enti o associazioni che possono rilasciare certificati di frequenza, ma non titoli o qualifiche di studio formalmente riconosciute. Lo stesso programma Giovent\u00f9 in Azione rilascia ai partecipanti alle sue attivit\u00e0 l'attestato Youthpass, che pur essendo riconosciuto in diversi altri Paesi europei e garantendo ad esempio crediti formativi del sistema educativo formale a chi partecipa a occasioni di educazione non formale, in Italia non d\u00e0 diritto ad alcun riconoscimento formale.\nSistemi di educazione informale.\nSono tutti quei processi per mezzo dei quali, anche inconsapevolmente, si originano nell'individuo fenomeni educativi. Questo evento, altrettanto importante e spesso legato alla quotidianit\u00e0, permette l'acquisizione di alcuni valori fondamentali, di molte abilit\u00e0 anche sociali e di conoscenze che potranno rivelarsi basilari nelle scelte di vita future. La famiglia, le conoscenze, il contesto sociale, i mass media unitamente alla qualit\u00e0 del contesto culturale sono variabili importanti di questo aspetto dell'educazione.\nModelli e metodologie educative.\nApprendimento cooperativo o cooperative learning..\nQuesto tipo di approccio all\u2019insegnamento trova la sua origine intorno agli anni \u201980 del secolo scorso. Tra gli autori ad aver spiccato per la creazione in Minnesota, di un metodo che costituir\u00e0 la base dei principi del Cooperative Learning, chiamato Learning Together, si trovano David W. Johnson e Roger T. Johnson.\nIn Italia due autori, Comoglio e Cardoso, definirono delle condizioni per l\u2019applicazione del Cooperative Learning in classe. Ogni partecipante dovr\u00e0 essere consapevole di trovarsi in un ambiente di insegnamento in cui ognuno avr\u00e0 la propria influenza sugli altri componenti, per cui tutti saranno responsabili del successo del gruppo. In questo contesto di cooperazione \u00e8 fondamentale che ci sia un aiuto reciproco, in cui ci si sproni a vicenda per migliorare le prestazioni, perci\u00f2 sar\u00e0 fondamentale utilizzare competenze socialmente efficienti (leadeship, problem solving, decision-making, gestione dei conflitti).\nLa leadership non verr\u00e0 attribuita a singoli partecipanti ma ognuno avr\u00e0 il suo ruolo fondamentale per la riuscita del compito.\nL\u2019insegnante deve predisporre la formazione del gruppo di lavoro affinch\u00e9 funzioni, e rendere al corrente degli obiettivi specifici che ogni partecipante dovr\u00e0 raggiungere. Infine, saranno messe a punto le valutazioni di cui si discuter\u00e0 per trovarne punti di forza e di criticit\u00e0.\nAssalto mentale o brain storming..\nL\u2019assalto mentale, o brainstorming (letteralmente \u201ctempesta di cervelli\u201d), \u00e8 una tecnica, utilizzata anche in ambito educativo-didattico, ma soprattutto nel contesto lavorativo gestionale e pubblicitario che ha lo scopo di raccogliere idee diverse per giungere a una soluzione a una problematica posta in partenza da colui che gestisce la conversazione.\nLe diverse idee verranno raccolte e scritte su una lavagna, si proceder\u00e0 con l\u2019analisi di queste discutendone una risposta omogenea e obiettiva. \nLa tecnica del brainstorming, sebbene fosse diffusa gi\u00e0 dai tempi del Medioevo in altre forme, cominci\u00f2 la sua diffusione intorno agli anni '50 del 1900 grazie a un pubblicitario: Alex F. Osborne.\nNell\u2019ambito educativo \u00e8 una metodologia che trova numerose approvazioni in quanto permette agli studenti di mantenere la concentrazione su un determinato argomento, poich\u00e9 viene richiesta la propria opinione che consentir\u00e0 di creare una definizione univoca del concetto posto in partenza.\nTavola rotonda (Circle time).\nIl circle time \u00e8 una metodologia spesso utilizzata nella scuola dell\u2019infanzia che sfruttando la metafora della tavola rotonda in cui ognuno seduto all\u2019interno di un cerchio occupa una posizione importante, nessuno avr\u00e0 la posizione di leader, solamente l\u2019insegnante avr\u00e0 il ruolo di conduttore della discussione.\nIl tempo del cerchio sviluppa nel bambino competenze sociali e affettive.\nL\u2019insegnante chieder\u00e0 ai bambini di disporsi ponendo le sedie in modo da formare un cerchio e si servir\u00e0 di un oggetto di qualsiasi natura per gestire i turni all\u2019interno della conversazione. \u00c8 bene scegliere un momento della giornata o un giorno della settimana in cui verr\u00e0 svolto.\nIl conduttore dovr\u00e0 aiutare i partecipanti a esprimere sentimenti riguardanti situazioni vissute nella loro vita, punti di vista su argomenti: questo aspetto permette al singolo bambino di sviluppare consapevolezza di s\u00e9.\nImparare facendo. Learning by doing.\nIl learning by doing \u00e8 una metodologia didattica messa a punto da John Dewey, il quale fond\u00f2 a Chicago una scuola per bambini dai 6 agli 11 anni, nella facolt\u00e0 di psicologia dell\u2019Universit\u00e0, per testare l\u2019apprendimento fondato sull\u2019esperienza diretta.\nDewey abbandona l\u2019insegnamento ormai superato basato sulla didattica frontale.\nL\u2019insegnante deve individuare un obiettivo che riesca a motivare la partecipazione dei bambini, questi ultimi dovranno sperimentare sulle conoscenze utilizzando le loro potenzialit\u00e0 acquisite in precedenza.\nIl bambino dovr\u00e0 sviluppare il pensiero divergente, agendo direttamente sugli apprendimenti i quali verranno interiorizzati riuscendo in tal senso ad applicare le conoscenze acquisite in ambiti differenti da quelli sperimentati inizialmente.\nL'imparare facendo pu\u00f2 essere applicato alle attivit\u00e0 laboratoriali scolastiche, infatti, la visione del laboratorio povero, che esulando dallo spazio fisico \u00e8 soprattutto un luogo mentale, costituisce una scelta metodologica da sperimentare in modo sistemico e pu\u00f2 divenire buona prassi di insegnamento secondo una modalit\u00e0 \"learning by doing\" applicata agli stessi docenti. Elemento di innovazione pertanto sar\u00e0 anche la possibilit\u00e0 di realizzare i kit insieme ai colleghi fruitori del percorso formativo. \nLezione frontale.\nLa lezione frontale \u00e8 una metodologia formativa che permette la trasmissione di saperi teorici.\nL\u2019insegnante inizialmente espone concetti utilizzando prettamente modelli, successivamente lascia la parola agli uditori affinch\u00e9 chiedano chiarimenti.\nDurante una didattica frontale si possono utilizzare anche strumenti, quali manuali, libri di testo o supporti multimediali per la fruizione di materiali online.\nRisoluzione problematiche (Problem solving).\nIl problem solving \u00e8 una metodologia che vede l\u2019apprendimento come un processo che conduce il soggetto alla soluzione di problemi, attraverso il pensiero divergente. In ambito didattico questo tipo di tecnica \u00e8 utilizzata prettamente per l\u2019insegnamento della matematica.\nNel problem solving si individuano degli elementi caratterizzanti. Inizialmente il soggetto si trova davanti allo studio del problema, deve comprendere cosa ha di fronte e raccogliere il maggior numero possibile di informazioni, successivamente si far\u00e0 una previsione si metteranno a punto gli strumenti e i tempi necessari.\nDopodich\u00e9 inizier\u00e0 la fase vera e propria della ricerca in cui si studieranno cause, conoscenze e dati.\nNel mentre si monitoreranno i risultati, se \u00e8 necessario cambiare metodo o si sta percorrendo una strada che porter\u00e0 a un esito positivo. Dopo il monitoraggio ci sar\u00e0 lo studio dei risultati.\nGioco di ruolo (Role playing).\nRole playing o gioco di ruolo nasce inizialmente come terapia psicologica per la gestione delle emozioni, \u00e8 utilizzata tuttora soprattutto in ambito didattico e costituisce quindi una metodologia educativa che ha lo scopo di permettere al soggetto protagonista dell\u2019apprendimento di immedesimarsi nel ruolo di un particolare personaggio. Secondo i principi del learning by doing questo consente di acquisire, interiorizzandolo, uno specifico apprendimento.\nApprendimento integrato di lingua e contenuti.\nIl CLIL (Content Language Integrate Learning, apprendimento integrato di lingua e contenuti) \u00e8 una metodologia educativa sviluppatasi in Finlandia e in Olanda che ha lo scopo di trasmettere contenuti in inglese, in questo caso si riesce a unire trasmissione di apprendimenti e acquisizione o perfezionamento di una lingua differente da quella madre. Attualmente dal 2010 si \u00e8 introdotto lo studio di una disciplina in lingua straniera per i Licei e gli Istituti tecnici, e di due nei Licei Linguistici a partire dal terzo e quarto anno.\nLa lingua deve essere calibrata sulle conoscenze degli studenti, altrimenti lo studio della disciplina non avrebbe successo, l\u2019insegnante a tal proposito dovr\u00e0 tradurre passando da una lingua all\u2019altra attraverso il code-switching, nel caso gli alunni mostrassero criticit\u00e0.\nFlip teaching.\nIl modello educativo del flip teaching consiste prevalentemente nel capovolgere la didattica, far svolgere il lavoro che di solito gli studenti svolgono a casa, a scuola e viceversa.\nGli alunni familiarizzeranno con i contenuti da acquisire nelle proprie case, successivamente a scuola porranno all'insegnante domande che avranno preparato nella prima fase dell\u2019apprendimento. Successivamente l\u2019insegnante fornir\u00e0 attivit\u00e0 fondate sulla ricerca attiva e sul problem solving, rivestendo il ruolo di guida che dar\u00e0 aiuti nel caso fossero richiesti. Il Flip Teaching permette perci\u00f2 una personalizzazione dell\u2019apprendimento, in quanto ogni alunno approfondir\u00e0 i concetti che non avr\u00e0 compreso.\nLa metodologia si basa prevalentemente sull\u2019uso di dispositivi elettronici quali computer o tablet, sia per la fase di studio individuale sia per quella di ricerca attiva. Per questo mostra delle criticit\u00e0 in quanto si potrebbero ridurre i rapporti umani.\nEducazione e problematiche di genere.\nAlcuni orientamenti pedagogici ripropongono di dare spazio all'educazione differenziata separando fisicamente i due sessi, in tutte o in alcune fasi dell'azione educativa. Secondo i promotori di queste metologie, gli studenti dei due generi trarrebbero diversi benefici dall'inserimento in classi o gruppi di apprendimento composti da persone dello stesso sesso.\nEducazione per sordi.\nBambini e ragazzi appartenenti alla comunit\u00e0 sorda necessitano di pedagogia speciale.\n\u00c8 possibile insegnare loro attraverso la lingua dei segni, l'oralismo oppure entrambi.\nPrincipali temi.\nEducazione alla societ\u00e0.\nEducazione stradale.\nL'educazione stradale riguarda il rispetto delle regole definite nel Codice della strada per una usufruizione sicura della strada da parte di automobilisti (rispetto di semafori, precedenze, limiti di velocit\u00e0, ecc.) e pedoni (semafori, divieti di attraversamento, ecc.). Se il termine \u00e8 stato coniato per le regole attuali, gi\u00e0 ben prima dell'invenzione del motore a scoppio esistevano delle regole, anche se molto pi\u00f9 semplici e talvolta usate per non causare dispute. Ad esempio Alessandro Manzoni, ne I promessi sposi narra di Fra Cristoforo, autore di un delitto causato da una disputa per una precedenza tra pedoni nobili. Anche se il fatto \u00e8 di fantasia, esso descrive le regole applicate all'epoca e un avvenimento verosimile. Anche i Romani avevano regole simili, e verosimilmente gran parte delle civilt\u00e0 che hanno costruito delle strade.\nEducazione alla salute ed all'igiene.\nNon sempre \u00e8 scontato conoscere il proprio corpo, ci\u00f2 che gli fa bene o gli \u00e8 nocivo. La conoscenza di tutto ci\u00f2 che fa bene (e male) al corpo rientra nell'ambito dell'igiene. Con tale termine ci si riferisce abitualmente solo alla pulizia personale e dei cibi per evitare il proliferare di batteri nocivi; in realt\u00e0 il senso di questa parola \u00e8 pi\u00f9 ampia e pu\u00f2 includere tutte quelle abitudini da acquisire per non nuocere al proprio organismo, inclusa l'ergonomia.\nEducazione fisica.\n\u00c8 quella branca dell'educazione che utilizza attivit\u00e0 motorie e sportive a fini formativi. Il corpo umano ha bisogno di movimento, sia per una corretta crescita, sia per il mantenimento di valide condizioni di salute. Se in passato la vita meno sedentaria favoriva l'acquisizione di corretti stili di vita attiva, le societ\u00e0 post-industrializzate, informatizzate e globalizzate, mortificano la dimensione corporea dell'uomo nello sviluppo armonico della persona. Negli ultimi dieci anni in Occidente \u00e8 segnalato in aumento il numero di obesi e di sovrappeso, specie in et\u00e0 giovanile, effetto dell'ipocinesia.\nNelle scuole le potenzialit\u00e0 positive del corpo vengono sviluppate talvolta direttamente con l'ausilio di esercitazioni finalizzate, talaltra ricorrendo alla pratica di sport quali ginnastica, pallavolo, corsa e simili. Un particolare aspetto dell'educazione fisica \u00e8 l'ergonomia, ovvero l'assunzione delle posture pi\u00f9 efficaci e igieniche.\nEducazione sessuale.\nUn ramo particolare dell'educazione alla conoscenza del proprio corpo \u00e8 l'educazione sessuale, principalmente perch\u00e9 talvolta certi argomenti non sono trattati per pudore nelle societ\u00e0 pi\u00f9 evolute, e inoltre per le differenze tra uomo e donna che si ritrovano ad avere problemi e necessit\u00e0 differenti. Essa va dalla conoscenza dell'apparato riproduttivo e quindi la relativa igiene, il ciclo mestruale e una conoscenza della trasmissione (e quindi prevenzione) delle cosiddette malattie veneree.\nEducazione alimentare.\n \nEducazione tecnica.\nL'educazione tecnica mira a dare la mentalit\u00e0 e delle conoscenze tecniche per affrontare semplici problemi. Ad esempio la conoscenza di semplici macchine (come le leve) se ci si trova nella situazione di dover spostare pesi. Tali conoscenze costituiscono la base per ogni studio approfondito di materie correlate alla tecnologia.\nEducazione a livello europeo ed internazionale.\nL'idea di armonizzare i sistemi educativi europei, nasce fin dall'avvento della Comunit\u00e0 europea ma inizia a realizzarsi solo negli anni novanta. Nel 1999 il Processo di Bologna avvia un percorso di uniformazione dei sistemi scolastici che porta nel 2010 al varo dello Spazio europeo dell'istruzione superiore.\nNel mondo, l'Organizzazione per la cooperazione e lo sviluppo economico (OCSE) si occupa di dare una valutazione dei sistemi di istruzione nei vari paesi.\nVoci correlate.\nConoscenza, Processi cognitivi e filosofia della mente, il prodotto\nApprendimento, Didattica, Matetica, Pedagogia e Scienze dell'educazione\nTeorie, metodi di apprendimento\n Tipizzaizione\nApprendimento a Distanza e Tecnologie della comunicazione\nValutazione\nIstituzioni educative\nProgettazione e organizzazione\nAttori\nComportamento, competenze, aspetti sociali dell'apprendimento\nIntegrazione educativa\nAspetti linguistici e interculturali\nRegole, Legislazioni e istanze sociali"}
{"id": "1663", "revid": "2153148", "url": "https://it.wikipedia.org/wiki?curid=1663", "title": "Esperto", "text": "Un esperto, nel senso di competente, \u00e8 una persona alla quale, per motivo di professione oppure per una comunque acquisita competenza ed esperienza su una data materia, viene richiesto di fornire pareri scientifici su argomenti di dettaglio.\nL'opposto di esperto \u00e8 inesperto, anche conosciuto come ne\u00f2fita, mentre dilettante \u00e8 opposto di professionista, mentre qualcuno che occupa un grado inferiore di comprensione dell'argomento \u00e8 conosciuto come tecnico e spesso utilizzato per assistere l'esperto.\nDescrizione generale.\nUna persona pu\u00f2 essere un esperto in un campo e dilettante in un altro. Il concetto di esperto e di esperienza sono discussi nel campo dell'epistemologia sotto il nome di conoscenza esperta.\nNei campi specifici, la definizione di esperto \u00e8 stabilita dal consenso degli altri specialisti e non \u00e8 necessario per un individuo avere qualifiche professionali o accademiche per essere definito un esperto.\nPer esempio un pastore con 50 anni di esperienza viene considerato esperto nell'ammaestrare cani o prendersi cura delle pecore. Un altro esempio dall'informatica si trova quando un sistema esperto addestrato dagli uomini pu\u00f2 alle volte essere considerato un esperto e superare gli esseri umani in particolari compiti.\nIl termine \u00e8 largamente usato in modo informale, quando una persona viene qualificata come 'esperto' per sostenere il valore relativo della loro opinione, quando non ci sono criteri oggettivi per sapere quanto lo sia veramente.\nLa maggior parte dell'esperienza viene generalmente accumulata con l'avanzare del tempo, sebbene si possa esperire anche un singolo evento repentino. Il termine viene generalmente utilizzato in riferimento al cosiddetto \"know-how\" ovvero alla conoscenza procedurale, piuttosto che alla conoscenza proposizionale.\nLa storia del termine \"esperienza\" si allinea molto da vicino con il concetto di esperimento.\nIn filosofia, il termine \u00e8 invece utilizzato spesso in riferimento alla \"conoscenza empirica\", ovvero \"conoscenza \"a posteriori\"\". Si \u00e8 soliti chiamare esperto una persona che abbia saputo trarre profitto dalle sue od altrui vicissitudini personali, migliorando cos\u00ec le sue capacit\u00e0 di decisione.\nLe principali qualit\u00e0 degli esperti sembrano essere il notevole sviluppo delle abilit\u00e0 percettivo-attentive, la capacit\u00e0 di semplificare, quella di selezionare le situazioni dal punto di vista decisionale, una maggior creativit\u00e0, il ricorso ad automatismi cognitivi, la capacit\u00e0 di reazione alle eccezioni a strategie.\nTra gli ostacoli che impediscono un valido processo di soluzione dei problemi (cio\u00e8 il formarsi dell'esperto) figurano l'indecisione, l'abitudine (vale a dire la persistenza di una disposizione abituale verso una soluzione che magari \u00e8 stata valida un tempo, ma non lo \u00e8 pi\u00f9 attualmente), l'incapacit\u00e0 di scorgere alternative.\nImmediatezza dell'esperienza.\nUn'esperienza \u00e8 detta \"di prima mano\" quando \u00e8 riportata direttamente da colui che l'ha compiuta (ad esempio, il testimone oculare di un certo accadimento). Nonostante la preziosit\u00e0 di un siffatto tipo di esperienza, esso non \u00e8 esente dagli errori tipicamente provocati dalla percezione sensoriale e dall'interpretazione personale.\nUn'esperienza di seconda mano, per contro, pu\u00f2 possedere alcuni utili pregi: pu\u00f2 esser stata verificata a partire dalle esperienze di pi\u00f9 di una persona, e pu\u00f2 cos\u00ec risentire delle reciproche correzioni offerte dal confronto di pi\u00f9 punti di vista.\nQuando l'esperienza comincia a essere di terza mano, la lontananza della fonte originale rende l'informazione poco affidabile, relegandola nel \"sentito dire\".\nEtimologia.\nCome ha notato il filosofo Michel Serres la saggezza multimillenaria delle lingue greco-latine ha forgiato il termine \u00abesperienza\u00bb servendosi di due preposizioni: \u00abex\u00bb (= da), che significa la partenza, l'allontanamento, il distacco pi\u00f9 o meno volontario dall'ambiente familiare, usuale o iniziale e \u00abper\u00bb, che designa il viaggio attraverso un ambiente, un mondo nuovo. L'esperienza significativa scaturisce da questo movimento duplice \u2013 intreccio di distacco e di peregrinazione\u00a0\u2013 e comporta sempre dei rischi. Per questo il termine esperienza s'apparenta al termine \"pericolo\", con cui condivide una radice.\nAnche l'espressione tedesca che designa l'esperienza \u2013 \"Erfahrung\" \u2013 racchiude in s\u00e9 il motivo del viaggio (\"Fahrt)\" e quindi la duplice idea della partenza e della peregrinazione."}
{"id": "1665", "revid": "339392", "url": "https://it.wikipedia.org/wiki?curid=1665", "title": "Estensione di un file", "text": ""}
{"id": "1666", "revid": "399", "url": "https://it.wikipedia.org/wiki?curid=1666", "title": "Eurasia", "text": "LEurasia \u00e8 un'area continentale (talvolta considerata un supercontinente) comprendente l'Europa () e l'Asia . Posta principalmente nell'emisfero settentrionale e orientale, \u00e8 delimitata dall'Oceano Atlantico a ovest, l'Oceano Pacifico a est, l'Oceano Artico a nord, l'Africa, il Mar Mediterraneo e l'Oceano Indiano a sud. Solitamente l'Europa e Asia vengono considerate come due continenti distinti per motivi storici, culturali, linguistici ed etnici, senza una chiara separazione fisica tra essi.\nDescrizione.\nEuropa e Asia sono un'unica massa continentale, non avendo una netta separazione geologica e geografica.\nNon esiste pertanto un confine tra Europa e Asia universalmente riconosciuto. \nL'istmo di Suez unisce l'Eurasia all'Africa; si parla infatti di Eurafrasia o Continente Antico, termine in contrapposizione con \"Nuovo Continente\", composto dalle due Americhe, e con \"Nuovissimo Continente\", l'Oceania.\nGeopolitica.\nNell'elaborazione di Karl Haushofer il blocco continentale costituito da Europa ed Asia rappresentava una prospettiva geostrategica contrapposta alla talassocrazia angloamericana. Non si \u00e8 trattato, tuttavia, di una prospettazione soltanto della dottrina militare germanica: una corrente culturale e storico-politica che guarda ad Oriente, rimarcando la radice comune euroasiatica, \u00e8 presente anche in Russia e nel turanismo panturco.\nCollegamenti esterni.\nArticoli di geopolitica.info sull'area geopolitica dell'Eurasia: https://web.archive.org/web/20150802032106/http://www.geopolitica.info/archivio/eur-asia/"}
{"id": "1668", "revid": "125993895", "url": "https://it.wikipedia.org/wiki?curid=1668", "title": "Enciclopedia", "text": "Lenciclopedia \u00e8 un'opera di consultazione che raccoglie voci informative o critiche \u00absecondo un sistema logico e organico, o anche sotto forma di voci singole distribuite in ordine alfabetico\u00bb, riguardanti l'intero campo della conoscenza umana o un suo determinato ambito.\nIl termine latino rinascimentale \"encyclop\u00e6dia\" deriva dall'espressione greca di Plinio il Vecchio \u1f10\u03b3\u03ba\u03cd\u03ba\u03bb\u03b9\u03bf\u03c2 \u03c0\u03b1\u03b9\u03b4\u03b5\u03af\u03b1 (\"enkyklios paideia\"), letteralmente \"istruzione circolare\", cio\u00e8 completa, in grado di comprendere tutte le discipline. Tale espressione fu successivamente ripresa in latino da Quintiliano nella \"Institutio oratoria\" e compare nel senso moderno del termine per la prima volta nella \"Encyclopaedia Cursus Philosophici septem tomis distincta\" (1630) di Johann Heinrich Alsted.\nLe opere enciclopediche esistono da circa anni: la pi\u00f9 antica che si \u00e8 tramandata, la \"Naturalis historia\", fu scritta nel I secolo da Plinio il Vecchio. L'enciclopedia moderna si \u00e8 evoluta dai dizionari intorno al XVII secolo. La pi\u00f9 nota e importante fra le prime enciclopedie della Storia \u00e8 l\"Encyclop\u00e9die\" di Diderot e d'Alembert, pubblicata a Parigi nella seconda met\u00e0 del XVIII secolo.\nStoricamente, alcune enciclopedie erano contenute in un singolo volume, ma, successivamente, alcune divennero enormi opere in numerosi volumi, come l\"Enciclopedia Britannica\" o la pi\u00f9 voluminosa, l\"Enciclopedia universal ilustrada europeo-americana\".\nAlcune moderne enciclopedie, come Wikipedia, che \u00e8 la pi\u00f9 diffusa, sono digitali e liberamente disponibili.\nStoria.\nPrime opere enciclopediche.\nL'essere umano ha svolto attivit\u00e0 enciclopedica, intesa come sforzo per dare forma sistematica alle proprie conoscenze, per gran parte della sua storia, almeno da quando si \u00e8 affermato il pensiero razionale e scientifico a scapito delle descrizioni a carattere epico e religioso. Questo passaggio si individua generalmente nell'antica Grecia.\nSpesso si indica in Aristotele il primo enciclopedista, poich\u00e9 egli, oltre a fondare filosoficamente tutti i rami del sapere, ha anche accumulato molte informazioni, soprattutto di carattere naturalistico, ma anche sociale, quale la descrizione delle costituzioni delle citt\u00e0 greche. Non si limit\u00f2 ad un lavoro meramente nozionistico e descrittivo-contemplativo, ma a una comparazione del diritto, usi, costumi e tradizioni, traendone teorie storiche e giudizi di valore, per \"stabilire un ordine sociale del regno umano in tutto conforme all'ordine (divino e) naturale degli altri regni esistenti\".\nCertamente l'opera di Aristotele \u00e8 stata la pi\u00f9 completa della Grecia classica, tuttavia la strutturazione di tutti i rami del sapere fu il fine al quale tesero quasi tutti gli altri filosofi antichi.\nFra gli altri autori versatili del mondo greco si deve citare almeno Eraclide Pontico.\nIn ambito romano si considera che la prima opera enciclopedica siano i \"Libri ad Marcum filium\" di Catone il Censore. L'erudito romano per antonomasia fu Marco Terenzio Varrone, le cui opere ebbero carattere enciclopedico, le \"Antiquitates\" e soprattutto i \"Disciplinarum libri IX\", opera perduta e di cui sono rimasti solo frammenti: tuttavia queste opere sono andate perdute e ne rimangono solo frammenti citati da altri autori antichi. Perci\u00f2 tra gli enciclopedisti romani il pi\u00f9 importante \u00e8 di fatto Plinio il Vecchio (I secolo), che scrisse la \"Naturalis historia\" (lett. \"la storia naturale\", ma anche \"Osservazione della natura\"), una descrizione in trentasette volumi del mondo della natura che rimase estremamente popolare nell'Europa occidentale per gran parte del Medioevo e fu la base di molte successive enciclopedie. Altri compilatori romani furono Aulo Cornelio Celso e Gaio Giulio Solino.\nNel periodo medioevale era particolarmente apprezzato organizzare le nozioni: tipiche le raccolte, le \"summae\", i \"tr\u00e9sors\". Nell'et\u00e0 antica e medioevale tipicamente si \u00e8 concepita la realt\u00e0 come un insieme finito e quindi interamente descrivibile. \u00c8 solo in epoca moderna che si inizia a pensare al sapere \"possibile\" sulla base dei nuovi metodi di ricerca o pi\u00f9 semplicemente al sapere \"esistente\".\nNotevole influsso sul pensiero medievale ebbe il trattato \"De nuptiis Philologiae et Mercurii\" (\"Delle nozze della Filologia con Mercurio\") scritto da Marziano Capella in et\u00e0 tardo-romana (IV-V secolo), che, con la sua classificazione delle sette arti liberali (del \"trivio\" e del \"quadrivio\") costituisce una specie di enciclopedia dell'erudizione classica.\nLa prima enciclopedia dell'era cristiana furono le \"Istituzioni\" di Cassiodoro (560) che ispirarono l\"Etymologiae\" o \"Origines\" (636) di Isidoro di Siviglia, la quale divenne l'opera enciclopedica pi\u00f9 influente dell'alto Medioevo. Queste opere servirono, a loro volta, come base alle compilazioni redatte intorno all'830 da Rabano Mauro, la pi\u00f9 famosa delle quali \u00e8 il \"De universo\" o \"De rerum naturis\". Fra i codici della celebre abbazia di San Colombano di Bobbio si annovera il \"Glossarium Bobiense\", compilato dallo Scriptorium di Bobbio nel IX secolo \u00e8 una delle prime enciclopedie ante litteram dell'alto medioevo.\nLe enciclopedie bizantine erano compendi di notizie relative sia alla Grecia antica sia a quella bizantina. La \"Biblioteca\" del patriarca Fozio I di Costantinopoli (IX secolo) fu la prima opera bizantina che si potesse chiamare enciclopedia. Ma la pi\u00f9 importante enciclopedia bizantina \u00e8 considerato il lessico \"Suda\", di autore forse omonimo, redatto intorno al 1000. Sotto la Dinastia macedone ci fu un fiorire dell'enciclopedismo bizantino che port\u00f2 alla stesura di una vera e propria enciclopedia del sapere agronomico chiamato \"Geoponica\", significativamente attribuito allo stesso imperatore Costantino VII.\nFra le prime enciclopedie dell'Occidente basso medioevale fu il \"Didascalicon\" di Ugo di San Vittore. Elaborato in ambiente monastico, ebbe tuttavia larga diffusione anche nelle scuole cittadine. Questo fatto e la complessit\u00e0 della tematica presente su questa opera, fanno riflettere sulla simbiosi fra i due poli di cultura (da una parte la campagna con il monastero, dall'altra la citt\u00e0 con la cattedrale) che talvolta vengono contrapposti in modo troppo drastico e semplificatorio.\nL'opera pi\u00f9 importante dell'inizio del basso medioevo fu tuttavia l\"Imago mundi\" di Onorio Augustodunense, scritta verso il 1110: trattava di geografia, astrologia, astronomia e storia e fu tradotta in francese, italiano e spagnolo.\nFra le enciclopedie pi\u00f9 popolari del basso Medioevo citiamo il \"De rerum naturis\" (1246) di Thomas de Cantimpr\u00e9 e il \"De proprietatibus rerum\" (1240) di Bartolomeo Anglico che fu tradotto in mantovano all'inizio del Trecento. Il \"Liber floridus\" (1120) di Lambert de Saint-Omer e l\"Hortus deliciarum\" (1175) di Errada di Landsberg sono famosi soprattutto per le illustrazioni. L'opera pi\u00f9 ambiziosa e completa di questo periodo fu tuttavia lo \"Speculum Majus\" (1260) di Vincenzo di Beauvais, con pi\u00f9 di tre milioni di parole. Di pochi anni successiva allo \"Speculum Majus\" \u00e8 la prima enciclopedia in lingua volgare, ovvero \"Li livres duo Tr\u00e9sor\" scritto in francese dal fiorentino Brunetto Latini. Essa era in effetti una riduzione dello \"Speculum\" ad uso delle classi mercantili che non conoscevano il latino.\nTra le prime raccolte arabo-musulmane del sapere nel Medioevo vi sono numerose opere onnicomprensive e un certo sviluppo di quelli che oggi chiamiamo metodo scientifico, metodo storiografico e riferimenti. Tra le opere da ricordare vi sono l\"Enciclopedia dei Fratelli della Purezza\" (\"al-Ris\u0101la al-J\u0101mi\u02bfa\", 52 volumi), d'impianto ismailiteggiante, un'enciclopedia della scienza di Abu Bakr al-Razi, la prolifica produzione del mutazilita al-Kindi (di circa 270 libri) e due opere di Avicenna: \"Il libro della guarigione\" e \"Il canone della medicina\", il secondo adottato come standard per secoli nell'insegnamento della medicina anche in Europa. Vanno ricordate inoltre le opere di storia universale (o sociologia) degli Ashariti, al-\u1e6cabar\u012b, al-Mas\u02bf\u016bd\u012b, Ibn Rusta, Ibn al-Athir e Ibn Khaldun, la cui \"Muqaddima\" (i \"Prolegomeni\" a quella che si proponeva di essere una \"storia universale\") contiene avvertenze sull'affidabilit\u00e0 dei resoconti scritti che rimangono applicabili fino ai giorni nostri. Questi studiosi ebbero un'incalcolabile influenza sui metodi di ricerca e di stesura, dovuti in parte alla pratica islamica dell'isn\u0101d che enfatizzava la fedelt\u00e0 ai resoconti scritti, la verifica delle fonti e l'indagine critica.\nL'enorme opera \"Quattro libri dei Sung\", redatta nell'XI secolo sotto la Dinastia Song (960\u20131279), \u00e8 la raccolta delle prime grandi enciclopedie cinesi, la quarta delle quali, intitolata \"Primo guscio di tartaruga dell'Archivio\", \u00e8 composta da 9,4 milioni di ideogrammi raccolti in volumi. Nella stessa epoca visse il grande scienziato e statista Shen Kuo (1031\u20131095) che nel 1088 scrisse l'enciclopedia \"Mengxi bitan\".\nL'imperatore cinese Yongle della dinastia Ming soprintese alla compilazione dell\"Enciclopedia Yongle\", una delle pi\u00f9 estese enciclopedie della storia, che fu completata nel 1408 e comprendeva oltre 370 milioni di caratteri cinesi in volumi manoscritti, dei quali 400 circa sono sopravvissuti fino ad oggi. Sotto la successiva dinastia Qing l'imperatore Qianlong compose personalmente poesie come parte di una biblioteca di 4,7 milioni di pagine in 4 divisioni, compresi migliaia di saggi, chiamata lo \"Siku Quanshu\" che \u00e8 probabilmente la pi\u00f9 grande collezione di libri della storia. \u00c8 istruttivo comparare il suo titolo per questo sapere, \"Guardando le onde in un Mare Sacro\", ad un titolo in stile occidentale per tutta la conoscenza.\n\u00c8 nota l'esistenza di opere enciclopediche in Giappone dal IX secolo, sia come imitazione di enciclopedie cinesi che come opere originali.\nTutti questi libri erano tutti copiati a mano e pertanto erano estremamente costosi. Conseguentemente erano scarsamente diffusi, generalmente appartenevano ad istituzioni: sovrani, cattedrali, conventi, monasteri. Di qui derivava anche la loro impostazione: erano scritti generalmente per coloro che dovevano estenderne il sapere, piuttosto che per coloro che le dovevano consultare (con qualche eccezione nel campo della medicina).\nNel Rinascimento vennero introdotti due cambiamenti che avvicinarono molto le enciclopedie a quelle attualmente conosciute. Innanzitutto l'introduzione della stampa permise una diffusione assai maggiore. In particolare ogni intellettuale adesso poteva possedere una copia personale.\nLa prima enciclopedia rinascimentale \u00e8 spesso considerata \"De expetendis et fugiendis rebus\" di Giorgio Valla, pubblicata postuma nel 1501 dalla tipografia di Aldo Manuzio, in cui l'autore non si limit\u00f2 a compilare nozioni desunte dai suoi studi e ripartite in trattazioni sistematiche, ma inser\u00ec anche numerose traduzioni da opere antiche. Dei 49 libri dell'opera, 19 trattavano di matematica. L'opera era organizzata secondo lo schema delle arti liberali, integrato da alcune altre discipline.\nLa \"Margarita philosophica\" scritta dal certosino tedesco Gregor Reisch e stampata nel 1503, era una tipica enciclopedia rinascimentale, ordinata secondo il modello delle sette arti liberali. Probabilmente fu la prima enciclopedia espressamente concepita per essere stampata.\nNei successivi due secoli vennero pubblicate molte altre opere di compilazione erudita. Alcune di esse portavano, per la prima volta - e questo \u00e8 il secondo cambiamento - il titolo di \"Enciclopedia\". Questo termine era stato coniato dagli umanisti per significare l'insieme completo delle conoscenze. In realt\u00e0 si trattava di una lettura errata delle loro copie dei testi di Plinio e soprattutto di Quintiliano, che univa le due parole greche \"enkyklios paideia\" in una sola. La prima opera con questo titolo \u00e8 la \"Encyclopedia orbisque doctrinarum, hoc est omnium artium, scientiarum, ipsius philosophiae index ac divisio\" scritta da Giovanni Aventino nel 1517, seguita dalle \"Lucubrationes vel potius absolutissima kyklopaideia\" di Joachimus Fortius Ringelbergius del 1541 e dalla \"Encyclopedia seu orbis disciplinarum tam sacrarum quam prophanarum epistemon\" di Pavao Skali\u0107 del 1559.\nTuttavia la pi\u00f9 completa enciclopedia del Rinascimento \u00e8 considerata la \"Encyclopaedia septem tomis distincta\" in sette volumi pubblicata nel 1630 da Johann Heinrich Alsted.\nIn ambito britannico il medico e filosofo inglese sir Thomas Browne utilizz\u00f2 specificamente il termine \"encyclopaedia\" nel 1646 nella prefazione al lettore per descrivere la sua opera \"Pseudodoxia Epidemica\" o \"Errori volgari\", una serie di confutazioni di errori comuni della sua epoca. Browne struttur\u00f2 la sua enciclopedia sullo schema collaudato di quelle del Rinascimento, la cosiddetta \"scala della creazione\", che ascende una scala gerarchica attraverso il mondo minerale, vegetale, animale, umano, planetario e cosmologico. Il compendio di Browne pass\u00f2 attraverso non meno di cinque edizioni, ognuna rivista e incrementata; l'ultima edizione apparve nel 1672. Le \"Pseudodoxia Epidemica\" furono tradotte in francese, olandese, tedesco e latino.\nSpesso viene considerata quale ultima enciclopedia umanistica il \"Lexicon Universale\" di Johann Jacob Hofmann pubblicato in due edizioni, la prima nel 1677 e la seconda nel 1698. Si tratta in effetti di un'opera a cavallo di due epoche, in quanto da un lato \u00e8 ancora scritta in latino, dall'altro segue gi\u00e0 l'ordine alfabetico.\nSettecento.\nL'ultimo passaggio verso la forma delle enciclopedie come le conosciamo oggi fu l'affermazione dell'organizzazione degli argomenti secondo l'ordine alfabetico. In questo senso le enciclopedie del Settecento non derivarono direttamente da quelle rinascimentali, che seguivano ancora un ordinamento per materie (come le sette arti liberali o la \"scala della creazione\"). Le enciclopedie moderne furono piuttosto lo sviluppo e l'ampliamento dei dizionari specialistici, scritti in lingua moderna a partire dalla fine del Seicento, e destinati ad un pubblico meno colto di quello delle enciclopedie. Queste opere avevano la forma e il nome di dizionari. In realt\u00e0 esse approfondivano le voci ad un livello che potremmo definire di un \"dizionario enciclopedico\".\n\"Le grand dictionaire historique\" di Louis Mor\u00e9ri fu pubblicato nel 1674. Nel 1690 apparve postumo a Rotterdam il \"Dictionnaire universel des arts et des sciences \"di Antoine Fureti\u00e8re. Sette anni dopo fu edito il \"Dictionnaire historique et critique\" di Pierre Bayle. Nel 1704 l'inglese John Harris pubblic\u00f2 il \"Lexicon technicum\" in lingua inglese, nel quale non si spiegavano solo i termini utilizzati nelle arti e nelle scienze, ma anche le stesse arti e scienze. Isaac Newton vi contribu\u00ec con il suo unico testo pubblicato relativo alla chimica. Nel 1721 apparve l\"Allgemeines lexikon der K\u00fcnste und Wi\u00dfenschaften\" di Johann Theodor Jablonski.\nNel corso del Settecento inizi\u00f2 a sentirsi l'esigenza di grandi opere in varie decine di volumi che potessero descrivere tutto il sapere. Quasi tutte ripresero il titolo rinascimentale di \"Enciclopedia\".\nLa prima enciclopedia generale a stampa ordinata alfabeticamente apparve all'inizio del Settecento. Si trattava della \"Biblioteca universale sacro-profana\" del francescano Vincenzo Maria Coronelli, di cui furono pubblicati (a Venezia) solo i primi sette dei ben 45 volumi progettati. Di tale opera non rimangono che alcuni volumi sparsi nelle biblioteche europee.\nAnalogamente fra il 1731 e il 1750 vide la luce il \"Gro\u00dfes vollst\u00e4ndiges Universallexikon aller K\u00fcnste und Wi\u00dfenschaften\" in 64 volumi, attribuito a Johann Heinrich Zedler. Queste due opere, tuttavia, non furono molto originali.\nZedler fu accusato di plagio. A Lipsia e ad Halle, egli aveva pubblicato la pi\u00f9 monumentale enciclopedia in lingua tedesca del XVIII secolo. Per la prima volta, furono integrate le biografie di personalit\u00e0 illustri e di artisti viventi. I soggetti tematici coperti dall'enciclopedia universale comprendevano anche argomenti dii interesse quotidiano, come l'artigianato, le pulizie o il commercio, trattati con la medesima dignit\u00e0 dei contenuti prettamente pi\u00f9 scientifici. Fu uno dei primi testi enciclopedici ad ottenere il privilegio reale, un'efficace forma di tutela del diritto d'autore contemplata all'epoca, in un'area geografica la cui estensione comprendeva il Regno di Prussia, la Francia, l'odierna Russia europea. \nDal punto di vista organizzativo, fu la prima enciclopedia a suddividere i contenuti fra i vari redattori e contributori a vario titolo, non per ordine di lettera, ma per argomento, secondo le rispettive competenze specialistiche di ciascuno. Da un certo momento in poi, parte delle voci fu inviata dagli autori all'editore in modo anonimo, una modalit\u00e0 innovativa per quel tempo. Anche il finanziamento dell'opera risulta originale per la scelta di vendere di alcuni volumi ad una lotteria, piuttosto che per la prenotazione delle copie conclusa prima ancora che fosse completata la stesura della serie, anticipando in qualche modo il moderno \"crowdsourcing\". Tale modello di business consentiva di verificare il reale interesse di pubblico pe rl'opera e la sua fattibilit\u00e0 economica, avendo disponibilit\u00e0 liquide adeguate a pareggiare i costi fissi prima della loro manifestazione temporale.\nMaggiore successo ebbe la \"Cyclopaedia\" (o \"Dizionario universale delle arti e delle scienze\") pubblicata da Ephraim Chambers nel 1728. Si trattava di un dizionario enciclopedico in due volumi. Tuttavia, esso conteneva un'ampia gamma di voci, era organizzato alfabeticamente, si affidava al contributo di molti autori e comprendeva l'innovazione di inserire riferimenti incrociati tra le sezioni all'interno delle voci. Per questo Chambers \u00e8 considerato il padre dell'enciclopedia moderna. La \"Cyclopedia\" divenne il modello di ogni successiva enciclopedia, in quanto fu tradotta e imitata. La traduzione italiana apparve a Venezia nel 1749.\nStrette, seppure prudenti, furono le relazioni del movimento enciclopedico con l'Illuminismo, con lo spirito di apertura alla conoscenza, all'istruzione, alla consapevolezza della variet\u00e0 e relativit\u00e0 dei punti di vista, pur nell'universalit\u00e0 della ragione e della natura umana.\nInizialmente era stato concepito come traduzione francese del lavoro di Chambers anche il \"Dizionario ragionato delle scienze, delle arti e dei mestieri\", universalmente noto come \"Encyclop\u00e9die\", pubblicato a Parigi a partire dal 1751. Quest'opera \u00e8 certamente la pi\u00f9 nota e importante delle prime enciclopedie, notevole per la sua vastit\u00e0, per la qualit\u00e0 di alcuni contributi e soprattutto per il suo impatto politico e culturale negli anni che condussero alla Rivoluzione francese. L'ambizioso progetto era stato affidato a Denis Diderot con la collaborazione dei pi\u00f9 prestigiosi intellettuali del tempo (Voltaire, d'Alembert, Rousseau, Quesnay ecc.); tuttavia l'opera, accanto ai contributi dei maggiori pensatori francesi dell'epoca, dedicava molto spazio alle informazioni di tipo tecnico, relative alle diverse attivit\u00e0 produttive.\nL\"Encyclop\u00e9die\", edita da d'Alembert e Diderot, fu pubblicata in 17 volumi di voci (distribuiti dal 1751 al 1765) e 11 volumi di illustrazioni (distribuiti dal 1762 al 1772). Cinque volumi di materiale supplementare e due volumi d'indici, sotto la supervisione di altri editori, furono distribuiti dal 1776 al 1780 da Charles-Joseph Panckoucke di Parigi. Dell\"Encyclop\u00e9die\" furono successivamente stampate altre quattro edizioni, di cui due in Italia: quella del 1758-1776 a Lucca e quella del 1770-1778 a Livorno.\nL\"Encyclop\u00e9die\" a sua volta ispir\u00f2 la \"Encyclop\u00e6dia Britannica\", che ebbe inizi modesti a Edimburgo: la prima edizione, distribuita tra il 1768 e il 1771, era composta di appena tre volumi completati affrettatamente \u2013 A-B, C-L e M-Z \u2013 per un totale di pagine. Nel 1797, quando fu completata la terza edizione, era stata espansa a 18 volumi che si occupavano di un'ampia gamma di argomenti, con voci fornite da un insieme di autorit\u00e0 nel loro campo.\nIl \"Brockhaus Konversations-Lexikon\" fu pubblicato a Lipsia dal 1796 al 1808 in 6 volumi. Parallelamente ad altre enciclopedie del XVIII secolo, l'ambito fu espanso oltre quello delle precedenti pubblicazioni, nello sforzo di essere onnicomprensivo. Ma l'opera non era intesa per un uso scientifico, bens\u00ec per divulgare i risultati delle ricerche e delle scoperte in una forma semplice e popolare senza eccessivi dettagli. Questo formato, in contrasto con quello dell\"Encyclop\u00e6dia Britannica\", fu ampiamente imitato da successive enciclopedie del XIX secolo in Gran Bretagna, negli Stati Uniti, in Francia, in Spagna, in Italia e in altri paesi. Delle enciclopedie che ebbero una certa influenza tra la fine del XVIII secolo e l'inizio del XIX, l'enciclopedia \"Brockhaus\" \u00e8 forse la pi\u00f9 simile, nella forma, alle enciclopedie moderne.\nOttocento.\nI primi anni del XIX secolo videro il fiorire di enciclopedie pubblicate in Europa e in America. In Francia non fu ripubblicata l\"Encyclop\u00e9die\". Il suo posto fu riempito prima dall\"Encyclop\u00e9die M\u00e9thodique\" ordinata per materie in 157 volumi pi\u00f9 53 di tavole, edita dallo stesso Panckoucke fra il 1782 e il 1832, e poi dalla \"Encyclop\u00e9die moderne. Dictionnaire abreg\u00e9 des sciences, des lettres, des arts, de l'industrie, de l'agriculture et du commerce\" in 30 volumi pubblicata dall'editore Firmin Didot di Parigi nel 1853. In Germania fra il 1839 e il 1855 apparve \"Das gro\u00dfe Conversations-Lexicon f\u00fcr die gebildeten St\u00e4nde\" in 52 volumi curata da Joseph Meyer di Gotha, che \u00e8 rimasta l'enciclopedia pi\u00f9 prestigiosa in tedesco. In Inghilterra la \"Rees's Cyclop\u00e6dia\" in 39 volumi (Londra e Filadelfia 1802\u20131819) conteneva una mole di informazioni riguardanti la rivoluzione industriale e scientifica dell'epoca. Una caratteristica di queste pubblicazioni era l'alta qualit\u00e0 delle illustrazioni fatte da incisori e disegnatori specializzati.\nIl \"Grand dictionnaire universel du XIXe si\u00e8cle\" in 17 volumi e i suoi supplementi furono pubblicati in Francia da Pierre Larousse fra il 1866 e il 1890. La casa editrice Larousse sarebbe rimasta la pi\u00f9 famosa casa editrice francese di opere enciclopediche. Fra il 1898 e il 1907 vide la luce il \"Nouveau Larousse illustr\u00e9\". Fra il 1960 e il 1964 usc\u00ec il \"Grand Larousse Encyclop\u00e9dique\" in 10 volumi. e infine nel 1971-1978 \u00e8 uscita la \"Grande Encyclop\u00e9die Larousse\" in 21 volumi.\nAccanto a queste grandi opere, la crescita dell'educazione popolare e gli Istituti Industriali, spinti dalla \"Societ\u00e0 per la Diffusione della Conoscenza Utile\", portarono alla produzione della \"Penny Cyclop\u00e6dia\" (1833-1846) che, come il suo titolo suggerisce, fu distribuita in numeri settimanali al costo di un penny come un giornale. Questo modello delle enciclopedie a dispense, accessibile ai ceti medio-bassi, fu imitato in tutta Europa. In Italia l'enciclopedia di questo tipo che ebbe maggiore diffusione fu l\"Enciclopedia Popolare Sonzogno\" pubblicata a cavallo fra Otto- e Novecento.\nA met\u00e0 dell'Ottocento il numero delle enciclopedie aument\u00f2 nettamente, in quanto nelle maggiori lingue cominciarono ad apparire nuove opere in concorrenza fra di loro e di diversi formati.\nInoltre iniziarono ad essere pubblicate enciclopedie anche in altre lingue.\nIn proposito si possono citare l\"Enciclopedia moderna\" pubblicata a Madrid nel 1851-1855 in 37 volumi; il \"Winkler Prins\" in olandese del 1870-1882; il \"Nordisk familjebok\" in lingua svedese edito nel 1876-1899 che era costituito da 20 volumi; il \"Salmonsens Konversationsleksikon\" in danese del 1893-1907 in 26 volumi; e infine il \"Dizionario Enciclopedico Brockhaus ed Efron\" in ben 86 volumi, pubblicato fra il 1890 e il 1907 in russo.\nNovecento.\nNel 1911 fu pubblicata l'undicesima edizione dell\"Enciclopedia Britannica\", che viene generalmente considerata la migliore edizione di questa longeva enciclopedia. Questa edizione ha anche segnato il passaggio della redazione da Edimburgo a Chicago.\nNel frattempo la casa editrice Espasa di Barcellona aveva iniziato la pubblicazione della sua \"Enciclopedia universal ilustrada europeo-americana\" (1908-1930). Essa si compone di 70 volumi pi\u00f9 numerose appendici di aggiornamento e indici. Tuttora ristampata, si vanta di essere la pi\u00f9 estesa enciclopedia moderna e rimane l'enciclopedia di riferimento in lingua spagnola.\nNel 1917 venne pubblicata a Chicago la prima edizione della \"World Book Encyclopedia\". Attualmente questa enciclopedia, molto popolare nei paesi anglosassoni, conta 22 volumi ed \u00e8 secondo l'editore l'enciclopedia su carta pi\u00f9 venduta al mondo. Nel 1961 venne pubblicata un'edizione per non vedenti in caratteri Braille.\nLa \"Grande enciclopedia sovietica\" pubblicata a partire dal 1926 in tre distinte edizioni, rispettivamente di 65, 50 e 30 volumi, rappresent\u00f2 l'enciclopedia di riferimento del mondo marxista e fu perci\u00f2 tradotta anche in inglese e greco.\nNello stesso periodo in Italia si inizi\u00f2 a pensare alla creazione di un'enciclopedia universale, sul modello di quelle inglesi e francesi, ma i primi tentativi non furono coronati da successo. Nel 1925 fu fondato a Roma l'Istituto dell'Enciclopedia Italiana intitolato a Giovanni Treccani per la realizzazione dell\"Enciclopedia Italiana di scienze, lettere ed arti\"; il filosofo Giovanni Gentile fu nominato direttore scientifico e si dedic\u00f2 ad invitare e coordinare studiosi italiani di tutti i campi e di tutti gli orientamenti per la realizzazione dell'opera. Numerosi e importanti furono i contributi, tra tutti si ricordano Enrico Fermi per la fisica e Guglielmo Marconi per le telecomunicazioni; quest'ultimo nel 1933 assunse la presidenza dell'Istituto Treccani. La prima edizione dell'opera fu completata, a livello redazionale, nel 1937. Le voci dell'Enciclopedia furono pubblicate negli opuscoli della \"Biblioteca della Enciclopedia Italiana\" tra il 1932 e il 1943.\nAltra opera di particolare rilievo in Italia fu quella della casa editrice UTET, che nel periodo 1933-'39 pubblic\u00f2 il \"Grande Dizionario Enciclopedico\", fondato dal prof. Pietro Fedele, pubblicata inizialmente in dieci volumi e periodicamente aggiornata fino alla quarta edizione (1984-'91).\nNel 1936 apparve l\"Enciclopedia Bompiani\" in due volumi, che divenne la pi\u00f9 popolare enciclopedia italiana per famiglie per alcuni decenni, e che nelle edizioni del dopoguerra aument\u00f2 gradualmente di dimensioni.\nFra il 1935 e il 1960 venne pubblicata a Lisbona e Rio de Janeiro la \"Grande enciclop\u00e9dia portuguesa e brasileira\" in 40 volumi, che rimane la maggior enciclopedia in lingua portoghese.\nNel 1952, la Federico Motta Editore pubblica in Italia la prima edizione dell'omonima enciclopedia universale. \nNel 1962 nacque la \"Wielka Encyklopedia PWN\". A partire dal 2001 \u00e8 uscita la nuova edizione post-comunista, che rappresenta tuttora la enciclopedia di riferimento in polacco.\nNegli anni sessanta il raggiunto benessere da parte della maggioranza degli italiani e l'espansione dell'obbligo scolastico alla scuola media ampliarono grandemente il mercato delle enciclopedie. In particolare ritornarono in voga le enciclopedie a fascicoli, ora indirizzate soprattutto ai ragazzi in et\u00e0 scolare, fra le quali la pi\u00f9 famosa fu \"Conoscere\" pubblicata dalla Fratelli Fabbri Editori. Nel 1962 nacquero anche \"le Garzantine\", che rappresentarono un nuovo modello di enciclopedia per famiglia, tuttora popolare. Nello stesso anno inizi\u00f2 anche la pubblicazione dell\"Enciclopedia Universo\" in 12 volumi a cura dell'Istituto Geografico De Agostini. La Rizzoli tradusse e integr\u00f2 tra il 1966 e il 1970 l'enciclopedia francese della Larousse, venduta sempre a fascicoli o in abbonamento, come Rizzoli-Larousse, fino al 2000. Tale enciclopedia fu edita dal 1998 al 2003 anche in formato CD-ROM.\nAlla fine degli anni settanta nacquero, invece, due opere che avevano l'ambizione di rappresentare un'alternativa all\"Enciclopedia Treccani\", sentita come ormai obsoleta da molti intellettuali: la \"Enciclopedia Einaudi\" del 1977 in 15 volumi, costruita per monografie intorno a poche parole chiave, e la \"Enciclopedia Europea Garzanti\" del 1979 in 12 volumi.\nNegli stessi anni in Francia si sent\u00ec il bisogno di un'enciclopedia che competesse con le maggiori enciclopedie mondiali, in particolare con la \"Britannica\". E proprio con una compartecipazione di questa istituzione fra il 1968 e il 1975 venne pubblicata l\"Encyclop\u00e6dia Universalis\" in francese, la cui edizione pi\u00f9 aggiornata, la sesta, \u00e8 quella del 2009 in 30 volumi.\nNel corso del Novecento si sono inoltre affermate molte autorevoli enciclopedie relative a particolari ambiti culturali. Fra le pi\u00f9 famose si possono citare la \"Catholic Encyclopedia\", l\"Encyclopaedia Judaica\", l\"Encyclop\u00e6dia of Islam\" e la \"Realencyclop\u00e4die der classischen Altertumswissenschaft\" edita da August Friedrich Pauly e successivamente da Georg Wissowa.\nLe enciclopedie sono essenzialmente derivate da materiale gi\u00e0 esistente e, particolarmente nel XIX secolo, erano comuni tra gli editori gli atti di plagio indiscriminato. Le moderne enciclopedie non sono tuttavia meri compendi di sempre maggiori dimensioni, che includono tutto ci\u00f2 che \u00e8 venuto prima: per fare spazio agli argomenti moderni, doveva essere regolarmente scartato del materiale prezioso per un uso storico, quantomeno prima dell'avvento delle enciclopedie digitali e in particolare quelle sul web, che non dipendono da un supporto fisico per la distribuzione. Inoltre le opinioni e la visione del mondo di una particolare generazione possono essere osservate nel modo di scrivere un'enciclopedia in un determinato momento storico; per queste ragioni le vecchie enciclopedie sono un'utile fonte di informazioni storiche, in particolare per registrare i cambiamenti nel campo scientifico e tecnologico.\nEra digitale.\nL'introduzione della tecnologia digitale - l'inizio dell'era digitale negli anni settanta - comport\u00f2 un ammodernamento delle tecniche di composizione e stampa, ma non rivoluzion\u00f2 immediatamente il settore delle enciclopedie, che continuarono a essere stampate e distribuite su carta per i due decenni successivi. Per modificare radicalmente il medium fu necessario attendere che i personal computer si fossero diffusi e che le memorie di massa si fossero evolute fino a produrre un supporto abbastanza capiente da contenere l'ingente quantit\u00e0 di dati costituita da una enciclopedia, notevolmente maggiore quando al testo vengono associate immagini e contenuti multimediali come brani audio e video.\nFu infatti solo negli anni novanta del XX secolo che si iniziarono a pubblicare enciclopedie generaliste su CD-ROM (una tecnologia introdotta negli anni ottanta) da utilizzare con i personal computer casalinghi. L'edizione digitale dell'enciclopedia Grolier fu pioniera, mentre \"Encarta\" della Microsoft \u00e8 stata il prodotto pi\u00f9 importante e tipico di questa nuova tendenza, in quanto non aveva una edizione stampata. Le voci erano arricchite con contenuti multimediali audio e video cos\u00ec come con numerose immagini di alta qualit\u00e0. Dello stesso tipo \u00e8 l'enciclopedia multimediale \"Omnia\" De Agostini, in varie edizioni, suddivisa a seconda delle aree tematiche.\nUn singolo CD-ROM non era tuttavia sufficientemente capiente per contenere i 12-20 volumi di una tradizionale enciclopedia generalista, incluse le immagini. Questo comport\u00f2 inizialmente la necessit\u00e0, da parte degli editori, di selezionare i contenuti da distribuire nell'edizione digitale rispetto a quella cartacea, in modo da fare spazio anche a immagini e contenuti multimediali, o in alternativa di distribuire l'enciclopedia su numerosi CD-ROM. La sostituzione del CD-ROM con il pi\u00f9 capiente DVD-ROM come supporto permise in parte di superare il problema, ma \u00e8 stato solo con la diffusione delle enciclopedie online che venne risolto definitivamente il problema dello spazio per lo stoccaggio dei dati, grazie alla diffusione del World Wide Web a partire dalla met\u00e0 degli anni novanta.\nAgli inizi del XXI secolo dunque un numero crescente di enciclopedie sono state rese fruibili anche per la consultazione \"on-line\", che in genere veniva resa disponibile all'utente dietro registrazione e pagamento di un abbonamento. Negli anni successivi quasi tutte le maggiori enciclopedie smisero di essere pubblicate su carta.\nContrariamente a quanto era sempre accaduto nelle enciclopedie tradizionali, compilate da un certo numero di scrittori a contrattoin genere persone con una cultura accademicala natura interattiva di Internet ha permesso nel primo decennio del XXI secolo la creazione di progetti quali Wikipedia, Everything2 e Open Site, detti \"open content\" - basati sul crowdsourcing, sulla collaborazione spontanea di un gran numero di utenti - che permettono a chiunque di espandere, rimuovere o modificare il loro contenuto. Wikipediala pi\u00f9 grande enciclopedia mai scritta, nata nel 2001ha prodotto oltre 30 milioni di voci (aprile 2014) in pi\u00f9 di 280 lingue il cui contenuto \u00e8 pubblicato sotto una licenza copyleft, che ne consente la distribuzione e il riutilizzo a chiunque e per qualsiasi scopo.\nLe voci di Wikipedia tuttavia non sono necessariamente sottoposte a revisione da parte di esperti e molte voci, in effetti, possono risultare banali o contenere errori di varia natura. Dubbi legittimi sono stati sollevati riguardo l'accuratezza delle informazioni raccolte in generale mediante progetti open source, anche se nel 2005 la rivista scientifica \"Nature\" ha effettuato uno studio comparativo tra voci scientifiche di Wikipedia e dell'Enciclopedia Britannica, in cui si rilevava un'analoga quantit\u00e0 di errori.\nNonostante queste critiche, la gratuit\u00e0 e facilit\u00e0 di consultazione delle enciclopedie open content, oltre al loro incessante aggiornamento, ha quasi completamente fatto uscire dal mercato le enciclopedie informatiche a pagamento, fra cui anche \"Encarta\", la cui ultima edizione risale al 2009, e la stessa \"Omnia\" la cui ultima edizione risale al 2010.\nEnciclopedie mondiali congetturali: dal \"World Brain\" al World Wide Web.\nGi\u00e0 prima dell'avvento dell'informatica e di Internet, alcuni ipotizzarono che attraverso l'uso di nuove tecnologie si sarebbe potuta migliorare la diffusione della conoscenza creando nuove forme di enciclopedia. Tali idee rimasero in larga parte congetturali, ma ebbero una certa influenza.\nNel periodo tra la prima e seconda guerra mondiale, l'enciclopedia divenne un popolare strumento educativo. Nel campo culturale dell'internazionalismo, il pioniere della documentazione Paul Otlet ridefin\u00ec l'enciclopedia come un prodotto documentario e \"multimediale\".\nDagli inizi del Novecento Otlet lavor\u00f2 con l'ingegnere Robert Goldschmidt alla memorizzazione dei dati bibliografici su microfilm (tecnica allora nota come \"microfotografia\"); alla fine del 1920 tent\u00f2 con dei colleghi di creare una nuova forma di enciclopedia interamente stampata su microfilm, l\"Encyclopedia Universalis Mundaneum\".\nA partire dal 1936 un altro internazionalista, lo scrittore britannico H. G. Wells - rimasto noto per le sue opere di anticipazione scientifica a sfondo sociale - svilupp\u00f2 l'idea di una nuova forma di enciclopedia: un \"cervello mondiale\" (\"World Brain\"), cui dedic\u00f2 un libro nel 1938. Nelle idee di Wells, si trattava di nuova \"enciclopedia mondiale\", libera, sintetica, autorevole, permanente, che avrebbe aiutato i cittadini del mondo a fare il miglior uso delle risorse informative universali e reso il miglior contributo alla pace tra le nazioni. Uno degli obiettivi del congresso mondiale della documentazione universale, tenutosi a Parigi nel 1937, fu proprio quello di discutere le idee di Wells sul cervello mondiale e i loro metodi di attuazione.\nVannevar Bush, nel suo fondamentale saggio \"As We May Think\" del 1945, propose di creare una innovativa macchina ipertestuale, il Memex, affermando inoltre che \"appariranno forme totalmente nuove di enciclopedia, gi\u00e0 confezionate con una rete di percorsi associativi che le attraversano, pronte per essere immesse nel memex e ivi potenziate.\"\nBush, come prima di lui Otlet e Wells, ipotizzava di utilizzare i microfilm (la tecnologia pi\u00f9 avanzata all'epoca per immagazzinare informazioni), ma nessuno dei tre pot\u00e9 vedere realizzate le sue idee.\nNel 1962, Arthur C. Clarke previde che la costruzione di quello che Wells aveva chiamato il \"Cervello mondiale\" si sarebbe svolta in due fasi, la prima delle quali sarebbe stata la costruzione della \"Biblioteca mondiale\" (World Library), che \u00e8 fondamentalmente il concetto di Wells di un'enciclopedia universale accessibile a tutti da casa propria su terminali computerizzati; Clarke predisse che questa fase si sarebbe instaurata (almeno nei paesi sviluppati) entro il 2000; la seconda fase sarebbe stata la creazione di un supercomputer dotato di un'avanzata intelligenza artificiale (entro il 2100).\nAlcuni autori di fantascienza hanno immaginato in varie forme la creazione di un'enciclopedia universale che raccogliesse le conoscenze e il sapere di una futura civilt\u00e0 (umana o aliena) estesa su tutta la galassia, a partire appunto dall'Enciclopedia galattica di Isaac Asimov nei romanzi del ciclo della Fondazione, pubblicati dal 1951.\nNegli anni novanta alcuni studiosi hanno visto il nascente World Wide Web come un'estensione del \"cervello mondiale\" a cui gli individui possono accedere tramite i personal computer, o lo sviluppo stesso del Web in un cervello globale. Richard Stallman nel 1999 dichiar\u00f2 che \"Il World Wide Web ha le potenzialit\u00e0 per svilupparsi in un'enciclopedia universale che copra tutti i campi della conoscenza\", influenzando in seguito Nupedia, un progetto di enciclopedia online del 2000 da cui nacque l'anno successivo Wikipedia.\nCaratteristiche generali.\nL'illuminista francese Denis Diderot afferm\u00f2 che lo scopo dell'enciclopedia \u00e8:\nLe enciclopedie sono divise in voci, o lemmi, cui si accede solitamente in ordine alfabetico. Le voci di una enciclopedia sono pi\u00f9 lunghe e pi\u00f9 dettagliate di quelle dei dizionari; a differenza delle voci di un dizionario, che si concentrano sulle informazioni linguistiche sui termini, le voci di una enciclopedia si concentrano in genere su cose e concetti per illustrare il soggetto che d\u00e0 il nome alla voce.\nGli elementi cardinali che definiscono i caratteri di un'enciclopedia sono quattro:\nEnciclopedie generaliste ed enciclopedie specializzate.\nLe enciclopedie possono distinguersi in \"generaliste\" (o \"universali\"), contenenti voci di differenti e innumerevoli campi d'interesse (l\"Enciclopedia Treccani\" e l\"Enciclopedia Britannica\" sono tra gli esempi pi\u00f9 noti), rivolte al pubblico pi\u00f9 vasto, o possono essere specializzate in un unico campo di interesse, cos\u00ec come un'enciclopedia medica, scientifica, filosofica o poetica. Ci sono anche enciclopedie che coprono una grande variet\u00e0 di argomenti e aspetti di una data cultura con una prospettiva oggettiva del gruppo etnico, politico o religioso, come la \"Grande enciclopedia sovietica\", la \"Jewish Encyclopedia\" o la \"Catholic Encyclopedia\".\nLe opere enciclopediche hanno lo scopo di trasmettere le conoscenze pi\u00f9 significative accumulate in relazione al soggetto in questione. Opere di questo tipo sono state pianificate e sono state tentate nel corso di maggior parte della storia umana, ma il termine \"enciclopedia\" \u00e8 stato usato per la prima volta solo nel XVI secolo. Le prime enciclopedie generaliste che sono riuscite a essere sia autorevoli sia esaustive nella trattazione apparvero nel XVIII secolo. Ogni opera enciclopedica \u00e8, chiaramente, una versione sintetizzata di tutta la conoscenza, e le opere variano per vastit\u00e0 e per approfondimento. Il pubblico di destinazione pu\u00f2 influenzare la trattazione: un'enciclopedia pensata per bambini, ad esempio, sar\u00e0 pi\u00f9 ridotta di una per gli adulti.\nOrganizzazione dei contenuti.\nLa disposizione sistematica del materiale \u00e8 essenziale per rendere l'enciclopedia uno strumento di consultazione fruibile. Storicamente, si sono distinti due metodi di allestire le enciclopedie cartacee: il metodo alfabetico, che consiste in voci distinte, organizzate in base all'ordine alfabetico, o la disposizione in categorie ordinate gerarchicamente. Il primo metodo \u00e8 quello a tutt'oggi maggiormente utilizzato, anche se la fluidit\u00e0 dei \"media\" elettronici consente delle possibilit\u00e0 di ricerca, rinvio e indicizzazione prima inimmaginabili. L'epigrafe di Orazio sulla prima di copertina della \"Encyclop\u00e9die\" del XVIII secolo trasmette efficacemente l'importanza della struttura di un'enciclopedia: '\"Che grazia possono aggiungere agli argomenti banali il potere dell'ordine e del collegamento.\"\nLe enciclopedie moderne sono in genere dotate di un indice analitico (come la \"Encyclop\u00e6dia Britannica Eleventh Edition\") per facilitare la ricerca dei contenuti.\nL'attuale multimedialit\u00e0 ha esercitato una crescente influenza nella raccolta, verifica, sintesi e presentazione di ogni genere di informazione. Progetti come Wikipedia (gratuita) e Encarta (a pagamento) sono esempi di nuove forme di enciclopedia, che rendono il reperimento di informazioni pi\u00f9 semplice e immediato.\nL'enciclopedia, per come la conosciamo oggi, si \u00e8 sviluppata dal dizionario nel corso del XVIII secolo. Un dizionario si concentra in primo luogo sulle parole e sulle loro definizioni e solitamente fornisce poche informazioni sul contesto in cui esse vengono usate e su come esse entrino in contatto con altri settori del sapere. Tuttavia alcune opere che hanno nel titolo \"dizionario\" in pratica risultano spesso pi\u00f9 simili ad un'enciclopedia, specialmente quelle che trattano ambiti settoriali.\nLe enciclopedie spesso contengono anche numerose illustrazioni e carte geografiche, oltre che bibliografie e statistiche.\nFormati.\nEnciclopedie digitali.\nLa struttura di un'enciclopedia e il suo essere in naturale evoluzione sono propriet\u00e0 particolarmente adatte a un formato per computer, fruibile su supporti di memorizzazione locale o in rete; di conseguenza tutte le maggiori enciclopedie stampate hanno adottato questo metodo di distribuzione entro la fine del XX secolo. Tali pubblicazioni (basate prima su supporti CD-ROM e poi su DVD) hanno il vantaggio di essere prodotte a basso costo ed essere facilmente trasportabili; al contrario della forma stampata in genere includono contenuti multimediali, quali animazioni, registrazioni audio e registrazioni video. Un altro significativo beneficio di questa nuova forma \u00e8 costituito dai collegamenti ipertestuali tra voci concettualmente legate tra loro, il che permette di rendere assai pi\u00f9 rapida la consultazione. Le enciclopedie consultabili in rete hanno tutti questi vantaggi, con quello aggiuntivo di essere (potenzialmente) dinamiche: nuove informazioni possono essere mostrate quasi immediatamente, piuttosto che dover attendere la successiva pubblicazione su un supporto fisico.\nPer fornire aggiornamenti tra le nuove edizioni numerose enciclopedie su carta pubblicavano tradizionalmente dei supplementi annuali, come soluzione parziale al problema del mantenersi aggiornate, ma questo metodo richiedeva ovviamente al lettore lo sforzo aggiuntivo di verificare le voci sia sui volumi originali che sui supplementi annuali. Alcune enciclopedie basate su formato digitale e consultabili attraverso un personal computer offrono la possibilit\u00e0 di aggiornamenti online, sulla base di una registrazione a pagamento; in questo caso gli aggiornamenti sono integrati con il contenuto gi\u00e0 disponibile.\nL'informazione in un'enciclopedia stampata necessita di una qualche forma di struttura indicizzata. Tradizionalmente il metodo impiegato \u00e8 quello di presentare le informazioni ordinate alfabeticamente secondo il titolo della voce. Tuttavia, con l'avvento dei formati dinamici digitali, la necessit\u00e0 di imporre una struttura predeterminata \u00e8 teoricamente venuta meno. Nondimeno, la maggior parte delle enciclopedie in formato digitale offre un insieme di strategie di organizzazione delle voci, ad esempio per area di categorizzazione dell'oggetto o per ordine alfabetico.\nBibliografia.\nPer approfondimenti:\nCollegamenti esterni.\nEnciclopedie storiche disponibili online.\n\"(in ordine cronologico di prima edizione)\""}
{"id": "1669", "revid": "290309", "url": "https://it.wikipedia.org/wiki?curid=1669", "title": "Egna", "text": "Egna (\"Neumarkt\" in tedesco) \u00e8 un comune italiano di abitanti della provincia autonoma di Bolzano in Trentino-Alto Adige. \u00c8 inoltre un comune mercato e rientra nella guida dei Borghi pi\u00f9 belli d'Italia per la regione Trentino-Alto Adige.\nGeografia fisica.\nOltre ad essere il centro principale del subcomprensorio della Bassa Atesina \u00e8 il capoluogo amministrativo e culturale del comprensorio Oltradige-Bassa Atesina, nonostante sia solo il terzo comune per popolazione, dopo Laives e Appiano.\nIl borgo \u00e8 situato in fondovalle, a 214 , sulla sinistra orografica dell'Adige, a circa 25\u00a0km a sud di Bolzano.\nFuori dal suo centro ha una stazione ferroviaria (Egna-Termeno/\"Neumarkt-Tramin\"), nella quale fermano solo i treni regionali, e uno svincolo autostradale sull'A22.\nOrigini del nome.\nIl nome \"Egna\" deriva dalla antica \"mansio Endidae\", una mansio o stazione di posta romana sulla Via Claudia Augusta: scavi archeologici hanno portato alla luce un sito ben conservato, che oggi si pu\u00f2 visitare. Divenuto \"Enna\" nel 1018 e \"E(n)gna\" nel 1170, dopo un incendio il paese fu ricostruito dal vescovo Corrado nel 1189 con il nome di \"burgum novum de Egna\". Nel 1260 fu noto col nome di \"Novum Forum\", attorno al Trecento \u00e8 divenuto \"Neuwenmarcht\" e nel 1327 \"Neumarkt\".\nStoria.\nIl piccolo centro \u00e8 un tipico borgo mercantile di fondazione altomedievale, istituito nel 1189 dal vescovo Corrado di Trento. Gi\u00e0 nel Duecento i conti del Tirolo subentrarono ai vescovi nella gestione del potere territoriale, facendo del distretto giudiziale di Egna (\"Landgericht Enn-Kaldiff\") una delle loro basi nella val d'Adige. Nel contempo concentrarono i loro investimenti a Bolzano, lasciando cos\u00ec quasi intatto l'impressione antica che ancora oggi il borgo offre.\nNel XIII secolo Sofia, degli Ezzelini, figlia di Ecelino II il Monaco, sposer\u00e0 il nobile Enrico III da Egna (\"Enn\"). \u00c8 nativo di Egna Camillo Zancani, uno dei Mille di Garibaldi.\nNel 1946 \u00e8 passato dalla provincia autonoma di Trento alla provincia autonoma di Bolzano in seguito all'accordo De Gasperi-Gruber.\nStemma.\nLo stemma \u00e8 partito, a sinistra \u00e8 raffigurata la luna crescente d'argento su sfondo rosso; a destra una croce patente rossa, con le braccia scorciate, su sfondo argento. In un documento del 1395 Albrecht d'Austria, fratello di Rodolfo IV d'Asburgo concedeva al villaggio, allora denominato \"Newnmarkt\", l'uso dell'insegna. Lo stemma \u00e8 stato adottato nel 1967.\nMonumenti e luoghi d'interesse.\nArchitetture civili.\nPresso la frazione di Laghetti si incontrano due strutture interessanti: la prima \u00e8 il cosiddetto \"Kl\u00f6sterle\", l'ospizio di San Floriano, la seconda struttura risulta essere in relazione alla prima: si tratta della chiesa di San Floriano.\nSociet\u00e0.\nRipartizione linguistica.\nAll'ultimo censimento prima dell'entrata in vigore del Pacchetto per l'Alto Adige, nel 1971, il comune era ancora a maggioranza di lingua italiana (50,03%). Nel 1981 il gruppo linguistico italiano era gi\u00e0 calato al 39,43%.\nLa popolazione al censimento del 2011 si \u00e8 confermata per due terzi circa di madrelingua tedesca e per un terzo di madrelingua italiana. Pressoch\u00e9 insignificante la componente ladina."}
{"id": "1670", "revid": "1305772", "url": "https://it.wikipedia.org/wiki?curid=1670", "title": "Etna (disambigua)", "text": ""}
{"id": "1671", "revid": "1320609", "url": "https://it.wikipedia.org/wiki?curid=1671", "title": "Economia domestica", "text": "Leconomia domestica o familiare \u00e8 la scienza che studia il \"modo di produzione domestico\" (acronimo: MDP), ovvero le varie modalit\u00e0 per la conduzione degli aspetti pratici della vita di un nucleo familiare e di una comunit\u00e0.\nEsempi.\nEsempi classici di economie domestiche: \u00ab il kraal in Africa occidentale; le \u2018\u2019casbe\u2019\u2019 nell\u2019Africa nordoccidentale; la famiglia patriarcale ebrea; la tenuta greca dei tempi di Aristotele; la famiglia romana; il feudo medioevale o la tipica famiglia contadina diffusa in tutto il mondo prima della vendita generalizzata dei suoi prodotti sui mercati.\u00bb\nAspetti istituzionali.\nItalia.\nIn Italia l'economia domestica a partire dalla riforma Gentile fu materia di insegnamento della scuola media inferiore, nella nuova scuola media unificata istituita dal 1963 la denominazione muta nel nuovo insegnamento delle Applicazioni tecniche, differenziato in maschile e femminile, che sar\u00e0 impartito fino al 1977 quando muta con l'appellativo di Educazione tecnica, che non si diversifica pi\u00f9 in relazione al sesso degli alunni.\n\u00c8 materia d'insegnamento del Sistema di istruzione e formazione professionali ad indirizzo sociale e sanitario, in corsi di studio per tecnici dei servizi sociosanitari e operatori sociosanitari, come precedentemente lo era dei corsi di istruzione tecnica per attivit\u00e0 sociali, con finalit\u00e0 all'esercizio di attivit\u00e0 connesse alla \u201corganizzazione, gestione, coordinamento e controllo di refettori scolastici e mense aziendali, case di cura, case di riposo, asili nido, soggiorni estivi, convitti ecc.\u201d\nI concorsi ed i corsi per l'ammissione nel profilo professionale di insegnante di economia domestica prevedono come programma di riferimento le tecniche e le esercitazioni pratiche dei servizi di cucina e di ospitalit\u00e0.\nCorea del sud.\nIn Corea del Sud, l'economia domestica \u00e8 denominata \uac00\uc815\uacfc\ud559, gajeong-gwahak, che in italiano si pu\u00f2 rendere con \"scienze della famiglia\". La disciplina fu introdotta dai missionari occidentali alla fine del XIX secolo. Nel 1929, la Ewha Womans University di Seoul istitu\u00ec il primo dipartimento universitario di scienze della famiglia. "}
{"id": "1673", "revid": "125994531", "url": "https://it.wikipedia.org/wiki?curid=1673", "title": "Euro", "text": "Leuro (simbolo: \u20ac, codice ISO 4217: EUR; : ; plurale invariabile oppure, meno comunemente, \"euri\") \u00e8 la valuta ufficiale dei paesi della zona euro e quella unica attualmente adottata da 19 dei 27 Stati membri dell'Unione aderenti all'Unione economica e monetaria dell'Unione europea (UEM), ossia Austria, Belgio, Cipro, Estonia, Finlandia, Francia, Germania, Grecia, Irlanda, Italia, Lettonia, Lituania, Lussemburgo, Malta, Paesi Bassi, Portogallo, Slovacchia, Slovenia e Spagna. La circolazione monetaria ebbe effettivamente inizio il 1\u00ba gennaio 2002 nei primi dodici Paesi che l'adottarono.\nLe ultime nazioni ad aver adottato la valuta sono state la Lettonia e la Lituania, rispettivamente il 1\u00ba gennaio 2014 e il 1\u00ba gennaio 2015.\nIl complesso di questi Paesi, detto informalmente \"zona euro\" (o anche \"eurozona\" o \"eurolandia\"), conta una popolazione di oltre 343 milioni di abitanti; prendendo in considerazione anche quei paesi terzi che utilizzano divise legate all'euro, la moneta unica interessa direttamente oltre 480 milioni di persone in tutto il mondo. In aggiunta ai membri dell'eurozona, la moneta unica europea \u00e8 utilizzata anche in altri sei Stati europei: quattro microstati (Andorra, Citt\u00e0 del Vaticano, Principato di Monaco e San Marino) hanno adottato l'euro in virt\u00f9 delle preesistenti condizioni di unione monetaria con Paesi membri della UE, mentre l'adozione da parte del Montenegro e del Kosovo \u00e8 stata unilaterale.\nL'euro \u00e8 amministrato dalla Banca centrale europea (BCE), con sede a Francoforte sul Meno, e dal Sistema europeo delle banche centrali; il primo organismo \u00e8 responsabile unico delle politiche monetarie comuni, mentre coopera con il secondo per quanto riguarda il conio e la distribuzione di banconote e monete negli stati membri.\nL'euro \u00e8 la moneta ufficiale anche in tutti i dipartimenti d'oltremare e le collettivit\u00e0 d'oltremare francesi: Mayotte (Africa), Riunione (Africa), Guadalupa (Nord America), Martinica (Nordamerica), Saint-Pierre e Miquelon (Nord America), Saint Barth\u00e9lemy (Nord America), Saint-Martin (Nord America), Guyana francese (Sudamerica). L'euro \u00e8 la valuta corrente anche a Ceuta e Melilla, citt\u00e0 autonome spagnole in nord Africa, nelle Canarie, comunit\u00e0 autonoma della Spagna, nei possedimenti spagnoli del nord Africa (Plazas de soberan\u00eda) e nelle regioni autonome del Portogallo Azzorre e Madera.\nStoria.\nLe fasi di transizione dalle monete locali all'euro vennero stabilite dalle disposizioni del Trattato di Maastricht del 1992 relative alla creazione dell'Unione economica e monetaria. La nascita ufficiale della moneta unica europea avvenne il 1\u00ba gennaio 1999, con un comunicato del Consiglio dei Ministri europei. Il debutto dell'euro sui mercati finanziari risale al 1999, mentre la circolazione monetaria ebbe effettivamente inizio il 1\u00ba gennaio 2002 nei dodici Paesi dell'Unione che per primi hanno adottato la nuova valuta. La moneta \u00e8 suddivisa in 100 centesimi.\nIn fase di accettazione, vennero compresi anche gli stati membri i cui parametri avevano dimostrato la tendenza a poter rientrare nel medio periodo all'interno dei criteri stabiliti dal Trattato. In particolare, all'Italia e al Belgio fu permesso di adottare subito l'euro anche in presenza di un rapporto debito/PIL largamente superiore al 60%. Fra i paesi che avevano chiesto l'adesione alla moneta unica sin dal suo esordio, la Grecia era l'unica che non rispettava nessuno dei criteri stabiliti; fu comunque ammessa due anni dopo, il 1\u00ba gennaio 2001, e l'introduzione fisica della nuova valuta nel paese avvenne contemporaneamente rispetto agli altri undici paesi.\nI tassi di cambio tra le varie divise nazionali e l'euro furono determinati dal Consiglio europeo in base ai loro valori sul mercato al 31 dicembre 1998, in modo che un ECU (\"European Currency Unit\", Unit\u00e0 di valuta europea) fosse pari a un euro. Essi non furono stabiliti in una data precedente a causa della composizione particolare dell'ECU, il quale era una unit\u00e0 di conto che dipendeva da un paniere di valute comprendenti anche quelle che, come la sterlina inglese, non avrebbero fatto parte dell'euro.\nIn Italia l'euro venne sperimentato per la prima volta nei comuni di Fiesole e Pontassieve per sei mesi a partire dal 1\u00ba ottobre 1999.\nNome e simbolo.\nIl nome \"euro\" fu adottato dal Consiglio europeo di Madrid del dicembre 1995 per rimpiazzare la sigla ECU (dall'acronimo inglese European Currency Unit, o \"Unit\u00e0 di conto europea\"), sino a quel momento utilizzata nei trattati e che dal 1978 indicava una valuta scritturale di uso interbancario. Il nome doveva essere semplice, unico e invariabile. \u00c8 probabile che tale denominazione derivi dall'uso, invalso negli ambienti finanziari britannici, di riferirsi alla vecchia moneta scritturale con l'espressione \"Euro-currency\", dove \"Euro\" sta per \"European\": si tratterebbe dunque di un anglicismo, anche se in Italia viene percepito come un accorciamento, in analogia con altre parole che, con composizione neoclassica, usano il confisso \"euro\"-, tratto da \"Europa\" (\"europarlamentare\", \"eurovisione\" ecc.).\nIn alcune lingue si usa normalmente il plurale o il partitivo del nome (esempio: Spagna, Francia, Portogallo), nonostante il sostantivo \"euro\" sulla cartamoneta resti neutrale e non mostri forme plurali.\nLa denominazione \"ecu\", indicata nell'articolo 3\u00ba del trattato di Maastricht, fu scartata per diverse ragioni linguistiche. Aveva un senso in inglese, la lingua nella quale era espresso, e in francese, perch\u00e9 la parola \"\u00e9cu\" vuol dire scudo, che era un'antica moneta della Francia. La denominazione, quindi, non aveva alcun richiamo per gli altri paesi. Ci fu poi il \"problema della vacca tedesca\": i tedeschi avrebbero dovuto chiamare un ecu \"ein Ecu\", che suonava come \"eine Kuh\", cio\u00e8, appunto, \"una mucca\".\nIl codice internazionale a tre lettere (in base allo standard ISO 4217) dell'euro \u00e8 EUR. \u00c8 stato disegnato anche un simbolo (glifo) speciale per l'euro (\u20ac). Dopo che un sondaggio pubblico aveva ristretto la scelta a due, fu la Commissione europea a fare la scelta finale. Il vincitore era ispirato dalla lettera greca \"epsilon\" (\u03b5), cos\u00ec come a una versione stilizzata della lettera \"E\".\nL'euro \u00e8 rappresentato nel set di caratteri Unicode (esadecimale 20AC o decimale 8364, codice mnemonico HTML: codice_1) cos\u00ec come nelle versioni aggiornate dei tradizionali set di caratteri latini. Le nazioni occidentali dovrebbero passare dall'ISO 8859-1 (Latin 1) all'ISO 8859-15 (Latin 9) o, ancora meglio, a UTF-8 per poter rappresentare questo carattere.\nIl \"nome unico\" ha in realt\u00e0 due varianti: la prima riguarda la lingua greca, la seconda la lingua bulgara. La Grecia ottenne subito di poter chiamare la moneta unica \u0395\u03c5\u03c1\u03ce in caratteri ellenici. La Bulgaria ottenne durante le negoziazioni per il Trattato di Lisbona di chiamare la moneta unica \u0415\u0432\u0440\u043e, in caratteri cirillici.\nMonete e banconote.\nMonete.\nDal 2002 sono in circolazione monete metalliche con otto diversi valori:\nCiascuna moneta \u00e8 caratterizzata da un lato comune a tutti i paesi che hanno adottato l'euro. L'effigie sull'altro lato \u00e8 di competenza sia dei singoli stati che hanno adottato l'euro sia di quelli che possono coniare monete in virt\u00f9 di accordi bilaterali con l'Unione europea tramite Italia e Francia, ovvero San Marino, Citt\u00e0 del Vaticano, Principato di Monaco e dal 2015 anche il Principato di Andorra. Pertanto, senza considerare quelle commemorative, sono in circolazione 184 diverse monete.\nLa Finlandia ha deciso di non produrre e di non far circolare le monete da 1 e 2 centesimi, a eccezione di piccole quantit\u00e0 per il collezionismo. Dal 2004 anche i Paesi Bassi non immettono in circolazione monete da 1 e 2 centesimi; tuttavia quelle in circolazione, bench\u00e9 poco utilizzate, mantengono corso legale. Ci\u00f2 nonostante, le monete di tale valore coniate in altri paesi continuano naturalmente ad avere valore legale all'interno di tutta l'eurozona.\nA partire dal 2018, anche l'Italia ha cessato di produrre monete da 1 e 2 centesimi, in seguito all'articolo 13-quater della Legge 21 giugno 2017, n. 96. La manovra \u00e8 tesa al contenimento della spesa pubblica e il risparmio generato \u00e8 destinato all'ammortamento dei titoli di Stato italiani.\nBanconote.\nLe banconote euro, a differenza delle monete, sono caratterizzate da un aspetto unico valido in tutta la zona euro e sono disponibili in sette tagli, ognuno con colore e dimensione diverse: 5, 10, 20, 50, 100, 200 e 500 euro.\nOgni taglio presenta una particolare tematica architettonica e storica nel contesto europeo; inoltre gli stili architettonici sono ordinati cronologicamente: pi\u00f9 aumenta l'importo della banconota e pi\u00f9 l'architettura rappresentata sar\u00e0 moderna. Per ogni tematica, il fronte della banconota presenta delle porte o delle finestre, mentre il retro raffigura dei ponti.\nConsiderato gli elevati importi che le banconote rappresentano e la potenzialit\u00e0 dell'euro di poter essere utilizzata come valuta di riserva internazionale, nella fase di progettazione \u00e8 stato deciso di applicare sofisticate tecnologie anti-contraffazione.\nOgni taglio reca la firma del presidente della BCE:\nIl 4 maggio 2016 la Banca centrale europea ha deciso di sospendere la produzione della banconota da 500 euro la cui emissione \u00e8 stata interrotta il 27 gennaio 2019.\nIn Italia chiunque versi in banca o in posta banconote da 500 euro viene segnalato in base alla normativa antiriciclaggio e alle banche \u00e8 richiesto di non distribuirle pi\u00f9.\nOgni banca centrale dell'Unione monetaria europea \u00e8 responsabile per la stampa di uno o due tagli.\nDal 2013 \u00e8 in corso di emissione la Serie Europa, che ha sostituito la precedente anno per anno fino al 2019.\nReato di contraffazione.\nIl punto 3 dell'articolo 2 della decisione della Banca centrale europea 4/2003 deroga l'articolo sul delitto di contraffazione, la cui pena pu\u00f2 cambiare da stato a stato, e determina alcuni casi particolari in cui la riproduzione \u00e8 consentita.\nItalia.\nL'Articolo 460 del Codice Penale italiano, relativo alla \"Contraffazione di carta filigranata in uso per la fabbricazione di carte di pubblico credito o di valori di bollo\", sancisce:\nLa zona euro.\nAl 2021 gli Stati membri che partecipano all'euro sono diciannove: l'insieme di queste nazioni viene frequentemente definito eurozona o eurolandia.\nAl 2021, otto dei ventisette Stati membri dell'Unione europea non adottano ancora l'euro come valuta ufficiale. Tra di essi la Danimarca, che in seguito a un referendum ha respinto la possibilit\u00e0 di adottare l'euro e la Svezia, che pur avendo aderito all'UE nel 1995 sta continuando a usare la corona svedese. Tutti gli altri paesi sono destinati a confluire nella zona euro non appena i parametri macroeconomici stabiliti dal trattato ne permetteranno l'ingresso.\nRequisiti.\nPer poter partecipare alla nuova valuta, gli stati membri dovevano rispettare i seguenti criteri, informalmente detti parametri di Maastricht:\nAllargamento della zona euro.\nL'euro \u00e8 entrato in vigore per la prima volta il 1\u00ba gennaio 1999 in undici degli allora quindici Stati membri dell'Unione; a questi si aggiunse la Grecia, che rientr\u00f2 nei parametri economici richiesti nel 2000 e fu ammessa nell'eurozona il 1\u00ba gennaio 2001. In questi primi dodici Stati l'euro entr\u00f2 ufficialmente in circolazione il 1\u00ba gennaio 2002 sotto forma di monete e banconote.\nNel 2006 un tredicesimo Stato, la Slovenia, entrata nell'Unione nel 2004 dimostr\u00f2 di possedere i parametri economici necessari per l'adesione alla moneta comune e fu ammessa nella zona euro il 1\u00ba gennaio 2007. Pochi giorni dopo, il 15 gennaio, il tallero sloveno fu ufficialmente considerato fuori corso. Con procedura analoga, nel 2007 Malta e Cipro, in virt\u00f9 dei propri parametri macroeconomici soddisfacenti, vennero a loro volta ammessi nella zona euro. L'introduzione della divisa comune nelle due isole mediterranee \u00e8 avvenuta il 1\u00ba gennaio 2008; il 1\u00ba gennaio 2009 \u00e8 invece la volta della Slovacchia.\nNel 2010 l'Estonia fu la prima delle repubbliche baltiche a soddisfare i requisiti economici richiesti dall'Unione europea e la sua richiesta di adesione alla moneta unica venne accettata con effetto dal 1\u00ba gennaio 2011. Il 1\u00ba gennaio 2014 anche la Lettonia adotta l'euro come valuta ufficiale, diventando cos\u00ec il diciottesimo paese dell'eurozona e il secondo del gruppo degli Stati baltici ex URSS. Il 23 luglio 2014, dopo aver verificato il rispetto dei requisiti economici da parte del paese, il Consiglio accetta la richiesta della Lituania di adottare l'euro. La moneta entra in circolazione nella repubblica baltica dal 1\u00ba gennaio 2015..\nL'eurogruppo e la SEPA.\nLe questioni connesse strettamente all'unione economica e monetaria vengono discusse da un organismo apposito chiamato \"Eurogruppo\", che si riunisce informalmente prima delle riunioni dell'Ecofin e a cui partecipano solo gli stati membri dell'eurozona.\nDal gennaio 2008 \u00e8 poi entrata in vigore l'Area unica dei pagamenti in euro, detta anche SEPA, iniziativa tesa ad armonizzare nell'area i bonifici, gli incassi e l'uso delle carte, rendendo sempre pi\u00f9 efficiente, sicuro e conveniente il mercato elettronico.\nEffetti della moneta unica.\nL'effetto principale dell'introduzione della moneta unica \u00e8 l'eliminazione dei rischi e costi di cambio; viene inoltre incrementata l'interdipendenza economica e una facilitazione del commercio tra stati membri, apportando benefici a tutti i cittadini dell'eurozona, in quanto l'incremento dei commerci \u00e8 storicamente una delle forze guida della crescita economica.\nInoltre, la moneta unica si inserisce nel piano a lungo termine di un mercato unico all'interno dell'Unione.\nUn secondo effetto \u00e8 una riduzione nelle fluttuazioni dei prezzi, ovvero un maggior contenimento dell'inflazione a vantaggio dei grandi detentori di capitali.\nIn alcuni Stati (tra cui l'Italia, Francia, Paesi Bassi, Germania, Austria, Grecia) hanno preso piede movimenti politici cosiddetti Euroscettici che chiedono o una revisione dei Trattati internazionali (specialmente riguardanti il MES e il Fiscal Compact) oppure un ritorno alla valuta nazionale con svalutazione della moneta per rendere competitivi, col tasso di cambio, i prodotti per l'esportazione.\nSe da un lato questo potrebbe, in teoria, facilitare l'esportazione, per via del nuovo tasso di cambio, dall'altro lato - secondo alcune teorie - gli effetti dell'inflazione annullerebbero questa competitivit\u00e0. Vero \u00e8 che l'Italia \u00e8, al contrario, in uno stato di deflazione. Salirebbero infatti, sempre per effetto del nuovo tasso di cambio, il costo dei beni e delle materie prime importate e il costo dell'energia e di conseguenza anche il costo di produzione dei beni interni prodotti e anche dei beni esportati. L'aumento dei prezzi poi, come conseguenza, avrebbe un impatto sui redditi con la perdita del potere d'acquisto delle retribuzioni e quindi la riduzione del salario reale. Questo provocherebbe, a sua volta, una caduta della domanda d'acquisto interna con la diminuzione della crescita economica e di conseguenza anche un aumento della disoccupazione con i relativi effetti, da questa prodotti, a peggiorare ulteriormente il calo di domanda d'acquisto e della produzione. D'altro canto, \u00e8 stato fatto notare che in alcuni paesi dell'eurozona, dal 2009 al 2014, si \u00e8 gi\u00e0 registrata una caduta dei salari reali superiore a tutti i cali delle retribuzioni verificatisi nell'ultimo trentennio a seguito di abbandoni di regimi valutari.\nTassi di cambio dell'euro.\nDopo l'introduzione dell'euro, il tasso di scambio con le altre valute, specialmente il dollaro, scese pesantemente. Alla sua introduzione nel 1999, l'euro era scambiato a . Da l\u00ec scese a fine 2000 fino a , per poi risalire all'inizio del 2001 fino a . Riprese a scendere fino al minimo storico sotto nel luglio 2001. Alla luce degli scandali contabili delle aziende statunitensi (Enron, MCI Worldcom) le due valute raggiunsero la parit\u00e0 il 15 luglio 2002, e per la fine dello stesso anno l'euro raggiunse gli .\nSi \u00e8 speculato che la forza dell'euro rispetto al dollaro potrebbe incoraggiarne l'uso come valuta di riserva. Il 23 maggio 2003, l'euro sorpass\u00f2 la quota iniziale di e a dicembre 2004 arriv\u00f2 a superare gli . Parte della forza dell'euro era dovuta ai tassi di interesse, che in quel periodo erano pi\u00f9 alti in Europa rispetto agli Stati Uniti, e al deficit sempre crescente della bilancia commerciale statunitense. Nonostante la Federal Reserve abbia aumentato il tasso di sconto nel corso del 2005, per far fronte a un probabile rischio d'inflazione, il dollaro non \u00e8 riuscito a migliorare il tasso di cambio con la moneta europea. Dal luglio del 2007 la crisi del mercato immobiliare statunitense ha ulteriormente indebolito la posizione della moneta americana che \u00e8 giunta ad aver un tasso di cambio pari .\nA seguito della decisione intrapresa il 18 settembre 2007 dalla Federal Reserve di ridurre il tasso di sconto di 50 punti base allo scopo di affrontare la crisi di liquidit\u00e0 dovuta ai mutui subprime, il dollaro si \u00e8 avviato su un percorso di lenta discesa del suo tasso di cambio. Come conseguenza di questa politica, ripetutasi nei mesi successivi, dalla seconda met\u00e0 di settembre la moneta europea ha inanellato una serie di record storici nei confronti di quella statunitense, arrivando a toccare la quotazione di il 15 luglio 2008.\nA partire dall'inizio del 2008 l'euro ha intrapreso un sentiero di ascesa anche nei confronti della sterlina inglese che ha portato la valuta continentale a raggiungere diversi record storici, l'ultimo dei quali si \u00e8 verificato il 30 dicembre 2008 a . Nei mesi seguenti, invece, la tendenza \u00e8 stata invertita nei confronti di tutte le monete internazionali fino a toccare, ad esempio, gli 1,2037 dollari per euro nel giugno 2010. In seguito, il cambio con la moneta statunitense \u00e8 risalito fino a toccare gli 1,3810 dollari per euro alla fine di ottobre 2011. Nel luglio 2017 \u00e8 stato rotto al rialzo un periodo di consolidamento che durava da pi\u00f9 di due anni (gennaio 2015), proprio grazie alla politica di QE.\nCritiche all'euro.\nCritiche economiche all'euro.\nLe critiche alla moneta unica derivano da economisti appartenenti a diverse scuole di pensiero.\nI differenziali di inflazione che si sono verificati gi\u00e0 dai primissimi anni di adozione della moneta unica avrebbero portato una diminuzione della competitivit\u00e0 in particolare dei paesi del sud Europa, che in assenza di flessibilit\u00e0 del cambio e dei trasferimenti di cui sopra, non permetterebbe loro di reggere il passo dei paesi nordici. Questo meccanismo avrebbe anche contribuito a fomentare i debiti privati e pubblici dei paesi che ne hanno sofferto, i quali li avrebbero peggiorati con politiche deflazionistiche e disinflazionistiche intraprese per ristabilire la minata competitivit\u00e0.\nI fautori di questa teoria si rifanno principalmente al Ciclo di Frenkel, basandosi sulla similitudine fra alcuni avvenimenti intercorsi nell'Eurozona degli ultimi anni e nell'Argentina durante il cambio fisso col dollaro.\nL'altra grande critica alla moneta unica riguarda invece l'austerit\u00e0 che sarebbe implicitamente imposta dai trattati che la regolano. Secondo i critici, di stampo prevalentemente keynesiano, i limiti di spesa imposti dal Trattato di Maastricht prima e dal Fiscal compact poi renderebbero difficile per gli stati in recessione una futura crescita duratura, condannandoli a una stagnazione e disoccupazione quasi strutturale. Essi sostengono che per non sforare tali parametri (ad esempio quello che obbliga gli stati a non oltrepassare un rapporto del 3% tra deficit e PIL, con prospettiva di un futuro pareggio di bilancio), i governi dovranno aumentare la tassazione e/o ridurre i servizi a disposizione dei propri cittadini, aggravando quindi lo stato delle loro economie gi\u00e0 provate.\nPersonalit\u00e0 che si sono pronunciate contro l'euro.\nTra i principali economisti a livello internazionale ve ne sono molti che avanzano, o hanno avanzato in passato, forti riserve sugli effetti e sul rapporto costi/benefici della moneta unica, tanto da considerarne l'adozione un fatto pi\u00f9 o meno negativo. Tra essi vi sono Roger Bootle (economista della \"City\" di Londra), vincitore nel 2012 del Wolfson Economics Prize per lo studio di fattibilit\u00e0 economica sullo smantellamento della \"zona euro\", Dominick Salvatore (professore alla Fordham University di New York), Rudi Dornbusch (gi\u00e0 professore al Massachusetts Institute of Technology), Martin Feldstein (professore alla Universit\u00e0 di Harvard) e i premi Nobel Milton Friedman, Amartya Sen, Joseph Stiglitz, Paul Krugman, Christopher Pissarides (inizialmente sostenitore dell'euro) e James Mirrlees.\nIn diversi paesi europei esiste e si sta allargando un dibattito sull'opportunit\u00e0 di mantenere l'adesione all'euro e all'eurozona. Tra i politici, gli economisti, gli accademici maggiormente critici, o addirittura contrari, nei confronti dell'adozione dell'euro si hanno gli ex ministri economici Paolo Savona (gi\u00e0 professore di economia alla LUISS e professore presso l'Universit\u00e0 degli Studi Guglielmo Marconi), Giuseppe Guarino (gi\u00e0 professore di giurisprudenza alla Sapienza Universit\u00e0 di Roma), Giorgio La Malfa (gi\u00e0 professore di economia all'Universit\u00e0 di Catania), Vincenzo Scotti, l'ex commissario europeo Frits Bolkestein, Hans-Olaf Henkel (gi\u00e0 presidente della Confindustria Tedesca), e gli economisti Alberto Bagnai (professore di economia all'Universit\u00e0 di Pescara), Claudio Borghi, Luigi Zingales (professore presso la University of Chicago Booth School of Business), Antoni Soy (professore all'Universit\u00e0 di Barcellona), Jean-Pierre Vesperini (professore all'Universit\u00e0 di Rouen), Brigitte Granville (professoressa alla Queen Mary University di Londra), Peter Oppenheimer (gi\u00e0 professore all'Universit\u00e0 di Oxford), Sergio Cesaratto (professore di Politica Economica all'Universit\u00e0 di Siena).\nAltri studiosi, come Emiliano Brancaccio della Universit\u00e0 del Sannio, hanno segnalato che in caso di tracollo dell'Unione monetaria esisterebbero modalit\u00e0 alternative di gestione dell'abbandono dell'euro, ognuna delle quali ricadrebbe in modi diversi sulle diverse classi sociali. Questa tesi \u00e8 stata riproposta nel \"monito degli economisti\" pubblicato nel 2013 sul Financial Times.\nCritiche all'euro e partiti euroscettici.\nLe considerazioni degli economisti hanno portato molti partiti europei a schierarsi su posizioni euro-scettiche o euro-critiche, particolarmente dopo la grande recessione e le successive stagnazioni e stag-deflazioni in cui si sono trovate molte nazioni dell'Eurozona. Con le elezioni del 2014 si sono formati nel parlamento europeo due gruppi chiamati Europa delle Nazioni e della Libert\u00e0 ed Europa della Libert\u00e0 e della Democrazia Diretta, i cui membri si sono spesi spesso a favore di un abbandono dell'area valutaria. Esponenti di spicco del primo gruppo sono il leader della Lega Nord Matteo Salvini e la segretaria del Front National Marine Le Pen; nel secondo gruppo, invece, sono confluiti fra gli altri Beppe Grillo e Nigel Farage, esponenti di spicco rispettivamente del Movimento 5 Stelle in Italia e del partito indipendentista britannico.\nDal fronte opposto, il gruppi Sinistra Unitaria Europea/Sinistra Verde Nordica non propone un ritorno alle monete nazionali, ma sostiene una forte revisione della politica di austerit\u00e0 che si \u00e8 accompagnata all'adozione della moneta unica. Ne fanno parte il leader di Syriza Alex\u012bs Tsipras e quello di Podemos Pablo Iglesias Turri\u00f3n.\nQuesti tre gruppi parlamentari hanno conquistato in totale 134 seggi, poco meno di un quinto dell'emiciclo di Bruxelles."}
{"id": "1674", "revid": "1543377", "url": "https://it.wikipedia.org/wiki?curid=1674", "title": "Eclittica", "text": "L'eclittica \u00e8 il percorso apparente che il Sole compie in un anno rispetto allo sfondo della sfera celeste. Si tratta dell'intersezione della sfera celeste con il piano geometrico, detto piano eclittico o piano dell'eclittica, su cui giace l'orbita terrestre. \u00c8 dunque il cerchio massimo della sfera celeste geocentrica di raggio pari alla distanza tra il centro del Sole e il centro della Terra.\nIl nome deriva da \"eclissi\" poich\u00e9 \u00e8 sul piano dell'eclittica che si produce l'allineamento di tre astri, tipico di tale fenomeno astronomico. Il piano eclittico andrebbe distinto dal piano eclittico invariabile che \u00e8 perpendicolare alla somma vettoriale dei momenti angolari di tutti i piani orbitali planetari di cui Giove \u00e8 il principale contributore nel sistema solare. Attualmente il piano eclittico \u00e8 inclinato rispetto al piano eclittico invariabile di circa 1,5\u00b0.\nEclittica ed equatore celeste.\nPoich\u00e9 l'asse di rotazione della Terra non \u00e8 perpendicolare al suo piano orbitale, il piano equatoriale non \u00e8 parallelo al piano dell'eclittica, ma forma con esso un angolo di circa 23\u00b0 27' noto come inclinazione dell'eclittica.\nLe intersezioni dei due piani con la sfera celeste sono cerchi massimi noti come equatore celeste ed eclittica. La linea d'intersezione tra i due piani definisce due punti equinoziali diametralmente opposti sulla sfera celeste. L'equinozio in cui il Sole passa da sud a nord dell'equatore celeste (cio\u00e8 l'equinozio di primavera) viene chiamato \"punto vernale\", \"punto \u03b3\" o \"primo punto di Ariete\". Questa nomenclatura si riferisce a quando l'equinozio di primavera cadeva all'interno della costellazione dell'Ariete. Per questo punto e per i poli celesti passa il coluro equinoziale.\nLa longitudine eclittica \u00e8 tipicamente indicata con la lettera \u03bb, si misura da questo punto da 0\u00b0 a 360\u00b0 verso est. La latitudine eclittica, usualmente indicata con la lettera \u03b2 si misura da +90\u00b0 a nord a -90\u00b0 a sud. Lo stesso punto di intersezione definisce anche l'origine del sistema di coordinate equatoriali, chiamata ascensione retta misurata da 0 a 24 ore sempre verso est e tipicamente indicata con \u03b1 o \"A.R.\", e la declinazione, tipicamente indicata con \u03b4 sempre misurata da +90\u00b0 a nord a -90\u00b0 a sud. Semplici formule di rotazione permettono una conversione da \u03b1, \u03b4 a \u03bb, \u03b2 e viceversa (vedi sistema di coordinate eclittiche).\nLa posizione dei punti equinoziali sulla sfera celeste varia lentamente a causa della precessione dell'asse terrestre, per questo motivo chiamata precessione degli equinozi, e della sua nutazione.\nEclittica e stelle.\nL'eclittica funge da centro di una regione chiamata lo zodiaco che costituisce una banda di 9\u00b0 da entrambi i lati. Tradizionalmente, questa regione viene divisa in 12 segni, ognuno di 30\u00b0 di longitudine. Secondo la tradizione, questi segni prendono il nome da 12 delle 13 costellazioni che si trovano a cavallo dell'eclittica. Gli astronomi moderni tipicamente usano oggi altri sistemi di coordinate (vedi sotto).\nLa posizione dell'equinozio di primavera non \u00e8 fissa fra le stelle, ma determinata dalla precessione lunisolare che lentamente si sposta verso ovest sull'eclittica con una velocit\u00e0 di un 1\u00b0 ogni 72 anni. Pu\u00f2 essere anche percepito uno spostamento molto pi\u00f9 piccolo verso nord/sud, (la precessione planetaria, lungo l'equatore, risultante da una rotazione del piano dell'eclittica). Detto altrimenti, le stelle si spostano verso est (incrementando la loro longitudine) rispetto agli equinozi \u2014 in altre parole, rispetto alle coordinate dell'eclittica e (spesso) anche alle coordinate equatoriali.\nUsando gli attuali confini ufficiali della costellazione dello IAU \u2014 e tenendo conto sia della variabile velocit\u00e0 di precessione che della rotazione dell'eclittica \u2014 gli equinozi si spostano attraverso le costellazioni negli anni del calendario astronomico giuliano (dove l'anno 0 = 1 a.C., -1 = 2 a.C., ecc.) come segue:\nEclittica e Sole.\nA causa delle influenze perturbatrici di altri pianeti sull'orbita terrestre, il Sole \"vero\" non \u00e8 sempre esattamente sull'eclittica, ma pu\u00f2 trovarsi alcuni arcosecondi a nord o sud di essa. \u00c8 perci\u00f2 il centro del sole \"medio\" che delinea il suo cammino. Poich\u00e9 la Terra impiega un anno per fare una rivoluzione completa attorno al Sole, anche la posizione apparente del Sole impiega lo stesso lasso di tempo per fare un giro completo dell'intera eclittica. Con poco pi\u00f9 di 365 giorni all'anno, il Sole si muove quasi di 1\u00b0 verso est ogni giorno (direzione di longitudine in aumento). \nQuesto moto annuale non va confuso con il moto giornaliero del Sole (e delle stelle e dell'intera sfera celeste) verso ovest lungo l'equatore. Infatti, mentre le stelle necessitano di circa 23\u00a0h e 56\u00a0m e 04,09\u00a0s per completare il giorno siderale, il Sole, che nel frattempo si \u00e8 spostato di 1\u00b0 verso est, ha bisogno di 236 secondi in pi\u00f9 per completare il suo giro, facendo s\u00ec che il giorno solare misuri 24 ore.\nPoich\u00e9 la distanza fra il Sole e Terra varia leggermente durante l'anno, la velocit\u00e0 con cui il Sole si muove sull'eclittica \u00e8 anch'essa variabile. Per esempio, nel corso di un anno, il Sole si trova a nord dell'equatore celeste per circa 186,40 giorni e a sud dell'equatore per circa 178,24 giorni.\nIl Sole \"medio\" attraversa l'equatore celeste verso il 20 di marzo nel momento dell'equinozio di primavera, quando la sua declinazione, l'ascensione retta e la longitudine eclittica sono uguali a zero (la latitudine eclittica del Sole \u00e8 sempre uguale a zero). L'equinozio di marzo segna l'inizio della primavera nell'emisfero settentrionale e l'autunno in quello meridionale. La data e l'ora effettive variano di anno in anno a causa del verificarsi dell'anno bisestile. Si \u00e8 anche spostato lentamente nel corso dei secoli a causa delle imperfezioni insite nel calendario gregoriano.\nI 90\u00b0 di longitudine eclittica, a 6 ore di ascensione retta e con una declinazione settentrionale uguale alla obliquit\u00e0 dell'eclittica (23,44\u00b0), vengono raggiunti dal Sole intorno al 21 giugno. Questo \u00e8 il solstizio di giugno o solstizio d'estate nell'emisfero settentrionale e il solstizio d'inverno nell'emisfero meridionale. \u00c8 anche il primo punto del Cancro e il momento in cui il Sole si trova esattamente sulla verticale (allo Zenit) nel tropico del Cancro.\nI 180\u00b0 di longitudine eclittica, 12 ore di ascensione retta, vengono raggiunti intorno al 22 settembre e segnano il secondo equinozio o il primo punto della Bilancia. A causa delle perturbazioni dell'orbita terrestre, il momento in cui il Sole reale attraversa l'equatore pu\u00f2 essere di molti minuti prima o dopo. La declinazione pi\u00f9 meridionale del sole viene raggiunta al 270\u00b0 di longitudine eclittica, 18 ore di ascensione retta al primo punto del segno del Capricorno intorno al 21 dicembre.\nIn ogni caso si deve porre in rilievo che sebbene questi \"segni\" tradizionali (nell'astrologia occidentale) hanno dato i loro nomi ai solstizi ed equinozi, in realt\u00e0, (come risulta dalla lista del precedente capitolo) i punti cardinali sono al presente situati rispettivamente nelle \"costellazioni\" dei Pesci, Toro, Vergine e Sagittario, a causa della Precessione degli equinozi.\nEclittica e pianeti.\nLa maggior parte dei pianeti percorre orbite intorno al Sole che si trovano quasi nello stesso piano orbitale della Terra, differendo di pochi gradi al massimo, pertanto essi appaiono sempre vicini all'eclittica quando vengono osservati nel cielo. Mercurio con un'inclinazione orbitale di 7\u00b0 \u00e8 un'eccezione. Plutone, a 17\u00b0, era precedentemente un'eccezione fino a che esso non fu riclassificato come un pianeta nano, ma altri corpi nel sistema solare hanno anche delle pi\u00f9 grandi inclinazioni orbitali (per es. Eris a 44\u00b0 e Pallas a 34\u00b0). Stranamente, la Terra ha l'orbita pi\u00f9 inclinata di tutti gli otto pianeti maggiori relativamente all'equatore del Sole.\nLa linea di intersezione del piano dell'eclittica e un altro piano orbitale di un pianeta \u00e8 chiamata la linea nodale di quel pianeta, e i punti di intersezione della linea nodale sulla sfera celeste sono il nodo ascendente (dove il pianeta attraversa l'eclittica da sud a nord) e il nodo discendente diametralmente opposto. Soltanto quando un pianeta inferiore passa attraverso uno dei suoi nodi pu\u00f2 avere luogo un transito al di sopra del Sole. Transiti, specialmente per Venere, sono abbastanza rari, poich\u00e9 l'orbita terrestre \u00e8 pi\u00f9 inclinata di quelle dei due pianeti pi\u00f9 interni.\nL'inclinazione e le linee nodali, come quasi tutti gli altri elementi orbitali, mutano lentamente nell'arco di secoli a causa delle perturbazioni di altri pianeti.\nEclittica e Luna.\nL'orbita della Luna \u00e8 inclinata di circa 5\u00b0 sull'eclittica. Neppure la sua linea nodale permane fissa, ma retrocede (si muove verso ovest) su una orbita completa ogni 18,6 anni. Questo \u00e8 la causa della nutazione e immobilit\u00e0 lunare (\"lunar standstill\"). La luna attraversa l'eclittica circa due volte al mese. Se questo succede durante la luna nuova, accade un'eclissi solare, mentre durante la luna piena un'eclissi lunare. Questo era il modo in cui gli antichi potevano tracciare l'eclittica lungo il cielo; essi segnavano i posti dove le eclissi sarebbero potute accadere.\nEclittica e coordinate stellari.\nFino al XVII secolo in Europa, le mappe stellari e le posizioni nei cataloghi delle stelle erano sempre date dalle coordinate eclittiche; in Cina, invece, gli astronomi impiegarono un sistema equatoriale nei loro cataloghi. Fu solo quando gli astronomi incominciarono a usare i telescopi e a misurare le posizioni delle stelle con gli orologi che le coordinate equatoriali entrarono in uso anche in Europa, e ci\u00f2 accade in modo cos\u00ec completo che, al giorno d'oggi, le coordinate eclittiche non vengono pi\u00f9 utilizzate. Tuttavia, questo cambiamento ha comportato anche alcuni svantaggi, in particolare nell'osservazione dei pianeti. Infatti, una congiunzione planetaria sarebbe molto pi\u00f9 esplicativamente descritta dalle coordinate eclittiche piuttosto che equatoriali."}
{"id": "1676", "revid": "599013", "url": "https://it.wikipedia.org/wiki?curid=1676", "title": "Interazione elettromagnetica", "text": "L'interazione elettromagnetica \u00e8 l'interazione tra oggetti che possiedono carica elettrica, una delle quattro interazioni fondamentali. \u00c8 responsabile del campo elettromagnetico, che rappresenta l'interazione in ogni punto dello spazio e si propaga sotto forma di onda elettromagnetica alla velocit\u00e0 della luce. \nL\"'elettromagnetismo\" \u00e8 la branca della fisica classica che studia l'interazione elettromagnetica e costituisce una teoria fondamentale che ha permesso di spiegare fenomeni naturali come l'elettricit\u00e0, il magnetismo e la luce; \u00e8 il primo esempio di unificazione di due diverse forze, quella elettrica e quella magnetica. La forza elettromagnetica ammette come caso particolare i fenomeni elettrostatici (ad es. l'elettricit\u00e0) e i fenomeni magnetostatici (ad es. il magnetismo) e ad essa si possono ricondurre molti altri fenomeni fisici macroscopici quali ad esempio l'attrito, lo spostamento di un corpo a mezzo di una forza di contatto, ecc. L'elettrodinamica classica \u00e8 la teoria dei campi elettromagnetici generati dalle correnti elettriche, includendo i principi della relativit\u00e0 ristretta. L'elettrodinamica quantistica \u00e8 la teoria quantistica del campo elettromagnetico, descritta nell'ambito del Modello standard.\nDalla teoria elettromagnetica si originano importanti branche teorico-applicative riguardanti le correnti elettriche, attraverso la teoria dei circuiti, l'elettrotecnica e l'elettronica.\nStoria.\nLa teoria dell'elettromagnetismo \u00e8 stata sviluppata a partire dal XIX secolo e nasce dall'osservazione di una correlazione tra i fenomeni dell'elettricit\u00e0 e del magnetismo, che prima di allora erano stati scoperti e trattati separatamente.\nL'elettricit\u00e0 \u00e8 stata scoperta in seguito all'evidenza sperimentale dell'attrazione o la repulsione tra corpi dotati di carica elettrica, corrispondente a due stati di elettrizzazione della materia, detti positivo e negativo: corpi elettrizzati entrambi positivamente o entrambi negativamente si respingono, mentre corpi elettrizzati in modo opposto si attraggono.A partire da questo fatto, nella seconda met\u00e0 del diciottesimo secolo Charles Augustin de Coulomb formul\u00f2 la legge di Coulomb, che quantifica la forza elettrica attrattiva o repulsiva che due corpi puntiformi carichi elettricamente si scambiano a distanza. A partire da tale legge \u00e8 possibile affermare che un corpo carico elettricamente produce nello spazio circostante un campo elettrico tale per cui, se si introduce una carica elettrica, questa risente l'effetto di una forza, detta forza di Coulomb, direttamente proporzionale al prodotto delle due cariche e inversamente proporzionale al quadrato della loro distanza.\nParallelamente, l'esistenza del magnetismo naturale nella materia era noto gi\u00e0 agli antichi greci nel V - VI secolo a.C., anche se probabilmente era gi\u00e0 stato scoperto nell'antica Cina dove si dice fosse gi\u00e0 in uso un rudimentale prototipo di bussola magnetica. Gli antichi avevano scoperto la capacit\u00e0 di alcuni minerali, come la magnetite, di attrarre la limatura di ferro o piccoli oggetti ferrosi. Tra i pi\u00f9 importanti studi medievali sull'argomento vi \u00e8 l'epistola \"De Magnete\" di Pietro Peregrino di Maricourt, del 1296, che introduce il concetto e la terminologia dei due poli, Nord e Sud, della calamita, e propone l'esperimento della calamita spezzata. Nel 1600 apparve il \"De magnete\" di William Gilbert, che rimase a lungo il testo di riferimento sul tema del magnetismo, anche se i primi studi quantitativi sui fenomeni magnetostatici si possono far risalire alla fine del Settecento - inizio dell'Ottocento ad opera dei francesi Biot e Savart e, successivamente, di Amp\u00e8re, sempre in Francia.\nUna prima correlazione tra elettricit\u00e0 e magnetismo fu ipotizzata dal fisico danese Hans Christian \u00d8rsted, che eseguendo un esperimento gi\u00e0 effettuato diciotto anni prima da Gian Domenico Romagnosi, noto come esperimento di \u00d8rsted, osserv\u00f2 che un filo percorso da corrente elettrica generava attorno a s\u00e9 un campo magnetico. In seguito, il chimico britannico Michael Faraday condusse una simile esperienza, ribattezzata esperimento di Faraday, per mezzo della quale dimostr\u00f2 che un conduttore percorso da corrente immerso in un campo magnetico \u00e8 soggetto ad una forza. La formulazione matematica della forza esercitata da un campo magnetico sulla corrente elettrica \u00e8 infine dovuta a Andr\u00e9-Marie Amp\u00e8re, che tramite l'esperimento di Amp\u00e8re concluse che tra due fili di lunghezza formula_1 e distanza formula_2, percorsi rispettivamente da una corrente di intensit\u00e0 formula_3 e formula_4, si esercita una forza il cui modulo \u00e8 in unit\u00e0 CGS:\nLa forza fra i due fili \u00e8 attrattiva se le correnti scorrono nello stesso verso, repulsiva se scorrono in versi opposti. Fu chiaro allora che l'unica sorgente del campo magnetostatico sono cariche in moto, ovvero una corrente elettrica.\nInfine James Clerk Maxwell, unificando in modo organico i due fenomeni, formul\u00f2 le omonime equazioni, che descrivono i fenomeni magnetostatici, elettrostatici, magnetodinamici ed elettrodinamici classici.\nElettromagnetismo classico.\nIl campo elettromagnetico \u00e8 un campo tensoriale dato dalla combinazione del campo elettrico e del campo magnetico ed \u00e8 responsabile dell'interazione elettromagnetica; classicamente \u00e8 descritto dalle equazioni di Maxwell e dalla forza di Lorentz. \u00c8 generato nello spazio dalla presenza di cariche elettriche \nIl campo elettrico.\nIl campo elettrostatico \u00e8 un campo di forze conservativo generato nello spazio dalla presenza di cariche elettriche stazionarie. Il vettore campo elettrico formula_6 in un punto \u00e8 definito come il rapporto tra la forza elettrica generata dal campo su un oggetto carico e la carica dell'oggetto stesso:\nLa legge di Coulomb afferma che una carica puntiforme formula_8 posta in formula_9, genera un campo elettrico, in un punto formula_10, definito dalla seguente espressione:\ndove formula_12 \u00e8 la costante dielettrica caratteristica del materiale in cui si propaga il campo.\nIl campo elettrico \u00e8 descritto anche dal potenziale elettrico (V), definito come il valore dell'energia potenziale (U) di una carica elettrica posta in un punto dello spazio divisa per la carica stessa. L'energia potenziale della carica \u00e8 quindi l'energia che la carica possiede a causa della sua posizione all'interno del campo elettrico. Il potenziale elettrico \u00e8 definito dalla seguente formula:\nIl potenziale \u00e8 dunque una quantit\u00e0 scalare, e l'unit\u00e0 di misura del potenziale elettrico \u00e8 il volt. Tra due punti A e B di una regione di spazio sede di un campo elettrico c'\u00e8 una differenza di potenziale di 1 V se la forza elettrica compie il lavoro di 1 J per portare una carica di 1 C dal punto A al punto B.\nEssendo il campo elettrico conservativo, \u00e8 sempre possibile definire una funzione scalare formula_14, Il potenziale elettrico, il cui gradiente, cambiato di segno, coincide con il campo:\nIl campo magnetico.\nIl campo magnetico \u00e8 un campo vettoriale non conservativo generato da cariche in moto. Il campo magnetico agisce su oggetti carichi in moto attraverso una forza, detta forza di Lorentz, data da:\ndove formula_17 indica il prodotto vettoriale, formula_18 \u00e8 la carica elettrica dell'oggetto e formula_19 \u00e8 la velocit\u00e0 della carica.\nIl campo magnetico non compie lavoro, come conseguenza dell'espressione della forza di Lorentz, che \u00e8 sempre perpendicolare alla direzione della velocit\u00e0 della carica. Inoltre, \u00e8 descritto da un potenziale vettoriale formula_20 definito formalmente dalla relazione:\novvero formula_22 \u00e8 il rotore di formula_20.\nPoich\u00e9 la divergenza di un rotore \u00e8 nulla, formula_22 deve avere divergenza nulla:\nIl potenziale vettore di un campo \u00e8 definito a meno di un gradiente di una funzione poich\u00e9 il rotore del gradiente \u00e8 sempre nullo.\nEquazioni di Maxwell.\nLe equazioni di Maxwell sono un sistema di quattro equazioni differenziali alle derivate parziali lineari, che governano l'evoluzione spaziale e temporale del campo elettromagnetico. Si tratta di equazioni che, sintetizzando la legge di Gauss, la legge di Faraday e la legge di Amp\u00e8re, unificano il concetto di campo elettrico e di campo magnetico all'interno del pi\u00f9 ampio concetto di campo elettromagnetico.\nNel caso pi\u00f9 generale, in cui i campi dipendono dalle coordinate spaziali e dal tempo, la forma differenziale delle equazioni di Maxwell \u00e8:\ndove formula_28 ed formula_29 sono rispettivamente il campo elettrico ed il campo magnetico in un materiale, formula_30 \u00e8 la densit\u00e0 di carica elettrica e formula_31 la densit\u00e0 di corrente elettrica.\nLe equazioni di Maxwell, insieme alla forza di Lorentz, descrivono completamente l'interazione elettromagnetica classica, ovvero come una carica in movimento interagisce con un'altra carica in movimento.\nIl campo elettromagnetico.\nL'elettrodinamica classica studia il campo elettromagnetico tenendo conto dei principi della teoria della relativit\u00e0, che nella teoria classica dell'elettromagnetismo vengono trascurati. Il campo, nel caso pi\u00f9 generale, \u00e8 generato da una distribuzione di carica elettrica e corrente elettrica variabili nel tempo.\nGli effetti generati dal comportamento dinamico di cariche e correnti furono studiati da Pierre Simon Laplace, Michael Faraday, Heinrich Lenz e molti altri gi\u00e0 dagli inizi dell'ottocento, tuttavia uno studio coerente e logicamente completo dei fenomeni elettromagnetici pu\u00f2 essere effettuato solamente a partire dalla teoria della relativit\u00e0. L'elettrodinamica classica utilizza il formalismo dei tensori e dei quadrivettori per scrivere le equazioni di Maxwell in forma covariante per le trasformazioni di Lorentz, introducendo un quadripotenziale che estende i potenziali scalare e vettore del caso stazionario: in questo modo cariche e correnti elettriche vengono descritte dal quadrivettore densit\u00e0 di corrente elettrica formula_32 dove la parte temporale del quadrivettore \u00e8 data dalla densit\u00e0 di carica, moltiplicata per la velocit\u00e0 della luce \"c\", e la parte spaziale dalla densit\u00e0 di corrente elettrica.\nIl quadripotenziale formula_33 che descrive il campo elettromagnetico \u00e8 costituito da una parte spaziale data dal potenziale vettore formula_20, relativo al campo magnetico, e una parte temporale data dal potenziale scalare formula_35 del campo elettrico:\nA partire dal quadripotenziale si possono definire i campi nel seguente modo:\nInserendo tali espressioni nelle equazioni di Maxwell, la legge di Faraday e la legge di Gauss magnetica si riducono ad identit\u00e0, mentre le restanti due equazioni assumono la forma:\nTali espressioni sono equivalenti alle equazioni di Maxwell.\nOnde elettromagnetiche.\nLa radiazione elettromagnetica \u00e8 un fenomeno ondulatorio che descrive la propagazione nello spazio del campo elettromagnetico. Si tratta della propagazione contemporanea del campo elettrico e del campo magnetico, oscillanti in piani tra loro ortogonali. La radiazione elettromagnetica si propaga alla velocit\u00e0 della luce in direzione ortogonale ai due campi, ed \u00e8 descritta dall'equazione delle onde:\ndove formula_40 \u00e8 la velocit\u00e0 della luce. Una riscrittura pi\u00f9 compatta \u00e8 data da:\ndove formula_42 \u00e8 l'operatore iperbolico di d'Alembert:"}
{"id": "1678", "revid": "2006282", "url": "https://it.wikipedia.org/wiki?curid=1678", "title": "Etna (divinit\u00e0)", "text": "Etna \u00e8 una dea della mitologia greca.\nEra considerata figlia di Urano e Gea e diede il nome all'omonimo vulcano, le cui distruttive eruzioni erano causate dal drago Tifone, che viveva nelle sue viscere.\nLa Sicilia, terra di vulcani e frumento, era causa di dispute tra Efesto e Demetra, dei rispettivamente del fuoco e delle messi. Etna fece da arbitro. Viene a volte ritenuta madre dei Palici."}
{"id": "1679", "revid": "125746269", "url": "https://it.wikipedia.org/wiki?curid=1679", "title": "Eleonora d'Arborea", "text": "Gli aragonesi, successivi dominatori della Sardegna, estesero l'ambito territoriale di applicazione della \"Carta de Logu\" a quasi tutta l'isola. La normativa rimase in vigore per secoli, fino alla sostituzione col codice di Carlo Felice di Savoia (il 16 aprile 1827), ormai alle soglie della fusione perfetta con la terraferma sabauda e del Risorgimento.\nIl significato simbolico che localmente \u00e8 attribuito alla figura e alla reggenza di Eleonora \u00e8 evidenziato dal fatto che il giudicato d'Arborea \u00e8 stato l'ultimo Stato sardo autoctono a essere ceduto a regnanti esterni all'isola. Questo fa s\u00ec che, soprattutto nell'ambito dell'indipendentismo sardo, sia spesso vista come principale eroina nazionale della Sardegna, assieme a Giovanni Maria Angioy.\nBiografia.\nPrimi anni.\nEleonora nacque a Molins de Rei (Catalogna, regno d'Aragona), intorno al 1347, da Mariano IV dei de Serra Bas e dalla nobile catalana Timbora di Roccaberti, figlia del visconte Dalmazio. Sorella di Ugone e di Beatrice, visse i primi anni della giovinezza ad Oristano e nel castello del Goceano. Quando nel 1347 mor\u00ec il giudice Pietro III di Arborea senza discendenti, la Corona de Logu del giudicato (un'assemblea dei notabili, prelati, funzionari delle citt\u00e0 e dei villaggi) elesse il padre di Eleonora Mariano IV, fratello dello scomparso, che resse il giudicato dal 1347 al 1376.\nRelazioni dinastiche.\nEleonora spos\u00f2 prima del 1376 il quarantenne Brancaleone Doria, dell'influente casato genovese. Il suo matrimonio rientrava nel pi\u00f9 generale disegno di un'alleanza tra gli Arborea ed i Doria, che gi\u00e0 controllavano vasti territori della Sardegna in funzione antiaragonese. Dopo le nozze, abit\u00f2 a Castelgenovese (l'attuale Castelsardo), dove si dice nacquero i figli Federico e Mariano, e a Genova.\nSembra ormai accertato che nel 1382 Eleonora abbia elargito un prestito di 4.000 fiorini d'oro a Nicol\u00f2 Guarco, doge della Repubblica di Genova, e che questi da parte sua s'impegnasse a restituire la somma nel termine di dieci anni; in caso contrario, avrebbe pagato il doppio. Accessoriamente fu sottoscritta la condizione che, se nel frattempo fosse pervenuto alla pubert\u00e0 Federico (primogenito di Eleonora), la figlia del doge Bianchina avrebbe dovuto sposarlo e, nel caso che tale matrimonio non si fosse potuto celebrare (per causa di morte o altro caso fortuito), l'atto sarebbe diventato nullo.\nUn simile prestito ad una potente famiglia di Genova, e questa clausola del contratto, segnalano un disegno dinastico di Eleonora la quale, accordando tal credito, insieme mantenne alto il prestigio della sua stirpe e riconobbe l'importanza degli interessi dei liguri. In pi\u00f9, pose le basi per un'alleanza che le avrebbe consentito il ricorso a risorse logistiche e di collegamento (mediante la potente flotta doriana) presso buona parte dei porti del Mediterraneo. In sostanza, si immise con rango paritario nel gioco della politica europea.\nL'assassinio nel 1383 del fratello Ugone III e della figlia Benedetta pose immediati problemi di successione. Questa morte improvvisa e violenta poteva avere diverse motivazioni e giovare a vari interessi. I pretendenti al trono arborense erano i figli delle sorelle dello scomparso giudice, Beatrice ed Eleonora. Ma Beatrice era morta nel 1377 e il suo erede, lontano. Eleonora pi\u00f9 vicina e presente si diede da fare per assicurare l'elezione da parte della Corona de Logu al proprio giovanissimo figlio. Recenti studi (vedasi voce Mariano IV, in \"Dizionario Biografico degli Italiani\", vol. 70/2007), sulla base di una lettera di Aimerico VI di Narbona, marito di Beatrice, al re Pietro IV d'Aragona, in cui reclamava il trono arborense per il figlio Guglielmo II (Archivi Reali di Barcellona), subito dopo la morte di Ugone III), accertano che Eleonora fu la terzogenita di Mariano e di Timbora.\nLe ragioni esterne del delitto erano quelle degli aragonesi e dei nemici di Arborea, le interne potevano individuarsi nel malcontento delle classi dei proprietari e dei mercanti, in reazione all'atteggiamento autoritario di Ugone III e per le vessatorie contribuzioni (necessarie a mantenere i mercenari tedeschi, provenzali e borgognoni).\nLa successione al giudicato di Arborea.\nIn questo clima di crisi e di malcontento, con l'Aragona gi\u00e0 scopertamente intenzionata a conquistare l'intera isola, nel 1383 Eleonora scrisse al re una relazione sulle condizioni della Sardegna e chiese appunto che riconoscesse il proprio figlio Federico come legittimo successore di Ugone. Invi\u00f2 quindi il marito Brancaleone a trattare direttamente col sovrano. Al tempo stesso invi\u00f2 una missiva alla regina, chiedendole di intercedere presso il consorte a favore del figlio perch\u00e9 potesse cos\u00ec terminare il disordine che regnava nell'isola.\nEleonora intendeva riunire nelle mani del figlio quei due terzi della Sardegna che Ugone, prima della sua uccisione, aveva occupato. Questo disegno insospett\u00ec il re, che non ritenne conveniente avere una famiglia tanto potente nel suo regno, tanto pi\u00f9 che non essendoci erede diretto maschio di Ugone, quei possedimenti, \"iuxta morem italicum\", avrebbero dovuto essere incamerati dal fisco.Brancaleone fu trattenuto col pretesto di farlo rientrare in Sardegna non appena una flotta fosse stata allestita, ma effettivamente era divenuto un vero e proprio ostaggio (e strumento di pressione contro la giudicessa ribelle).\nEleonora non si perse d'animo e conferm\u00f2 la sua politica di guerra: part\u00ec all'azione e non appena fece rientro ad Oristano, pun\u00ec i congiurati e si autoproclam\u00f2 giudicessa di Arborea secondo le disposizioni dettate dal nonno Ugone II, per cui le donne potevano succedere al trono in mancanza di eredi maschi. In pratica, la prassi elettiva era l'opposto dell'infeudazione regia e discordava dalla linea politica aragonese. Gli Arborea richiamavano invece la loro antica autonomia di origine alto medievale e l'esercizio di una piena sovranit\u00e0 nei propri territori, situazione spesso contestata o non riconosciuta dal regno d'Aragona.\nEleonora era infatti molto preoccupata perch\u00e9 anche il cognato Aymeric VI de Narbonne (1341-1388), vedovo di sua sorella Beatrice, si era industriato presso il re Pietro IV di Aragona per convincerlo a riconoscere come giudice d'Arborea il figlio Guglielmo I (1388-97).\nLa ragione che il visconte portava avanti consisteva nel determinante fatto che la moglie era la secondogenita di Mariano IV e di Timbora di Roccaberti, dopo Ugone III e prima, dunque, di Eleonora. La successione spettava pertanto ai Narbona-de Serra Bas, come detto e documentato sopra: il fatto che le si diede il nome della madre di Timbora, Beatrice, \u00e8, inoltre, un'ulteriore prova.\nIl monarca aragonese, infine, decise che all'assassinato sovrano d'Arborea subentrasse il nipote Federico, primogenito di Eleonora (che avrebbe tenuto la reggenza) e di Brancaleone Doria (che fece imprigionare).\nLa politica di Eleonora d'Arborea.\nPer quanto riguarda la politica, la prassi e gli orientamenti di governo, la giudicessa, dunque, si riallacci\u00f2 direttamente all'esperienza del padre, abbandonando definitivamente la politica autoritaria del fratello Ugone III, garant\u00ec la difesa della sovranit\u00e0 e dei confini territoriali del giudicato e attu\u00f2 un'opera di riordino e di sistemazione definitiva degli ordinamenti e degli istituti giuridici locali, revisionando la \"Carta de Logu\" a suo tempo promulgata dal padre.\nEleonora non mostr\u00f2 mai la visione assolutista del signore al vertice di un'oligarchia e lontano dalle ragioni del popolo, ma piuttosto quella di chi ritiene di avere la propria legittimazione a regnare proprio nel popolo. Per ragioni politiche, venivano contestati gli stessi diritti alla successione, addotto il pretesto che gli Arborea erano figli \"bastardi\", ma le ragioni dinastiche sembrarono avere per lei minor valore della legittimazione popolare e, semmai, avrebbero avuto vigore per quella parte dei territori ricevuti dal re a titolo personale e non per quelli che facevano parte del giudicato.\nGli interessi della giudicessa furono legati a quelli dello Stato con un nodo gordiano e fu sempre lei a riportare la legge e l'ordine per porre un freno al dilagare della violenza dei sardi durante la guerra. Le regole, le leggi garantirono la pace, cio\u00e8 l'ordine nel tempo, il futuro.\nIl controllo del potere fu per Eleonora un punto vitale, la scelta tra la vita e la morte. Dopo essere riuscita a completare il progetto del padre di riunire quasi tutta l'isola sotto il suo scettro di giudicessa reggente, tenendo in scacco e ricacciando ai margini dell'isola (in alcune fortezze sulla costa) le truppe aragonesi, vide crollare il suo progetto in seguito a un'imprevedibile incognita della sorte: la peste, che consegn\u00f2 senza combattere la Sardegna agli aragonesi. Negli ultimi anni Eleonora si mise un po' in disparte dalla politica attiva, lasciandola al marito e al giovane figlio Mariano V, che era succeduto al fratello Federico. Secondo la tradizione la giudicessa mor\u00ec, intorno al 1404, forse di peste, in un luogo imprecisato: anche sulla sua tomba si possono fare solo supposizioni.\nLa \"Carta de Logu\".\nUna delle azioni pi\u00f9 notevoli svolte da Eleonora durante il suo regno fu l'aggiornamento della \"Carta de Logu\", a suo tempo promulgata dal padre e rivista dal fratello, con la quale diede una sistemazione stabile e duratura agli ordinamenti ed agli istituti giuridici del regno. Nella \"Carta\" vi \u00e8 l'apertura alla modernit\u00e0 di talune norme e la saggezza giuridica che contiene elementi della tradizione romano-canonica, di quella bizantina, della giurisprudenza bolognese e del pensiero dei glossatori della stessa cultura curiale catalana, soprattutto dell'elaborazione giuridica locale delle consuetudini sarde compiute dal diritto sardo di tipo municipale.\nI sovrani di Arborea, nel reagire ai tentativi di infeudazione aragonese, emanarono una nuova disciplina giuridica nei loro territori, che pure erano in uno stato di perenne agitazione politica. Tale normativa si segnal\u00f2 come la componente di una pi\u00f9 vasta politica tesa allo sviluppo del giudicato arborense e fu nettamente avanzata rispetto alle legislazioni giuridiche ed amministrative del tempo.\nEleonora dimostr\u00f2 con la sua reggenza di voler uscire dal Medioevo puntando anche sulla liberazione dei servi, i \"lieros\", e di voler adibire alla propria lotta di tipo nazionale, oltre alle truppe mercenarie, quelle costituite dai suoi concittadini.\nSi tratta del periodo in cui il concetto di Sardegna territoriale sta per mutare in quello statuale, con l'Isola divisa in varie entit\u00e0 politiche sovrane. I quattro regni giudicali di C\u00e0lari, Torres, Gallura e Arborea, sono complesse singolari costruzioni istituzionali. Piuttosto che da elementi preesistenti, essi sembrano avere origine dalla \"capacit\u00e0 dei Sardi, liberi da dominazioni straniere ad autogestirsi\" mediante forme complesse quali quelle del sistema curatoriale, l'amministrazione assembleare delle \"coronas de logu\".\nLe prerogative regie giudicali, che non sono riscontrabili in nessun territorio continentale di formazione bizantina o barbarica, hanno una connotazione tale da togliere importanza alla matrice di provenienza e ne fanno una originale organizzazione di governo.Come tutti gli stati centrali, l'Arborea dovette sempre combattere per non soccombere alle pressioni degli stati confinanti.\nLe residenze di Eleonora d'Arborea.\nProblema a lungo dibattuto \u00e8 quello della residenza di Eleonora d'Arborea. Ormai \u00e8 accertato che nacque in Catalogna (terra di origine della madre Timbora), nel Castellciur\u00f2.\nSebbene Oristano sia spesso definita la citt\u00e0 di Eleonora e sia tutt'oggi visibile nel centro cittadino un edificio che viene tradizionalmente chiamato la \"casa di Eleonora\", non sopravvivono nella \"capitale\" arborense resti visibili dell'antica reggia giudicale, se non nel vasto edificio adibito a caserma. La stessa casa di Eleonora \u00e8 di epoca posteriore alla giudicessa.\nIn realt\u00e0 parlare della residenza di Eleonora d'Arborea \u00e8 quantomeno problematico, avendo la giudicessa trascorso gran parte della sua vita tra l'Aragona, l'odierna Castelsardo (forse l'unica citt\u00e0 che potrebbe fregiarsi a ragione del titolo di \"citt\u00e0 di Eleonora\"), la \"capitale\" Oristano e altre ville del suo regno, quando non era impegnata sul campo in azioni militari.\nPer quanto abbia senso, la residenza ufficiale di Eleonora \u00e8 identificabile con una casa-fortezza che sorgeva nel sito dell'ex carcere di Oristano, nell'attuale piazza Manno, nei pressi della cosiddetta e ormai scomparsa Porta Mari. Tale residenza viene nominata per la prima volta nel 1335, nel testamento del giudice Ugone II, dal quale apprendiamo la localizzazione del palazzo giudicale su un lato della piazza della Maioria, l'attuale piazza Manno.\nData la scarsit\u00e0 di fonti dell'epoca, tuttavia \u2013 le quali fanno spesso riferimento ad altre ville, ed in particolare Cabras, in relazione alla giudicessa d'Arborea \u2013 \nLa stessa Oristano, peraltro, non rivest\u00ec il ruolo di capitale sin dal principio dell'era giudicale. Se nei primi secoli dell'epoca giudicale il principale centro del nascente Stato era ancora Tharros, il primo giudice di Arborea, Pietro di Zori, non era neppure di origine tharrense, bens\u00ec proveniva da Zuri, un piccolo villaggio del centro della Sardegna. Si suole tuttavia affermare che dopo l'abbandono di Tharros (avvenuto, secondo la convenzione storiografica, attorno al 1070), la sede giudicale sarebbe stata trasferita ad Oristano, che da quel momento in poi avrebbe assunto il ruolo di sede privilegiata di residenza.\nFino al regno di Mariano II, il centro del potere dell'Arborea era ancora Tharros, mentre Oristano era solo una delle tante ville nelle quali i giudici possedevano una \"domus\". Ville nelle quali i regoli risiedevano per periodi pi\u00f9 o meno lunghi, attendendo agli affari del regno, e che - di conseguenza - finivano con l'ospitare tutta la corte. La tradizione che vuole Oristano capitale sin dal 1070 poggia su una base storiografica quantomeno incerta: attorno al 1580, lo storico sardo Giovanni Francesco Fara afferma di aver potuto consultare un antico manoscritto, di cui peraltro non \u00e8 sopravvissuta traccia, nel quale si affermava che attorno al 1070 l'arcivescovo di Arborea avrebbe trasferito da Tharros a Oristano la sede vescovile e le massime autorit\u00e0 ecclesiastiche del giudicato di Arborea. Nessun accenno si faceva nel medesimo documento alle autorit\u00e0 civili ed in particolare alla corte giudicale, tanto da far nascere il sospetto che, almeno per i primi secoli attorno all'anno 1000, Oristano fosse prevalentemente un polo ecclesiastico piuttosto che politico.\nSi acquista certezza dell'esistenza di un palazzo giudicale ad Oristano solo nel 1263, allorquando un \"palatium iudicis Arboreae\" \u00e8 documentato nella cronaca dell'arrivo in Oristano dell'arcivescovo di Pisa Federico Visconti, \n, in una lenta fase di arretramento del potere politico dalle coste verso l'interno lungo l'asse viario che si snodava tra la laguna di Mistras e il lago di Pontis, prima di condurre verso il Campidano e i paesi dell'interno.\nUn processo di abbandono della costa non n\u00e9 lineare n\u00e9 immediato: le tracce di numerose rovine tra i campi coltivati, e gli stessi toponimi lasciati nel Sinis (San Salvatore, Sant'Agostino, San Giorgio, San Saturno), sono spie di un passato ricco di villaggi e di edifici religiosi ormai scomparsi che si sono succeduti nei primi secoli del Medioevo giudicale. Si trattava di piccoli agglomerati sorti nelle vicinanze di luoghi di culto o monasteri. Tra questi emergeva quello di San Giorgio, nel Sinis, che sorgeva nei pressi dell'odierna San Salvatore. I sigilli giudicali ritrovati in tale area erano parte del ricco archivio del monastero, ed indicano il ruolo di primo piano che il villaggio di San Giorgio rivest\u00ec nella fase di passaggio dalla dominazione bizantina alla societ\u00e0 giudicale.\nMariano II, per\u00f2, forte della supremazia politica sull'isola, che aveva conquistato anche grazie ad un abile gioco diplomatico con Genova e Pisa, si preoccup\u00f2 di rafforzare il suo regno anche dal punto di vista difensivo: fortific\u00f2 i castelli di confine, stabil\u00ec definitivamente la sua capitale a Oristano e, negli anni tra il 1290 e il 1293, eresse la poderosa cinta muraria che circondava la citt\u00e0, di cui sono ancora visibili un breve tratto di mura nei pressi dell'attuale via Cagliari e le due torri superstiti di San Cristoforo (Porta Manna) e di Portixedda.\nSe a partire dalla seconda met\u00e0 del Duecento e per i due secoli successivi non vi sono pi\u00f9 dubbi sul ruolo di Oristano quale capitale stabile del giudicato di Arborea, sono invece numerosi i paesi che si contendono l'onore di aver ospitato, almeno per un breve periodo, Eleonora e la sua corte, tra cui San Gavino Monreale e il castello di Monreale, nei dintorni di Sardara.\nLa fama acquisita nei secoli dalla giudicessa \u00e8 infatti tale che qualunque testimonianza risalente all'antichit\u00e0 viene immediatamente associata al suo nome.\n\u00c8 questo ad esempio il caso di Sa Muralla di Narbolia, un muraglione di massi che si trova nei pressi della chiesa parrocchiale, su un dosso in posizione strategica a dominio della valle del Rio Cunzau, e che viene indicato da una tradizione ottocentesca come il rudere di un castello di Eleonora d'Arborea, ma potrebbe trattersi dei resti di un avamposto fenicio-punico, eretto lungo una delle vie d'accesso al Montiferru per difendere Tharros e le pianure dall'assalto degli abitanti delle montagne. Farebbe quindi parte di quella linea difensiva che comprendeva anche Su Casteddu 'ecciudi Fordongianus e il castello di Medusa a Samugheo.\nAl di l\u00e0 della capitale Oristano - in cui peraltro Eleonora soggiorn\u00f2 stabilmente solo per brevi periodi - e del castello Doria a Castelgenovese (dove, probabilmente, nacquero i due figli), alcuni avanzano l'ipotesi di un soggiorno della giudicessa nel castello di Sanluri, dovuto probabilmente a motivi di ordine militare, essendo tale fortezza l'ultimo avamposto dell'Arborea ai confini col giudicato di Cagliari. L'importanza di Sanluri quale avamposto militare \u00e8 testimoniata, del resto, dal fatto che proprio attorno alla citt\u00e0 ed al suo castello si consum\u00f2 la cosiddetta battaglia di Sanluri del 1409 che chiuse definitivamente il sipario sul giudicato di Arborea. Lo stesso castello \u00e8 oggi intitolato a Eleonora d'Arborea e all'interno viene mostrata la presunta sala del trono di Eleonora. In realt\u00e0 i dati storici paiono escludere tale ipotesi. Se infatti il castello di Sanluri fu costruito dai giudici di Oristano a guardia della frontiera meridionale dell'Arborea, tuttavia esso, all'epoca di Eleonora, era in mano agli aragonesi che ne avevano fatto la testa di ponte per la definitiva conquista della Sardegna. Il castello di Sanluri, infatti, fu edificato, o meglio potenziato, in seguito a un regio decreto del 27 luglio 1355. La costruzione fu voluta da Pietro IV di Aragona per fronteggiare il vicino maniero di Monreale, nei pressi di Sardara, dove stavano di stanza le truppe arborensi, impegnate ormai da due anni nella guerra contro l'invasore iberico. Grazie all'ubicazione strategica, la rilevanza militare del castello and\u00f2 aumentando nella seconda met\u00e0 del XIV secolo, con la definitiva rottura dei rapporti tra Pietro IV e Mariano IV d'Arborea. Il presidio assunse allora un ruolo decisivo nelle vicende belliche tra Aragona ed Arborea, che terminarono con la totale sconfitta di quest'ultima e la totale conquista della Sardegna da parte dei catalani, fra la battaglia di Sanluri nel 1409 e la fine del marchesato di Oristano nel 1478.\nSe quindi si pu\u00f2 a ragione escludere che il castello di Sanluri abbia ospitato la corte di Eleonora, si pu\u00f2 viceversa ipotizzare che la giudicessa abbia pi\u00f9 volte soggiornato nei castelli della frontiera meridionale del suo regno, come la fortezza di Monreale nei pressi di Sardara e il castello di Marmilla in prossimit\u00e0 di Las Plassas. Non a caso lo studioso Francesco Cesare Casula, nei primi anni ottanta, individu\u00f2, nella chiesa di San Gavino Monreale, a pochi chilometri dal castello di Monreale a Sardara, gli altorilievi rappresentanti gli unici ritratti coevi di Eleonora, Mariano IV, Ugone III e Brancaleone Doria. Sempre in quel periodo furono, altres\u00ec, rintracciati quattro presunti \"denari d'Arborea\" (con i simboli giudicali) che, se autentici, proverebbero l'esistenza di una zecca autonoma durante i regni di Mariano IV e di Ugone III. Uno in particolare, in mistura, espone l'albero deradicato arborense (al rovescio, una sottile croce) e sarebbe stato battuto durante il giudicato di Ugone III. Il clima di continua ostilit\u00e0 tra l'Arborea e l'Aragona, invero, rendeva improbabile l'uso della moneta dell'avversario.\nLa tradizione, tuttavia, corroborata da numerose testimonianze storiche, ha sempre identificato la residenza estiva di Eleonora d'Arborea, (cos\u00ec come e soprattutto dei giudici a lei precedenti) con il castello di Masone de Capras, affacciato sulla riva orientale dello stagno di Mar'e Pontis, di cui sopravvivono solo i resti di un muraglione alle spalle della pieve di Santa Maria Assunta. In questa fortezza la giudicessa di Arborea, dopo aver invocato la protezione della Vergine, avrebbe promulgato la \"Carta de Logu\" attorno al 1392. Rappresentanti del paese di Masone de Capras erano presenti anche alla Corona de Logu che stabil\u00ec la breve pace tra Eleonora d'Arborea e Giovanni I d'Aragona. Tale castello o villa o \"domus\", viene citato per la prima volta nei documenti nel 1102, quando il giudice Torbeno accord\u00f2 alla propria madre Nibata (o Niibata) la rendita della Villa de Capras. Ella dot\u00f2 la \"domus\" di Masone de Capras di terre, servi e bestiame, disponendo che questa residenza, cos\u00ec quella - anch'essa ormai scomparsa - di Nuraghe Nighellu (oggi Nuraxinieddu, altra sede giudicale temporanea), non potesse mai essere alienata, restando in perpetuo ai giudici di Arborea. In cambio Nibata stabil\u00ec che il possessore di Masone de Capras dovesse avere l'onere perpetuo di offrire dei tributi alla chiesa di Santa Maria di Cabras ed a quella di San Marco nel Sinis. Cosa che fa intendere che gi\u00e0 all'epoca esisteva a Cabras una chiesa dedicata a Santa Maria, da identificare forse con la stessa cappella del castello, forse con l'attuale chiesa dello Spirito Santo nel centro cittadino, forse ancora con un precedente edificio che sorgeva sul sito dell'attuale pieve, non distante dalla fortezza. E fa intendere anche che, ancora in quel periodo, Tharros non era stata del tutto abbandonata per i paesi dell'interno, visto che la chiesa di San Marco altro non era che l'antica basilica di San Marco, di cui sopravvivono pochi resti nell'area archeologica di Tharros. Secondo altri studiosi, tale chiesa sarebbe da identificare con l'attuale basilica di San Giovanni di Sinis, chiesa alla quale \u00e8 tuttora legato il titolo vacante di vescovo di Tharros. Il che, tuttavia, lascia comunque intendere che la citt\u00e0 di Tharros era ancora abitata all'epoca di Nibata, e che sin da allora la basilica di San Giovanni di Sinis era inserita tra le pertinenze della villa di Cabras.\nSe la tradizione identifica il castello di Cabras con la residenza estiva degli Arborea, anche i documenti storici successivi a Nibata sembrano avvalorare questa tesi, suggerendo che la \"domus\" di Cabras fungesse anche e soprattutto da sede di rappresentanza. Nel castello di Cabras, i giudici di Arborea stipulavano trattati, ricevevano ambasciatori, notai e anche le alte personalit\u00e0 genovesi nel periodo di alleanza con la repubblica di Genova. Assai noto tra i tanti \u00e8 l'atto stipulato nel 1132 nella curia di Cabras dal notaio genovese Buongiovanni Coinardo, col quale il giudice Comita di Arborea affidava s\u00e9 e il proprio figlio Barisone nelle mani di Ottone Contardo, console di Genova, fiducioso che tutto il suo regno sarebbe stato adeguatamente protetto e difeso dai genovesi. La \"domus\" di Masone de Capras, costruita in epoca bizantina, su un precedente impianto di epoca romana e forse nuragica, costituiva, oltre che una residenza vera e propria, anche un avamposto difensivo a cavallo tra l'area del Sinis e la valle del Tirso, e si era col tempo sviluppata in un'autentica fortezza. Lo stesso paese, sorto nel punto di incontro delle antiche strade che da Tharros conducevano da un lato a Othoca verso sud e dall'altro a Cornus verso nord, si era sviluppato sul sito di un'antica \"mansio\", una stazione di posta di epoca romana, da alcuni identificata con lo stesso castello. Il borgo era in posizione pi\u00f9 arretrata rispetto alla fortezza, da cui era evidentemente protetto.\nIl ritratto e la tomba.\nGli aragonesi, conquistata l'intera isola, distrussero o portarono a Barcellona l'archivio del giudicato di Arborea: per timore che potesse ripetersi un\"'epopea\" come quella verificatasi, furono occultati anche i ritratti giudicali e le tombe degli ultimi sovrani. Risulta insolito che, all'inizio del Quattrocento, non fossero visibili dipinti raffiguranti almeno gli ultimi tre giudici Mariano IV, Ugone III ed Eleonora. L'unica immagine arrivata fino ai giorni nostri \u00e8 quella di un giovane Mariano effigiato nel polittico trecentesco ubicato nella chiesa di San Nicola ad Ottana. Il testamento di Ugone II prevedeva, inoltre, che il luogo di sepoltura dei de Serra-Bas fosse la cappella di San Bartolomeo (non pi\u00f9 esistente) nella cattedrale di Oristano: il solo sepolcro sopravvissuto, nel monastero di Santa Chiara, \u00e8 quello di Costanza di Saluzzo, consorte di Pietro III, cui succedette il fratello minore Mariano IV.\nGli storici Bianca Pitzorno e Francesco Cesare Casula - biografi moderni di Eleonora -, in mancanza di prove anche sulla sua data di morte, in virt\u00f9 del metodo storico indiziario e deduttivo, ipotizzano che la giudicessa sia stata sepolta nel duomo oristanese (dopo i rifacimenti e le nuove pavimentazioni \u00e8 ormai arduo rintracciare la tomba) o soprattutto nella chiesa di San Gavino Martire, a San Gavino Monreale, vicino al castello di Monreale, presso Sardara, in cui sovente soggiornava, tesi avvalorata anche dal ricercatore Antonio Casti.\nNel 1981, il prof. Casula scopr\u00ec sui quattro peducci pensili dell'abside della suddetta chiesa le sembianze coeve di Eleonora, di suo padre, del fratello e del marito Brancaleone Doria. Il ritratto di san Gavino rappresenta una donna non particolarmente avvenente, con una presunta cicatrice sulla guancia destra: questo spiegherebbe la presenza dei lunghi capelli sciolti, il suo tardivo matrimonio, dopo la sorella Beatrice, con un vedovo pi\u00f9 anziano e figlio naturale. La successione a Ugone III spettava appunto agli eredi della viscontessa di Narbona, in quanto secondogenita: il fatto poi che, insieme al giudice, fosse stata assassinata la giovane erede Benedetta, allontanerebbe i sospetti del delitto dagli aragonesi che non ne avrebbero tratto alcun vantaggio, come ribadisce la Pitzorno.\nI quadri che rappresentano Eleonora - uno addirittura ritrae Giovanna la Pazza, vissuta un secolo dopo di lei - sono generalmente simili e si ispirano a quest'ultimo. Soltanto l'abbigliamento e i monili, di gusto iberico, erano tipici dell'epoca. Sono, pertanto, ritratti di fantasia, realizzati nell'Ottocento dal pittore bondenese Antonio Benini (1835-1911), dal cagliaritano Antonio Caboni (1786-1874), dal napoletano Bartolomeo Castagnola (1600); solo uno, ormai scomparso, rinvenuto presso un rigattiere sardo, parrebbe interessante e simile alle fattezze del busto di san Gavino.\nNonostante la notoriet\u00e0 della giudicessa d'Arborea, soltanto due monumenti la ricordano. Il primo, inaugurato il 22 maggio 1881 nell'omonima piazza di Oristano, \u00e8 una statua \"accademica\" e commemorativa, opera dello scultore fiorentino Ulisse Cambi (1807-1895): viene considerata una sua interpretazione personale, priva di valore documentario. Il secondo, invece, realizzato in terracotta, suscita maggiore attenzione: fu scolpito nel 1881 dall'oristanese Vandalino Casu (1821-1894), artista e ricco possidente, e si pu\u00f2 ancora ammirare nel giardino della sua \"Villa Eleonora\", poi adibita a casa di cura.\nRiferimenti nelle scienze.\nIl \"Falco eleonorae\" (in italiano \"Falco della regina\"), un rapace ampiamente diffuso nel bacino del mediterraneo, prende il nome dalla sovrana sarda, autrice di un'apposita norma preposta alla sua tutela dal bracconaggio.\nStranamente, solo in italiano non si ricorda in modo specifico Eleonora d'Arborea, mentre in tutte le principali lingue viene chiamato con il suo nome. In francese si chiama \"Faucon d'\u00c9l\u00e9onore\", in inglese \"Eleonora's Falcon\", in spagnolo \"Halc\u00f3n de Eleonor\" e anche in tedesco \u00e8 \"Eleonorenfalke\"."}
{"id": "1680", "revid": "6923", "url": "https://it.wikipedia.org/wiki?curid=1680", "title": "Erminio Macario", "text": "Considerato dai critici come l'inventore del cinema comico italiano, nella sua lunga carriera ha lavorato a oltre cinquanta spettacoli teatrali tra teatro di variet\u00e0, riviste, commedie musicali e spettacoli di prosa. Raggiunse presto il successo e lanci\u00f2 numerose soubrette. Prest\u00f2 la sua maschera oltre che al cinema anche alla televisione, adottando spesso il piemontese per i suoi personaggi e le sue macchiette.\nBiografia.\nGli esordi.\nNato da una famiglia molto povera e numerosa, in via Botero 1 a Torino, quarto ed ultimo figlio di Giovanni Macario ed Albertina Berti, inizi\u00f2 a recitare fin da bambino nella filodrammatica della scuola, presto interrotta per lavorare e aiutare la famiglia. Fra un mestiere e l'altro, tra cui anche un anno di apprendistato nella fabbrica FIAT (1918), nel 1920, a 18 anni, decise di entrare in una compagnia di \"scavalcamontagne\", termine con cui erano definite nel piemontese le formazioni di paese che rappresentavano drammi e farse nei giorni di fiera, e affront\u00f2 il suo primo vero pubblico, esordendo su un palco di paese presso Belgioioso, in provincia di Pavia. Nel 1921 esord\u00ec nel teatro di prosa e, nel 1924, in quello di variet\u00e0, all'interno della compagnia di \"balli e pantomime\" di Giovanni Molasso. Il suo debutto con il ruolo di \"secondo comico\" fu al Teatro Romano di Torino con le riviste \"Sei solo stasera\" e \"Senza complimenti\"; dal settembre 1924 fu poi a Milano con \"Il pupo giallo\" e \"Vengo con questa mia\" di Piero Mazzuccato, seguite nel 1925 da \"Tam-Tam\" di Carlo Rota e \"Arcobaleno\" di Mazzuccato e Carlo Veneziani. Per Macario, oltre che un salto di professionalit\u00e0, fu l'occasione per apprendere e sviluppare la sua naturale inclinazione all'arte mimica.\nAnni venti.\nNel 1925 viene notato dalla famosa \"soubrette\" Isa Bluette, che lo scrittura nella sua compagnia come \"comico grottesco\", permettendogli di esordire a Torino con \"Valigia delle Indie\", di Ripp e Bel-Ami (pseudonimi di Luigi Miaglia e Anacleto Francini). Gradatamente Macario costruisce una comicit\u00e0 personale, fatta di una maschera clownesca, le cui caratteristiche pi\u00f9 appariscenti erano un ciuffo di capelli sulla fronte, gli occhi arrotondati e la camminata ciondolante. Ma intuisce anche che il successo di uno spettacolo dipendeva soprattutto dalla presenza sulla scena di donne avvenenti. Macario rimase con Isa Bluette per quattro anni, acquistando via via sempre maggior notoriet\u00e0 e guadagnandosi prima il titolo di \"comico\" e finalmente il nome \"in ditta\" (1929). Sempre nel 1929 firm\u00f2 la sua prima rivista come autore, \"Paese che vai\", in collaborazione con Enrico M. Chiappo.\nAnni trenta.\nNel 1930 fond\u00f2 una sua compagnia teatrale, con la quale avrebbe girato l'Italia dal 1930 al 1965 e, tranne qualche escursione nell'avanspettacolo, sarebbe rimasta una delle compagnie di rivista pi\u00f9 longeve del teatro italiano. Nel 1936 fu insieme a Hilda Springher ed Enzo Turco in una serie di riviste di Bel-Ami ed and\u00f2 in scena anche al Teatro Reinach di Parma. Nel 1937 scrittur\u00f2 Wanda Osiris, con cui fece coppia negli spettacoli di genere mettendo in scena la rivista \"Piroscafo giallo\", di Macario, Ripp e Bel-Ami.\nA partire dal 1937, ogni anno present\u00f2 una nuova rivista con sempre nuove attrici bellissime e brillanti (che scritturava in sostituzione delle ballerine, nel tentativo di innovare il genere). Tra le tante attrici lanciate da Macario si ricordano Tina De Mola, Olga Villi, Isa Barzizza, le sorelle Nava (Pinuccia, Diana, Lisetta e Tonini), Elena Giusti, Lily Granado, Marisa Maresca, Lauretta Masiero, Dorian Gray, Flora Lillo, Marisa Del Frate, Lucy D'Albert, Valeria Fabrizi, Sandra Mondaini e Lea Padovani, apprezzate in seguito come attrici cinematografiche.\nNel 1938 nacque il grande amore per la bellissima Giulia Dardanelli, allora sedicenne, che ben presto divenne quel che lui defin\u00ec la sua seconda moglie, non ottenendo l'annullamento del precedente matrimonio (il divorzio non esisteva) con la coreografa Maria Giuliano. Nel 1951, a Parigi, i due si sposarono in occasione della rappresentazione della rivista \"Votate per Venere\". Intanto, dalla loro unione erano gi\u00e0 nati due bambini, Alberto (1943) pittore, artista visivo, attore e scrittore, e Mauro (1947), divenuto poi regista, poeta, scrittore (nonch\u00e9 biografo del padre).\nGrazie alle sue rilevanti doti sceniche e mimiche, a una comicit\u00e0 giocata sul clownesco e sul \"nonsense\", e alla presenza di un sempre sostenuto numero di procaci e sfavillanti \"soubrette\", in breve tempo Macario divenne il protagonista pi\u00f9 famoso della rivista italiana, tanto da essere consacrato come il \"Re della rivista\". I suoi spettacoli, a parte la sua comicit\u00e0, restano esemplari per la ricchezza delle scene, i costumi sfarzosi, le musiche brillanti e per il corpo di ballo.\nParallelamente al teatro, nei primi anni trenta Macario inizi\u00f2 a recitare anche per il cinema. Dopo un breve ruolo nel film muto \"Sole\" di Blasetti esord\u00ec come protagonista nel 1933 con il film \"Aria di paese\" (di cui firm\u00f2 anche la sceneggiatura), che si riveler\u00e0 una esperienza poco fortunata. Il secondo tentativo, \"Imputato, alzatevi!\" (1939, regia di Mario Mattoli e soggetto di Vittorio Metz e Marcello Marchesi), invece avr\u00e0 molto pi\u00f9 successo. Forse proprio con questo film, per la prima volta nella storia del cinema italiano, si pu\u00f2 parlare di comicit\u00e0 surreale. Seguirono poi i film \"Lo vedi come sei... lo vedi come sei?\" (1939), \"Il pirata sono io!\" (1940) e \"Non me lo dire!\" (1940). In questi ultimi quattro film Federico Fellini collabor\u00f2 come gagman alle sceneggiature.\nAnni quaranta e cinquanta.\nPer tutti gli anni quaranta Macario prosegu\u00ec la sua attivit\u00e0 in teatro, sfornando un successo dietro l'altro come le riviste \"Amleto, che ne dici?\" (1944), \"Febbre azzurra\" (1944-1945), \"Follie d'Amleto\" (1946), \"Le educande di San Babila\" (1948), \"Oklabama\" (1949) e \"La bisbetica sognata\" (1950). Nel 1951, una \"tourn\u00e9e\" trionfale in Francia con la sontuosa rivista \"Votate per Venere\" (protagonista interpretata da Nory Morgan) fu suggellata dalla presenza fra il pubblico parigino delle pi\u00f9 note personalit\u00e0 francesi; si narra che il presidente francese avesse imposto che l'attore fosse scortato da guardie repubblicane in alta uniforme.\nDalla met\u00e0 degli anni cinquanta, tuttavia, le riviste cedono il posto alle nuove commedie musicali, mentre si affermano nuovi gusti e tendenze. Dopo il record di incassi raggiunto con \"Made in Italy\" (1953, che segn\u00f2 anche il suo ritorno in coppia con Wanda Osiris) e \"Tutte donne meno io\" (1955, in cui Macario era l'unico uomo circondato da ben quaranta donne), il comico piemontese si dedic\u00f2 alla commedia musicale. Accanto a primedonne quali Sandra Mondaini e Marisa Del Frate, realizz\u00f2 spettacoli come \"L'uomo si conquista la domenica\" (1955), \"Non sparate alla cicogna\" (1957) di Ruggero Maccari e Mario Amendola, \"E tu, biondina\" (1957) e \"Chiamate Arturo 777\" (1958) di Bruno Corbucci e Giovanni Grimaldi.\nIl successo sul grande schermo continu\u00f2 ad arridergli fino all'inizio degli anni cinquanta, prima con il campione di incassi \"Come persi la guerra\" (1947) e poi con \"L'eroe della strada\" (1948) e \"Come scopersi l'America\" (1949), tutti diretti da Carlo Borghesio e prodotti da Luigi Rovere. La sua formula spettacolare, tuttavia, restava sempre pi\u00f9 adatta al teatro di rivista e alla commedia musicale, che esaltavano la sua candida e innocente maschera attraverso le \"prepotenze\" sulla sua fedele spalla Carlo Rizzo e soprattutto attraverso il sottinteso erotico delle sue \"donnine\".\n Tornato a Roma, Macario tent\u00f2 di estendere le sue attivit\u00e0 teatrali alla produzione cinematografica, realizzando il film \"Io, Amleto\" (1952). Il film si riveler\u00e0 essere un disastro, ma nonostante le forti perdite l'artista non si diede per vinto e con le sue riviste successive continu\u00f2 a riscuotere un grande successo di pubblico e di botteghino. Successivamente Macario prese parte a molti altri film, senza esserne pi\u00f9 per\u00f2 il protagonista assoluto, tranne in rari e sporadici tentativi che non sortirono il seguito sperato.\nNel 1957, il regista e scrittore Mario Soldati lo volle per il suo \"Italia piccola\" per un ruolo drammatico. Seppure inconsueto, Macario offr\u00ec una prova eccellente e dimostr\u00f2 ancora una volta notevole versatilit\u00e0.\nAnni sessanta.\nDal 1959 al 1963 recit\u00f2 in ben sei film con Tot\u00f2: \"La cambiale\" (1959), \"Tot\u00f2 di notte n. 1\" (1962), \"Lo smemorato di Collegno\" (1962), \"Tot\u00f2 contro i quattro\" (1963), \"Il monaco di Monza\" (1963) e \"Tot\u00f2 sexy\" (1963). In questi film Macario svolse un ruolo di spalla per Tot\u00f2, ponendosi al suo servizio sul set. Fu proprio l'attore napoletano, che gi\u00e0 cominciava a soffrire dei primi problemi alla vista, ad esprimere il desiderio di avere al suo fianco Macario, amico fidato con cui stabilire in tranquillit\u00e0 i tempi delle battute e delle \"gag\". Il risultato ottenuto fu una serie di duetti, con un Tot\u00f2 ancora pi\u00f9 irruente di fronte al tipico balbett\u00eco di Macario.\nAnni settanta.\nAbbandonata la rivista, Macario si dedic\u00f2 soprattutto al teatro di prosa, distinguendosi anche in ruoli drammatici e facendo qualche incursione nel teatro in lingua piemontese. Anche qui ottenne un grande successo con una rivisitazione del famoso testo piemontese \"Le miserie 'd Mons\u00f9 Travet\", messo in scena allo Stabile di Torino nel 1970.\nGli anni settanta, in cui Macario si dedic\u00f2 alla trasposizione televisiva di alcune sue commedie di successo, sono ricchi di impegno nel campo della prosa e della commedia musicale. Fra i numerosi lavori di quel periodo, sono da ricordare \"Achille Ciabotto medico condotto\" (1971-1972), \"Carlin Ceruti sarto per tutti\" (1974), il film \"Il piatto piange\" (1974) di Paolo Nuzzi e \"Due sul pianerottolo\" (1975-1976), grandissimo successo a teatro accanto a Rita Pavone (da cui nel 1976 fu ricavato l'omonimo film di Mario Amendola, prodotto sempre da Luigi Rovere, il produttore che lo lanci\u00f2 al successo alla fine degli anni quaranta; il quarantesimo ed ultimo interpretato da Macario).\nNegli ultimi anni l'attore torinese si impegn\u00f2 nella realizzazione di un proprio teatro, \"La Bomboniera\", in via Santa Teresa 10 a Torino, che inaugur\u00f2 nel 1977 con la commedia tratta da Moli\u00e8re \"Sganarello medicosifaperdire\", scritta da suo figlio Mauro e Carlo Maria Pensa. La scelta del titolo non fu del tutto casuale: Macario aveva infatti da tempo espresso il desiderio di poter recitare Moli\u00e8re in un teatro tutto suo, tanto che fu spesso chiamato anche \"Teatro Macario\". Negli anni novanta il teatro fu poi diretto dall'attore Pier Giorgio Gili e alla sua morte fu convertito in una discoteca col nome di \"Theatr\u00f2\".\nIn televisione fu tra i protagonisti di \"Carosello\", fino al suo congedo, che avvenne nel 1977. Nel 1974 fu protagonista della puntata di \"Milleluci\", con Mina e Raffaella Carr\u00e0, dedicata al genere del variet\u00e0. Nel 1975 fu protagonista di un variet\u00e0 in televisione, \"Macario uno e due\". Nel 1978 la Rai gli tribut\u00f2 un altro variet\u00e0, \"Macario pi\u00f9\", sei puntate tra prosa e rivista in cui l'attore ripercorse le tappe della sua lunga carriera all'insegna di un umorismo gentile, immediato e popolare. Nel 1979 fu il protagonista per un mese dello spettacolo televisivo (Rai 2) \"Buonasera con... Erminio Macario\", per la regia del figlio Mauro.\nLa morte.\nDurante l'ultima replica della sua ultima fatica teatrale, \"Opl\u00e0, giochiamo insieme\", Macario accus\u00f2 un malessere che si scoprir\u00e0 essere un sintomo di un tumore. Il 26 marzo 1980, Erminio Macario mor\u00ec in una clinica torinese a 77 anni, assistito fino all'ultimo dalla moglie Giulia Dardanelli. I funerali avvennero in una chiesa gremita di gente, San Dalmazzo di via Garibaldi, a Torino, la mattina del 28 marzo 1980, e la salma venne immediatamente trasportata al Cimitero monumentale di Torino, dove ancora oggi riposa.\nDopo la sua morte, il comico non fu apprezzabilmente valutato come si sarebbe dovuto, soprattutto dalla sua citt\u00e0. Non gli fu dedicata nessuna via, piazza o monumento se non, in recenti anni, soltanto dai vicini comuni periferici di Grugliasco e Trofarello e, in seguito, dai comuni di Roma, Ragusa e san Giovanni Rotondo. Nel 1993, poi, ne fu addirittura profanata la tomba. La rivisitazione della sua vita e delle sue opere fu soprattutto ad opera di moglie, figli, parenti e amici che nel 2002, in occasione del centenario della sua nascita, fondarono l'Associazione Culturale Erminio Macario \"MacarioCult\"."}
{"id": "1682", "revid": "160832", "url": "https://it.wikipedia.org/wiki?curid=1682", "title": "Aeroporti in Italia", "text": "Gli aeroporti in Italia sono variamente distribuiti nelle varie regioni italiane, ed a ognuno di essi \u00e8 assegnato un codice aeroportuale ICAO.\nIl nome, nel caso di aeroporti aperti al traffico civile, \u00e8 quello della documentazione ufficiale prodotta dall'Ente Nazionale per l'Aviazione Civile (ENAC). Gli aeroporti sono raggruppati distinguendo tra quelli certificati dall'ENAC, presenti nelle liste ENAC e non presenti nelle liste ENAC. Il numero totale di aeroporti \u00e8 126.\nQuesto elenco non comprende eliporti e idroscali anche se inclusi nelle liste ENAC."}
{"id": "1684", "revid": "484362", "url": "https://it.wikipedia.org/wiki?curid=1684", "title": "Eretz Yisrael", "text": ""}
{"id": "1686", "revid": "1318658", "url": "https://it.wikipedia.org/wiki?curid=1686", "title": "Cronologia dei linguaggi di programmazione", "text": "Questo \u00e8 un elenco cronologico dei linguaggi di programmazione per ordine di apparizione. Di ognuno viene riportato l'eventuale predecessore, l'anno in cui \u00e8 apparso, il nome del linguaggio stesso, l'autore (se noto) e, in alcuni casi, l'azienda dove \u00e8 stato sviluppato."}
{"id": "1688", "revid": "125764886", "url": "https://it.wikipedia.org/wiki?curid=1688", "title": "Lista dei papi", "text": "Questa \u00e8 la lista dei papi ordinata per date di regno, secondo la cronologia ufficiale della Chiesa cattolica.\nStatistiche.\nNomi pi\u00f9 usati.\nTra i nomi scelti dai vari papi che si sono susseguiti nel tempo, i pi\u00f9 usati, i pi\u00f9 comuni, sono:\nPapi per appartenenza a ordini religiosi.\nTrentasei membri di ordini religiosi sono stati eletti al soglio pontificio.\nPapi per provenienza.\nIn considerazione dello sviluppo solo tardivo del concetto di nazione, l'elencazione seguente \u00e8 basata su criteri geografici e linguistici:\nEuropa.\nDa questo continente sono stati eletti 252 papi:\nAsia.\nDa questo continente sono stati eletti 10 papi:\nAfrica.\nDa questo continente sono stati eletti tre papi:\nAmeriche.\nDa questo continente \u00e8 stato eletto un solo papa:\nPontificati per secolo.\nAd oggi il secolo con pi\u00f9 pontificati \u00e8 stato il X con ben 22 papati, mentre quello con meno pontificati oltre al secolo corrente con ancora due pontificati sono a pari merito il I e il XIX con 5 papati.\nPontefici pi\u00f9 volte regnanti.\nNel corso dei secoli ci sono stati casi di pontefici che hanno regnato per pi\u00f9 di una volta.\nAd esempio Benedetto IX, tra il 1032 e il 1048, fu papa per tre volte: una prima volta nel 1032, ma nel 1044 fu cacciato dal trono di Pietro; torn\u00f2 in carica il 10 aprile 1045, condannando il suo successore Silvestro III come antipapa e usurpatore; poi, il 1\u00ba maggio successivo, vendette la carica, forse per desiderio di sposarsi, al prete Giovanni \"Graziano\" de' Graziani, suo padrino; fu poi rieletto un'altra volta quando quest'ultimo ammise il peccato di simonia.\nAltri esempi furono Giovanni XII e Leone VIII, entrambi papi per due volte: Giovanni XII (Ottaviano dei conti di Tuscolo) fu deposto dall'imperatore Ottone I il 4 dicembre 963. Gli succedette lo stesso giorno il \"protoscriniarius\" Leone, ma Ottaviano ridivenne papa due mesi dopo, quando il 26 febbraio 964 depose Leone VIII, reinsedi\u00f2 s\u00e9 stesso e scomunic\u00f2 il rivale. Morto Giovanni il 14 maggio 964 e rimasto Leone, deposto e dimesso dallo stato clericale, fu eletto il diacono Benedetto Grammatico. Il deposto e ormai semplice laico Leone per\u00f2, per volere di Ottone I, il 23 giugno 964 riusc\u00ec a deporre Benedetto V e a reinsediarsi. Benedetto non fu per\u00f2 scomunicato per intervento dell'imperatore. Come Giovanni XII fece con Leone VIII, cos\u00ec Leone VIII fece con Benedetto V. Una pi\u00f9 corretta successione di questi tre papi sarebbe: Giovanni XII (955-964), Benedetto V (964), Leone VIII (964-965), facendo durare il pontificato di Giovanni tutta la sua vita senza contare la sua (forse invalida) deposizione, e facendo partire quello di Leone solo dalla deposizione/abdicazione di Benedetto.\nDurata dei pontificati.\nI pontificati pi\u00f9 lunghi.\nSecondo i dati della Chiesa cattolica (in ordine decrescente di durata gli undici pontificati pi\u00f9 lunghi):\nLa Chiesa cattolica definisce Pietro apostolo il primo papa. Occorre considerare che il papa \u00e8 il vescovo di Roma, e quindi il pontificato di Pietro non dovrebbe avere inizio subito dopo l'ascensione di Ges\u00f9 al cielo, ma solo da quando Pietro si stabil\u00ec a Roma, divenendo il capo (vescovo) dei cristiani di Roma. In tal caso il periodo di papato di Pietro apostolo si riduce a circa venticinque anni (il periodo che si presume sia stato quello della sua permanenza nell'Urbe). Pertanto la classifica dei pontificati pi\u00f9 lunghi inizia con Pio IX e prosegue con Giovanni Paolo II al secondo posto. Pietro si porterebbe al quarto posto, dopo papa Leone XIII.\nDegno di nota \u00e8 anche l'antipapa Benedetto XIII, che regn\u00f2 nel periodo dello Scisma d'Occidente ad Avignone per 28 anni, 7 mesi e 12 giorni. Naturalmente non \u00e8 inserito nella lista qui sopra perch\u00e9, nonostante si proclam\u00f2 tale sino alla morte, non fu mai un papa legittimo della Chiesa cattolica.\nI pontificati pi\u00f9 brevi.\nSecondo i dati della Chiesa cattolica (in ordine crescente di durata gli undici pontificati pi\u00f9 brevi):\nIl primato di pontificato pi\u00f9 breve sarebbe in realt\u00e0 da attribuire a papa Stefano (II) e non a papa Urbano VII, poich\u00e9 la sua durata fu di soli 4 giorni: morto per ictus, Stefano, che era semplice presbitero, non fece in tempo ad essere consacrato vescovo. Fu escluso dalla lista dei papi per secoli, reinserito, e di nuovo escluso dal 1961, provocando a volte qualche incongruenza nell'elenco dei papi di nome Stefano che lo hanno seguito.\nTra i pontificati pi\u00f9 brevi \u00e8 da ricordare anche quello di Celestino V, che rinunci\u00f2 al suo ruolo pastorale dopo appena 100 giorni dall'elezione.\nSi narra pure che il nipote di papa Gregorio X, il cardinale Vicedomino Vicedomini, fosse stato eletto papa il 5 settembre 1276, nel terzo conclave susseguente alla morte dello zio (dopo Innocenzo V e Adriano V eletti e morti lo stesso anno), ma che non avesse accettato subito il suo ministero, chiedendo un giorno per decidere ma manifestando a priori l'intenzione di voler prendere il nome di Gregorio XI. La notte stessa, per\u00f2, mor\u00ec. Giustamente non \u00e8 annoverato nella storiografia ufficiale dei Pontefici della Chiesa cattolica, non avendo egli ancora accettato l'ufficio apostolico prima di morire, anche se il decesso subito dopo l'elezione \u00e8 stato fino ad ora un fatto unico nella storia del papato.\nAdriano V, papa per 39 giorni nel 1276, mor\u00ec prima di poter essere ordinato sacerdote.\nPapi pi\u00f9 longevi alla fine del ministero.\nAltri Papi che hanno raggiunto un'et\u00e0 notevole, superando anche la soglia degli 80 anni sono: Lucio III, Celestino III, Celestino V e Gregorio XII. Di questi per\u00f2 non si hanno notizie certe sulla data di nascita e per questo motivo non possono essere inseriti con precisione nell'elenco precedente.\nIl Papa pi\u00f9 longevo in assoluto, a prescindere dalla carica, \u00e8 in realt\u00e0 Benedetto XVI, che il 4 settembre 2020, come papa emerito, ha superato il record di longevit\u00e0 detenuto da Leone XIII.\nPapi venerati come santi.\nLa Chiesa cattolica venera 82 papi come santi, 9 come beati, 2 come servi di Dio e 2 come venerabili (aggiornamento al 14 ottobre 2018, data dell'ultima variazione).\nLeggende e profezie.\nElezione del cardinale Vicedomini.\nSecondo una leggenda, al conclave del luglio 1276, nel quale fu eletto papa Adriano V, inizialmente la maggior parte dei voti furono a favore dell'elezione del cardinale Vicedomino Vicedomini, parente del defunto papa Gregorio X. Egli, per\u00f2, sarebbe deceduto il giorno dopo l'elezione, senza che essa potesse essere formalizzata.\nElezione del cardinale Siri.\nSecondo una teoria complottista e del tutto infondata, nel conclave del 1958 che elesse Papa Giovanni XXIII sarebbe stato inizialmente eletto al soglio pontificio con il nome di \"Gregorio XVII\" il cardinale Giuseppe Siri, cardinale molto vicino alla posizioni del precedente papa Pio XII, ma sarebbe stato costretto a rinunciare.\nProfezia di Malachia.\nNel 1595 Arnoldo Wion, un monaco benedettino, ritrov\u00f2 e inser\u00ec un particolare scritto all'interno della sua opera 'Lignum vitae', noto come la profezia dei Sovrani Pontefici (\"Prophetia de Summis Pontificibus\"), o pi\u00f9 comunemente Profezia di Malachia, attribuendolo a san Malachia, vissuto nel XII secolo. Secondo Wion, Malachia avrebbe redatto una sorta di elenco cronologico dei Papi, a partire da Celestino II. Le brevi frasi in latino, ognuna di esse associata a un papa, li descrivono piuttosto bene proprio fino agli anni in cui si dice che fu ritrovata questa profezia. Subito dopo le descrizioni appaiono essere piuttosto vaghe. Dopo l'ultimo papa, il centoundicesimo, Malachia avrebbe preannunciato anche la fine del mondo con questa frase: \"La citt\u00e0 dai sette colli sar\u00e0 distrutta e il Giudice terribile giudicher\u00e0 il popolo\". E l'ultimo successore di Pietro, stando alla lista e alle indicazioni riportate da Malachia, sarebbe Pietro Romano."}
{"id": "1691", "revid": "2153148", "url": "https://it.wikipedia.org/wiki?curid=1691", "title": "Egon Pearson", "text": "\u00c8 stato un importante statistico, figlio dell'ancora pi\u00f9 celebre statistico Karl Pearson e di Maria Sharpe, con una sorella di tre anni maggiore (Sigrid Loetitia) e una di tre anni minore (Helga Sharpe). \nLa formazione.\nFrequenta prima la \"Dragon School Oxford\" (dal 1907 al 1909) e poi il Winchester College, dove consegu\u00ec il \"graduate\" nel 1914.\nNel 1914, per via di problemi di salute (anche al cuore) evita il reclutamento per la Prima guerra mondiale, e comincia lo studio della matematica al \"Trinity College di Cambridge\"; a causa di un'influenza non riesce a studiare fino alla fine dell'anno accademico.\nDopo questo primo anno lascia il Trinity College per lavorare all'Ammiragliato e al Ministero della Navigazione.\nNel 1919, conseguito il \"first degree\", si interessa di astronomia ed in particolare di fisica solare, ma si rivolge poi alla statistica in seguito alla frequenza di corsi sulla teoria degli errori.\nDal 1921 lavora presso il Dipartimento di statistica applicata dell'University College di Londra (dipartimento fondato da suo padre nel 1911).\nNel 1924 diventa \"assistant editor\" di \"Biometrika\".\nIl 1925 \u00e8 l'anno di svolta, in quanto grazie al \"Rockefeller Research Fellowship\" per gli anni 1925-1927 Jerzy Neyman svolge il primo anno al dipartimento di statistica applicata (il secondo a Parigi), e inizia l'amicizia tra Egon Pearson e Jerzy Neyman. Nello stesso periodo comincia ad avere scambi epistolari con William Sealy Gosset.\nGrazie anche a questi importanti contatti sviluppa con Neyman tra il 1926 e 1933 l'approccio detto appunto di \"Neyman-Pearson\" (con la pubblicazione di \"On the Problem of the Most Efficient Tests of Statistical Hypotheses\" nel 1933).\nI suoi contributi nell'ambito della \"robustezza statistica\" sono influenzati dalla corrispondenza con Gosset, e facilitati dalle simulazioni rese possibili dalle tavole di numeri casuali pubblicati da Tipett tra il 1925 e il 1927.\nNel 1931 visita gli Stati Uniti e tiene dei corsi nello Iowa, oltre a discutere con Walter A. Shewhart di controllo della qualit\u00e0; stimoli che lo porteranno a fondare la \"Industrial and Agricultural Research Section\" della \"Royal Statistical Society\".\nSvolse un importante ruolo nella ricerca applicata all'agricoltura e all'industria; contribu\u00ec in modo significativo all'attivit\u00e0 del British Standards Institution, nonch\u00e9 allo sviluppo dell'utilizzo del controllo di qualit\u00e0; divent\u00f2 uno dei fondatori della Societ\u00e0 di Ricerca Operativa britannica (1948).\nNel 1934 si sposa con Eileen, con la quale avr\u00e0 due figlie.\nDopo la morte di suo padre (nel 1936) revisiona le sue tavole statistiche (\"Tables for Statisticians and Biometricians\", del 1914), lavoro molto impegnativo cominciato assieme a H.O.Hartley, e che vedr\u00e0 pubblicato il primo volume solo nel 1954 e il secondo nel 1972.\nI nuovi impegni familiari e la morte di suo padre allontanano in parte Egon Pearson dalla ricerca.\nDurante la Seconda guerra mondiale lavora per l\"'Ordinance Board\" per l'analisi statistica di dati riguardanti i danni ai velivoli da guerra e temi similari.\nL'ambiente di lavoro migliora nettamente quando nel 1943 Ronald Fisher lascia l'istituzione (per andare successivamente a Cambridge), e si attenuano cos\u00ec le tensioni legate al fatto che R. A. Fisher era acerrimo avversario di suo padre Karl Pearson.\nNel 1949 sua moglie muore di polmonite, colpendolo fortemente nei sentimenti.\nDivenne direttore del Dipartimento di Statistica all'University College di Londra, incarico che mantenne fino al 1961. Cessa di essere \"managing editor\" di \"Biometrika\" nel 1966."}
{"id": "1693", "revid": "287204", "url": "https://it.wikipedia.org/wiki?curid=1693", "title": "Prefissi telefonici internazionali", "text": "Questo \u00e8 un elenco dei prefissi telefonici internazionali di diversi paesi. I numeri sono assegnati dall'Unione internazionale delle telecomunicazioni (ITU) nello standard E.164."}
{"id": "1695", "revid": "1609279", "url": "https://it.wikipedia.org/wiki?curid=1695", "title": "Lingua esperanto", "text": "L'esperanto \u00e8 una lingua artificiale, sviluppata tra il 1872 e il 1887 dall'oculista polacco di origini ebraiche Ludwik Lejzer Zamenhof. \u00c8 la pi\u00f9 conosciuta e utilizzata tra le lingue ausiliarie internazionali (LAI). Presentata nel \"Primo Libro\" (\"Unua libro\" - Varsavia, 1887) come \"Lingvo Internacia\" (\"lingua internazionale\"), prese in seguito il nome \"esperanto\" (\"colui che spera\", \"sperante\") dallo pseudonimo di \"Doktoro Esperanto\", utilizzato dal suo inventore. Scopo della lingua \u00e8 di far dialogare i diversi popoli cercando di creare tra di essi comprensione e pace con una seconda lingua semplice, ma espressiva, appartenente all'umanit\u00e0 e non a un popolo. Un effetto di ci\u00f2 sarebbe quello di proteggere gli idiomi \"minori\", altrimenti condannati all'estinzione dalla forza delle lingue delle nazioni pi\u00f9 forti. Per questo motivo l'esperanto \u00e8 stato ed \u00e8 spesso protagonista di dibattiti riguardanti la cosiddetta democrazia linguistica.\nLe regole della grammatica dell'esperanto sono state scelte da quelle di varie lingue studiate da Zamenhof, affinch\u00e9 fossero semplici da imparare e nel contempo potessero dare a questa lingua la stessa espressivit\u00e0 di una lingua etnica; esse non prevedono eccezioni. Anche i vocaboli derivano da idiomi preesistenti, alcuni (specie quelli introdotti di recente) da lingue non indoeuropee come il giapponese, ma in gran parte da latino, lingue romanze (in particolare italiano e francese), lingue germaniche (tedesco e inglese) e lingue slave (russo e polacco).\nVari studi hanno dimostrato che si tratta di una lingua semplice da imparare anche da autodidatti e in et\u00e0 adulta, per via delle forme regolari, mentre altri dimostrano come dei ragazzi che hanno studiato l'esperanto apprendano pi\u00f9 facilmente un'altra lingua straniera. Lo studio di due anni di esperanto nelle scuole come propedeutico a una lingua straniera viene detto \"metodo Paderborn\" perch\u00e9 la sua efficacia \u00e8 stata dimostrata nell'universit\u00e0 tedesca di Paderborn.\nL'espressivit\u00e0 dell'esperanto, simile a quella delle lingue naturali, \u00e8 dimostrata dalla traduzione di opere di notevole spessore letterario. La cultura originale esperantista ha prodotto e produce in tutte le arti: dalla poesia e la prosa fino al teatro e alla musica. La logica con cui \u00e8 stata creata minimizza l'ambiguit\u00e0, per cui si presta a essere usata in informatica, nel ramo della linguistica computazionale, per il riconoscimento automatico del linguaggio.\nLa tradizione dell'esperanto in Polonia e in Croazia \u00e8 stata dichiarata patrimonio culturale immateriale.\nCi sono proposte per usare l'esperanto come lingua franca per i lavori nel Parlamento europeo, principalmente per motivi economici o per evitare che si vada verso una o pi\u00f9 lingue nazionali. Tuttavia finora l'Unione europea giustifica l'attuale politica multilinguista che prevede l'uso di 24 lingue ufficiali, per motivi di trasparenza, non senza critiche da parte di chi sospetta che tale politica stia in realt\u00e0 portando verso il solo inglese o, al pi\u00f9, al trilinguismo.\nIdeali.\nL'assunto di Zamenhof \u00e8 che l'assenza o difficolt\u00e0 di dialogo dovuta alle differenze linguistiche crea incomprensioni, ed \u00e8 stata causa di violenza pi\u00f9 volte nel corso della storia. Egli chiam\u00f2 l'esperanto dapprima \"Lingvo Internacia\" (pronunciata ), poich\u00e9 aveva come scopo quello di essere usata come lingua tra le diverse nazioni che cos\u00ec avrebbero potuto dialogare e comprendersi a vicenda, proteggendo le lingue minori e quindi la differenza linguistica. Rispetto alla nazione che \"presta\" o impone la propria lingua per le comunicazioni internazionali si ha in genere sudditanza culturale e differenze di capacit\u00e0 espressiva tra i nativi di tale lingua e tutti gli altri. Il livello dei non nativi varia in base soprattutto allo sforzo economico e la quantit\u00e0 di tempo effettuato per l'apprendimento che solo pochi possono permettersi (ad esempio corsi o viaggi all'estero per perfezionare le lingue apprese) causando maggiori disagi alle parti pi\u00f9 povere della popolazione. \u00c8 per questo che la sua principale caratteristica dal punto di vista ideologico \u00e8 la neutralit\u00e0, in quanto dovrebbe essere imparata come seconda lingua (e non in sostituzione alla propria) per il contatto e la comprensione reciproca solo tra genti di lingue diverse e, contrariamente a quanto ancora oggi alcuni pensano, non ha mai voluto imporsi come lingua unica mondiale sopprimendo le altre. Inoltre, il suo uso esclusivamente come seconda lingua \u00e8 necessario, perch\u00e9 un uso come prima lingua in diverse regioni geografiche porterebbe a diverse varianti (dovute alla naturale evoluzione del parlato) compromettendo a lungo andare la comprensione reciproca internazionale, fine primo dell'esperanto.\nGli ideali del movimento sono riassunti nella Dichiarazione di Boulogne e il Manifesto di Praga, nei quali viene posto l'accento sulla neutralit\u00e0 del movimento rispetto a ogni tipo di organizzazione o corrente (politica, religiosa o di altro tipo) e ribadita l'indipendenza di ogni esperantista dal movimento. Infatti \u00e8 definito esperantista semplicemente chi impara la lingua, a prescindere dagli usi fatti, dalla condivisione degli ideali o dall'aderenza al movimento.\nSimboli.\nUn riassunto abbastanza chiaro sul carattere della lingua \u00e8 dato dalla bandiera dell'esperanto, che \u00e8 formata da un fondo verde che sull'angolo superiore sinistro presenta un riquadro bianco nel quale sta una stella verde a 5 punte (la bandiera per questo \u00e8 anche detta \"verda stelo\", stella verde). La stella a cinque punte rappresenta i cinque continenti abitati, il colore verde la speranza di un futuro migliore, mentre il bianco rappresenta la neutralit\u00e0 e la pace.\nTra vari simboli di limitato successo, un'altra bandiera ideata da un esperantista brasiliano nel 1987 \u00e8 invece ampiamente conosciuta. \u00c8 detta \"Jubilea\", e rappresenta due \"e\" verdi disposte simmetricamente su fondo bianco a rappresentare il mondo. I colori sono anche qui il bianco e il verde, con i medesimi significati della bandiera pi\u00f9 tradizionale.\nA parte alcune preferenze entrambe le bandiere sono riconosciute dagli esperantisti, anche se la pi\u00f9 nota e usata \u00e8 la tradizionale \"verda stelo\".\nStoria.\nLa genesi dell'esperanto non pu\u00f2 che essere legata alla storia di Zamenhof. Egli pass\u00f2 la sua infanzia a Bia\u0142ystok, attualmente in Polonia ma che a quei tempi era nella provincia baltica della Lituania e quindi appartenente all'Impero russo, dove convivevano diversi gruppi etnici. Queste divisioni etniche e culturali che sfociavano spesso in violenza erano quindi fonti di dolore per lui sin da bambino, portandolo all'idea che una lingua condivisa potesse aiutare i vari gruppi a comunicare. Affinch\u00e9 le diverse minoranze fossero messe alla pari, la lingua con cui avrebbero dovuto comunicare non avrebbe dovuto sostituire le varie lingue, n\u00e9 sarebbe dovuta appartenere a nessuno dei gruppi in discordia (il pi\u00f9 forte), ma avrebbe dovuto essere neutra. Per capire meglio la situazione basta leggere quanto lo stesso Zamenhof scriveva:\nOrigine: il lavoro del giovane Lejzer.\nZamenhof conosceva la difficolt\u00e0 che ha l'apprendimento di una lingua straniera, egli stesso usava quotidianamente russo e polacco, conosceva l'ebraico insegnatogli dal padre e infine studi\u00f2 greco e latino, tedesco, francese e inglese in quanto studente di ginnasio (che frequent\u00f2 a Varsavia, dove nel frattempo si era trasferito). Egli quindi us\u00f2 il suo bagaglio linguistico per creare una lingua semplice che richiedesse un impiego di risorse economiche alla portata di tutti. Quindi, dopo aver lavorato per alcuni anni e aver creato diversi stadi di evoluzione della lingua (protoesperanto) dei quali poco ci resta, arriv\u00f2 per due volte a un completamento della sua lingua internazionale. La prima volta che festeggi\u00f2 la fine del suo lavoro fu nel 1878 in occasione del suo diciannovesimo compleanno, giorno in cui lesse ai suoi compagni di scuola una breve poesia scritta nella sua nuova lingua. Poich\u00e9 i suoi appunti vennero bruciati dal padre, che vedeva la passione del figlio come una distrazione dagli studi di medicina, dovette riprendere il lavoro in seguito, giungendo alla lingua definitiva nel 1887. In questo anno pubblic\u00f2, inizialmente in russo, con lo pseudonimo \u201cDoktoro Esperanto\u201d (Dottor Sperante) l\"'Internacia lingvo\", un'opera che segn\u00f2 l'inizio della diffusione della lingua internazionale (lo pseudonimo usato per la firma dell'opera diede poi il nome alla lingua stessa pubblicata). L'opera, comunemente nota come \"Unua libro\", \u00e8 menzionata nella Cronologia Generale degli eventi pi\u00f9 importanti della storia del mondo e fu stampata in 3000 esemplari. Si tratta di un volume oggi rarissimo. Le copie conosciute sono solo quattro, tre delle quali presenti nelle seguenti istituzioni: Biblioteca Nazionale Austriaca, Biblioteca dell\u2019Universit\u00e0 di Varsavia, Biblioteca di stato russa. L\u2019unica copia conosciuta in possesso di un cittadino privato, \u00e8 quella del bibliofilo italiano Paolo Barbieri. Una quinta copia, un tempo presente in Germania, venne trasferita durante il periodo nazista dalla Royal Saxony Library alla Biblioteca di Stato di Berlino. Nonostante sia menzionata nel catalogo della biblioteca, questa copia non \u00e8 fisicamente presente e probabilmente fu perduta durante la seconda guerra mondiale.\nGrazie alla diffusione di quest'opera e di altre grammatiche, alla sua semplicit\u00e0 ma soprattutto ai suoi ideali, la lingua internazionale cominci\u00f2 a diffondersi in tutta Europa tra intellettuali e persone comuni, che diedero vita al movimento esperantista. La comunit\u00e0 fu fondamentale per l'evoluzione della lingua che, grazie all'uso, acquist\u00f2 naturalezza e cominci\u00f2 ad avere tratti pi\u00f9 definiti e un carattere proprio. Anche se non si pu\u00f2 dirlo con certezza, il primo esperantista italiano \u00e8 considerato Daniele Marignoni, il quale impar\u00f2 la lingua internazionale circa un anno dopo la nascita dell'esperanto (fra il 1888 e il 1889) e gi\u00e0 nel 1890 pubblic\u00f2 la prima grammatica di esperanto in italiano.\nDiffusione: la comunit\u00e0 esperantista.\nNel 1905 a Boulogne-sur-Mer in Francia esperantisti provenienti da 20 Paesi si riunirono per trattare alcuni problemi e usarono esclusivamente l'esperanto, dimostrandone per la prima volta l'efficacia. Da questo momento in poi la storia dell'esperanto \u00e8 passata da Zamenhof alla comunit\u00e0 degli esperantisti, che hanno fatto evolvere la lingua a patto di non modificare i punti essenziali fissati nel \"Fundamento de Esperanto\", presentato in occasione del congresso per evitare la divisione della lingua. Alla fine di tale congresso fu anche redatta la Dichiarazione di Boulogne (o Dichiarazione sull'essenza dell'esperantismo) in cui si ribadisce che l'esperanto \u00e8 propriet\u00e0 del mondo intero e che inoltre deve essere libero da ogni tipo di strumentalizzazione o ideologia politica, religiosa o di altro genere.\nLa rapidit\u00e0 dell'espansione del movimento sub\u00ec vari duri colpi nel corso della Prima guerra mondiale, ma soprattutto nella Seconda guerra mondiale a causa di Hitler, che riteneva l'esperanto la lingua degli ebrei (infatti Zamenhof era ebreo), ma anche nella Russia di Stalin (e pi\u00f9 recentemente, nell'Iraq di Saddam Hussein). Nel secondo dopoguerra (eccetto dove gli esperantisti erano ancora perseguitati) il movimento riprese vigore, ma subendo la forza a livello internazionale del francese prima e soprattutto dell'inglese poi, data la forza e l'influenza degli Stati Uniti d'America sulla scena internazionale.\nNel 1954 l'UNESCO alla sua Conferenza Generale che si tenne a Montevideo, considerando i risultati raggiunti dall'esperanto nel campo degli interscambi intellettuali internazionali e per l'avvicinamento dei popoli del mondo, riconosceva che tali risultati rispondono ai suoi scopi e ideali. Nella stessa risoluzione l'UNESCO incarica il Direttore Generale di seguire l'evoluzione dell'utilizzo dell'esperanto nella scienza, nell'educazione e nella cultura, e a questo scopo di collaborare con l'Universala Esperanto-Asocio (la principale associazione che riconosce gli esperantisti) negli ambiti che interessano entrambe le associazioni. Sempre l'UNESCO si riespresse a favore dell'esperanto nel 1985 a Sofia, dove a differenza di quanto dichiarato a Montevideo il testo \"raccomandava\" anche a organizzazioni non governative e agli Stati Membri di curare la diffusione della lingua internazionale.\nNel 1996 a Praga fu pubblicato l'omonimo Manifesto, che pone l'accento sui diritti linguistici che le politiche internazionali non rispetterebbero.\nL'esperantismo oggi.\nSi stima che siano presenti esperantofoni in almeno 120 paesi nel mondo, principalmente in Europa, Brasile e Cina. Secondo le ricerche del prof. Sidney Spence Culbert dell'Universit\u00e0 di Washington, 1,6 milioni di persone parlano l'esperanto a \"livello 3 di lingua straniera\". Questo livello designa una competenza linguistica in cui si sia in grado di sostenere una conversazione in lingua che vada al di l\u00e0 delle frasi di circostanza. \"Ethnologue\" afferma inoltre che tra 200 e 2000 persone parlano l'esperanto come madrelingua (in esperanto: \"denaskaj Esperanto-parolantoj\"). Le stime sembrano confermate dai dati statistici sull'uso di alcuni siti web esperantisti. Ad esempio statistiche di un noto corso autodidattico (Kurso de Esperanto) relative al mese di settembre 2009 contano che il corso \u00e8 stato scaricato circa 6.900 volte, ma non \u00e8 possibile sapere quante persone effettivamente lo hanno concluso. Il 28 maggio 2015 \u00e8 stata lanciata la versione per l'esperanto di Duolingo, un corso di lingue in rete pensato per i dispositivi mobili. Nonostante la prima versione fosse solo in inglese (i progetti per la traduzione in spagnolo e altre lingue sono partiti alcuni mesi dopo), il 21 agosto 2015 c'\u00e8 stata l'iscrizione del esimo corsista, mentre ad un anno dal lancio gli iscritti (attivi e non) erano pi\u00f9 di .\nGrazie alle associazioni esperantiste, alla diffusione delle grammatiche e recentemente anche per opera di Internet il numero di esperantisti \u00e8 in aumento. La regolarit\u00e0, la semplicit\u00e0 e la forte produttivit\u00e0 dell'esperanto permettono al discente (anche autodidatta) di raggiungere un livello di competenza linguistica soddisfacente in un tempo molto minore rispetto a qualsiasi lingua etnica; si stima che siano necessari meno di sei mesi di studio per avere una buona padronanza dell'esperanto, contro gli anni di studio di altre lingue per raggiungere lo stesso livello.\nAllo scopo di sviluppare e diffondere la cultura della lingua, ogni anno l'Associazione universale esperanto organizza in una diversa localit\u00e0 il Congresso universale di esperanto, cui partecipano solitamente tra i e i esperantisti dei diversi angoli del pianeta. A tale appuntamento si sommano una serie di congressi e incontri di minore rilievo, organizzati da associazioni esperantiste di vario ordine e grado, e talvolta riservati a categorie specifiche: ad esempio, l'Internacia Junulara Kongreso \u00e8 il principale evento rivolto principalmente ai giovani esperantofoni; l'IKUE-Kongreso \u00e8 un incontro a tema cattolico; e cos\u00ec via.\nAnche in Italia vengono organizzati annualmente molti incontri in cui viene utilizzata la lingua esperanto. I pi\u00f9 importanti sono il Congresso di esperanto in Italia, organizzato dalla Federazione esperantista italiana, e il Festival giovanile internazionale organizzato dalla Giovent\u00f9 esperantista italiana.\nGli incontri, nazionali e non, creano quella che \u00e8 anche un'attrattiva non ufficiale della lingua. Per facilitare gli spostamenti, servizi come Pasporta Servo raccolgono gli indirizzi di tutti gli esperantisti che sono disposti a ospitare gratuitamente coloro che conoscono la lingua internazionale.\nNel mondo esistono specifiche comunit\u00e0 locali che hanno adottato l'esperanto come lingua di comunicazione. Famose per i loro scopi umanitari sono la comunit\u00e0 Bona Espero in Brasile e l'ONLUS Changamano in Africa.\nTra le organizzazioni esperantiste, recentemente \u00e8 emersa la Civitas esperantica (\"Esperanta civito\"), in contrasto con le organizzazioni esperantiste tradizionali poich\u00e9 si propone come scopo il riconoscimento della comunit\u00e0 esperantofona come identit\u00e0 culturale transnazionale.\nFonologia, alfabeto e ortografia.\nL'esperanto possiede 23 consonanti e cinque vocali; a ciascun fonema della lingua corrisponde una lettera, cos\u00ec da avere la massima trasparenza fonologica possibile ed evitare ambiguit\u00e0. Tra le consonanti, due sono approssimanti o semivocali, ossia la \"j\" e la \"\u016d\", presenti esclusivamente nei dittonghi. La variabilit\u00e0 nella pronuncia \u00e8 molto ristretta, tuttavia \u00e8 possibile che si realizzino delle varianti combinatorie come quando la \"n\" (pronunciata di solito come la [n] dell'alfabeto fonetico internazionale), \u00e8 seguita da consonante velare e spontaneamente si assimila ad essa, con realizzazione [\u014b]. In ogni caso \u00e8 opportuno evitare la confusione con altri fonemi. La presenza di sole cinque vocali garantisce la reciproca comprensione anche se queste sono pronunciate in modo pi\u00f9 aperto o pi\u00f9 chiuso (rispetto ai fonemi di riferimento) da parlanti di diversa provenienza.\nL'accento tonico nelle parole plurisillabiche \u00e8 posto sempre sulla penultima sillaba, quindi non \u00e8 necessario ricorrere a segni grafici per gli accenti.\nLa scrittura dell'esperanto \u00e8 perfettamente monogrammatica: \"a ogni grafema corrisponde un fonema\" e viceversa. Poich\u00e9 lo spazio fonetico dell'esperanto (cio\u00e8 l'insieme dei suoni usati nella sua fonetica) \u00e8 composto da 28 elementi, Zamenhof introdusse due segni diacritici. Il primo \u00e8 il circonflesso (^) presente nelle tastiere delle macchine per scrivere del suo tempo, basate sull'alfabeto del francese, per creare nuove lettere: \"\u0109, \u011d, \u0125, \u0135, \u015d\". Il secondo \u00e8 il segno di breve, impiegato per creare la lettera \"\u016d\" che indica una \"u semiconsonantica\" (come la \"u\" di \"uomo\" /'w\u0254mo/). Le lettere \"q, w, x, y\" sono utilizzate solo nelle espressioni matematiche (in particolare la \"x\" viene usata nel sistema di scrittura \"cx\" descritto in seguito).\nProblemi delle lettere speciali al computer e loro soluzioni.\nLe lettere con segni diacritici hanno dato alcuni problemi pratici per la loro rappresentazione. Dapprima il problema si pose per le macchine per scrivere che non sempre erano fornite di tali segni, mentre pi\u00f9 di recente con i computer fu ereditata la problematicit\u00e0 della scrittura e dell'invio di queste informazioni con sistemi non tutti atti a poterle scrivere o visualizzare. Il problema sussiste ancora oggi per i vecchi sistemi informatici che non adottano Unicode. Le soluzioni adottate e ancora diffuse prevedono la traslitterazione delle lettere con cappellino con dei digrammi (due lettere lette come una sola) sacrificando la biunivocit\u00e0 suono-lettera. Ogni digramma \u00e8 formato dalla lettera senza segno diacritico e una data lettera che la segue, la quale indica che la lettera precedente avrebbe dovuto avere un segno in testa; di solito la lettera usata per i digrammi \u00e8 la \"x\", perch\u00e9 non fa parte dell'alfabeto esperanto (\"X-sistemo\" o \"Ikso-sistemo\" traducibile in \"sistema X\") oppure la \"h\", che \u00e8 esteticamente pi\u00f9 gradevole (\"H-sistemo\" o \"sistemo-H\"), inventato dallo stesso Zamenhof; apparve nel \"Fundamento de Esperanto\" e fu adottato sin dal primo Congresso Universale di Esperanto).\nDi recente grazie alla diffusione di Unicode altre soluzioni permettono la scrittura e l'invio delle lettere tradizionali dell'alfabeto esperantista anche al computer, per cui si pu\u00f2 prevedere una drastica riduzione dell'uso dei sistemi cx e ch entro non molti anni. \u00c8 il caso di programmi che sostituiscono automaticamente i digrammi del sistema \"cx\" e/o \"ch\" con le lettere tradizionali con segno grafico, o permettono di personalizzare la mappatura della tastiera, a seconda dei vari sistemi operativi (vedere nota). Quasi ogni distribuzione Linux recente permette addirittura la localizzazione completa dell'interfaccia utente del sistema operativo in esperanto come per altre lingue, ad esempio per le versioni basate su Debian o Ubuntu.\nCirillizzazione.\nDurante l'epoca sovietica, gli esperantisti dell'Est scrivevano frequentemente nella lingua internazionale usando i caratteri cirillici, giacch\u00e9 le macchine per scrivere provviste di lettere latine erano poco comuni. Ai giorni nostri, l'alfabeto cirillico non \u00e8 pi\u00f9 necessario per scrivere in esperanto. Pu\u00f2 essere usato, tuttavia, per trascrivere i testi dei manuali di esperanto destinati ai popoli le cui lingue usano questo sistema (cio\u00e8 la met\u00e0 delle lingue slave, in quanto l'altra met\u00e0 usa l'alfabeto latino, ad eccezione del serbocroato che usa entrambi gli alfabeti).\nIl sistema qui descritto ha origine bielorusse, russe e serbe.\nGrammatica.\nCome detto in precedenza, Zamenhof cre\u00f2 una grammatica minimale basandosi su lingue etniche parlate quotidianamente, dalle quali ricav\u00f2 il lessico e le regole di grammatica. \u00c8 per tale motivo che molti preferiscono definirla lingua \"pianificata\" piuttosto che artificiale: ogni regola esiste in una qualche lingua naturale. Era probabilmente affascinato dalla povert\u00e0 di flessione della lingua inglese, che influenz\u00f2 specie i verbi. Di seguito sono dati brevi cenni di grammatica.\nArticolo, preposizioni e congiunzioni.\nSono parti sintattiche del discorso in esperanto, cio\u00e8 relativi alla struttura logica e sintattica della frase:\nParti ricavate da radice: sostantivi, aggettivi, verbi e avverbi.\nLe parti semantiche del discorso sono quelle che sono ricavate da una radice lessicale che contiene un significato generico che di per s\u00e9 non \u00e8 n\u00e9 nome, n\u00e9 aggettivo, avverbio o verbo, ma dalla quale si possono ricavare dette parti del discorso. Contrariamente alla maggior parte delle lingue esistenti, la marcatura sintattica delle parole, cio\u00e8 la possibilit\u00e0 di capire l'appartenenza delle parole stesse a una categoria grammaticale \u00e8 trasparente e viene data dall'ultima vocale della parola stessa. Si considerino, ad esempio, le parti derivate dalla radice \"muzik-\", contenente l'idea generale di musica:\nPronomi.\nAnche i pronomi prendono la desinenza dell'accusativo. Nel caso dei pronomi personali, se sono marcati dall'accusativo equivalgono ai nostri pronomi complemento (\"mi\" = io; \"mi\"n = me), mentre se si aggiunge la desinenza dell'aggettivo \"-a\", si ottengono gli aggettivi possessivi (\"mi\"a = mio).\nI pronomi sono:\nEsistono anche due pronomi particolari che non hanno nessuna corrispondenza nella lingua italiana:\nEsclamazioni.\nLe esclamazioni (o interiezioni) sono espressioni che indicano stati d'animo in genere improvvisi. Non esiste una terminazione specifica che le distingua, ma possono essere agglutinate per formare altre parole. Ad esempio \"Fi!\" esclamazione che si traduce in italiano con esclamazioni tipo: \"Vergogna!\", \"\u00c8 uno scandalo!\" \u00e8 usato anche come prefisso in senso negativo per parole che indicano cose moralmente discutibili: \"\"fidomo\" (casa di malaffare), \"fivorto\"\" (parolaccia).\nOrdine delle parole.\nL'ordine delle parole dell'esperanto \u00e8 piuttosto libero, grazie all'accusativo e alla libert\u00e0 di porre gli aggettivi prima o dopo i nomi. Esso viene deciso in genere dalle origini del parlante o - pi\u00f9 in particolare - dall'enfasi che si vuole dare alle componenti di una frase variandone l'ordine senza compromettere la sua comprensibilit\u00e0 della frase. Sebbene vi sia tale libert\u00e0 l'ordine delle componenti usato prevalentemente \u00e8 Soggetto-Verbo-Oggetto. Per quanto riguarda l'ordine di sostantivi e aggettivi, statisticamente c'\u00e8 pi\u00f9 spesso che in passato l'anteposizione dell'aggettivo determinante (o pi\u00f9 aggettivi determinanti) al sostantivo determinato. Ad esempio, Zamenhof scriveva \"lingvo internacia\" (ordine Sostantivo-Aggettivo), mentre oggi nella comunit\u00e0 esperantofona si tende pi\u00f9 che in passato a dire \"internacia lingvo\" (ordine Aggettivo-Sostantivo), forse per l'aumentare di esperantisti provenienti da Paesi con lingue germaniche.\nProvenienza del lessico.\nLe radici lessicali dell'esperanto sono scelte in base al principio della massima internazionalit\u00e0.\nI parlanti o coloro che hanno studiato una lingua europea tra quelle usate per ricavare il lessico, troveranno vari riferimenti:\nCome si pu\u00f2 notare dall'elenco, l'esperanto preferisce i calchi piuttosto che i prestiti, cio\u00e8 si preferisce l'adattamento delle parole straniere alla sua morfologia (per esempio gli aggettivi sono adattati per finire in \"-a\"), fonologia e alfabeto. Nel suo periodo di vita il lessico si \u00e8 arricchito anche di parole provenienti da lingue non indoeuropee, come il giapponese o lo swahili. Infatti il lessico deve essere aggiornato nel caso in cui sorge il bisogno di un termine nuovo che esprima un significato ancora non presente. Se possibile si fa uso di combinazioni di radici esistenti, ad esempio \"internet\" si \u00e8 tradotto letteralmente: \"interreto\", ovvero rete in mezzo (\"inter reto\"), in altri casi si calca la parola dalla lingua d'origine come \u00e8 successo ad esempio, per i concetti nuovi necessari per la terminologia di filosofie orientali. Le parole sono poi ufficializzate e pubblicate nei dizionari (attualmente su internet, in precedenza su carta).\nNon tutte le parole nell'esperanto hanno un significato direttamente deducibile da altre lingue. Alcune di esse sono idiomismi nativi dell'esperanto, nate nell'\"Esperantujo\" (la comunit\u00e0 esperantista), per proposta di Zamenhof o per la naturale evoluzione della lingua tra i parlanti dell'esperanto:\nI punti dai quali la grammatica della lingua internazionale non pu\u00f2 prescindere vennero fissati da Zamenhof nell\"'Unua Libro\" sotto forma di 16 regole. Tutti coloro che escono da queste regole - salvo per quanto riguarda l'aspetto grafemico, cio\u00e8 l'uso di alfabeti non appartenenti al Fundamento - escono dalla collettivit\u00e0 esperantica, e hanno portato a esperanti riformati (cosiddetti esperantidi), dei quali oggi sopravvive soltanto l'Ido. La morfologia e la sintassi furono desunte dai primi testi del fondatore e sono state poi sviluppate dalla comunit\u00e0 dei parlanti.\nClassificazione.\nNon \u00e8 semplice dare una classificazione linguistica per le lingue pianificate come l'esperanto, che prendono caratteristiche da lingue diverse. In quanto lingua artificiale con lo scopo di facilitare la comprensione internazionale fa parte delle lingue ausiliarie internazionali. Considerandola come lingua in quanto tale, la sua struttura e il lessico la fanno collocare nel gruppo delle lingue indoeuropee, ma la sua morfologia prevalentemente agglutinante la porta ai margini di questo gruppo, avvicinandola a lingue come l'ungherese, il turco o il giapponese.\nEssendo modellato quasi esclusivamente su lingue europee d\u00e0 un certo vantaggio a coloro che hanno studiato o parlano una lingua indoeuropea per l'apprendimento del lessico, viceversa la morfologia pu\u00f2 aiutare i parlanti di alcune lingue non indoeuropee.\nUsi pratici della lingua.\nL'esperanto ha avuto usi anche al di fuori della comunit\u00e0 esperantista in diverse circostanze. In passato ci sono state anche proposte per usarlo come lingua di stato, ad esempio nel Moresnet, inoltre \u00e8 stato effettivamente usato nella brevissima vita della Repubblica dell'Isola delle Rose.\nUso in sperimentazioni didattiche.\nL'esperanto si \u00e8 rivelato un ottimo strumento didattico per l'apprendimento delle lingue straniere nonch\u00e9 della grammatica della propria lingua madre. Ripetuti esperimenti sono stati fatti per usare l'esperanto come lingua propedeutica per una seconda lingua straniera sotto l'intuizione di persone che lo avevano imparato e hanno cominciato a comprendere meglio argomenti di grammatica e le lingue straniere. Il metodo di far studiare ai bambini o ragazzi l'esperanto per un paio d'anni prima di apprendere un'altra lingua, guadagnando tempo anche rispetto a chi inizia a studiare la lingua straniera sin dall'inizio \u00e8 per\u00f2 detto Metodo Paderborn dal nome dell'universit\u00e0 dove lavorava il professor Helmar Frank che condusse un esperimento pi\u00f9 rigoroso rispetto ai precedenti.\nMondo accademico, scienza e nuove tecnologie.\nL'Universala Esperanto-Asocio tiene aggiornato il lessico dell'esperanto con i nuovi termini che la scienza richiede, specie nel campo delle tecnologie informatiche, per poter continuare a pubblicare ricerche in tale lingua.\nL'esperanto \u00e8 anche la lingua di apprendimento in un'universit\u00e0, l'Accademia Internazionale delle Scienze (\"Akademio Internacia de la Sciencoj\") di San Marino, che di recente ha organizzato sessioni di studio in Romania (Sibiu), Bulgaria (Karlov) e Slovacchia (Kom\u00e1rno). L'Universit\u00e0 degli studi di Milano ha attivato una rivista di interlinguistica e filosofia dei linguaggi artificiali, chiamata InKoj, che prevede l'esperanto come lingua obbligatoria a fronte di tutti gli articoli pubblicati.\nPer quanto riguarda la lingua dell'interfaccia grafica del computer, ci sono numerosi sistemi operativi GNU/Linux che danno il supporto a questa lingua. Ad esempio, esistono localizzazioni in esperanto per software libero di uso comune, come OpenOffice e LibreOffice o il browser Mozilla Firefox. Per quanto riguarda la localizzazione in ambito proprietario, per il sistema operativo Windows Vista \u00e8 stata creata una localizzazione non ufficiale, e nell'ambito del freeware collegato a questo sistema operativo c'\u00e8 anche il programma di compressione dei dati IZArc che ne \u00e8 provvisto. Il motore di ricerca Google offre la possibilit\u00e0 di effettuare ricerche localizzate in lingua esperanto mentre il progetto Dmoz contiene un elenco aggiornato di categorie di collegamenti in lingua esperanto. A partire dal 23 febbraio 2012 Google ha implementato il suo prodotto Google Translate aggiungendo l'esperanto, che diventa la 64\u00b0 lingua supportata dal traduttore automatico.\nEsiste almeno un progetto di creazione di un'ontologia informatica (fondamentale per l'introduzione della semantica nel web semantico) contenente il lessico dell'esperanto in linguaggio OWL, che permetter\u00e0 di fare ricerche in internet anche in esperanto usando un linguaggio pi\u00f9 \"naturale\".\nI progetti della Fondazione Wikimedia in esperanto, tra cui Wikipedia (nella quale \u00e8 contenuto questo articolo) sono qualitativamente i pi\u00f9 ricchi tra tutti i progetti analoghi di altre lingue artificiali, superando per quantit\u00e0 anche molte lingue nazionali.\nGrazie a internet, l'Esperanto ha potuto usufruire di nuove possibilit\u00e0 per la sua diffusione e la fruizione. Oltre ai corsi in rete (KIREK, Lernu!, Kurso de Esperanto e simili), oltre ai siti dedicati alla letteratura e alla sua storia, oltre ai portali delle associazioni nazionali e internazionali, oggi si \u00e8 visto un fiorire di radio, sia come web radio (Muzaiko, la Muse Dancejo) sia come podcast (es: Radio Verda) interamente in lingua \"Esperanto\", svincolandosi cos\u00ec dalla condizione di semplice programma di palinsesto nelle emittenti internazionali e guadagnando una propria identit\u00e0.\nL'esperanto nel cinema.\nSinora sono stati realizzati due lungometraggi in esperanto. Il primo \u00e8 un film poliziesco di produzione francese del 1964: Angoroj (\"Angosce\"), diretto da Jacques-Louis Mah\u00e9. In seguito al fiasco commerciale del film, Mah\u00e9 cadde in depressione e ne distrusse quasi tutte le copie. Se ne salvarono solo due, oggi detenute da due associazioni esperantiste, e l'originale recuperata dalla cooperativa culturale esperantista LF-koop che ha riedito il filmato nel 1991. Il secondo lungometraggio \u00e8 \"Incubus\", un film d'orrore americano del 1965 realizzato da Leslie Stevens e interpretato, tra gli altri, da William Shatner. Anche questo rischi\u00f2 di andare perduto in seguito a un incendio che ne distrusse anche l'originale. Ne fu trovata una copia sottotitolata in francese alla \"cin\u00e9math\u00e8que fran\u00e7aise\", che ne permise la redistribuzione. La scelta dell'esperanto per questo film \u00e8 stata squisitamente artistica, perch\u00e9 il regista voleva creare un'atmosfera particolare, e ne ha proibito qualsiasi doppiaggio.\nNel 2011 esce il documentario sull'esperanto \"The Universal Language\" (\"La universala lingvo\") del documentarista statunitense candidato al Premio Oscar Sam Green, con interviste in inglese ed esperanto e sottotitoli in ben 16 lingue.\nIn modo meno evidente si \u00e8 fatto uso dell'esperanto anche in altre pellicole. Ad esempio nel film \"Il grande dittatore\" di Charlie Chaplin (1940), tra le iscrizioni con nomi di fantasia dei negozi del ghetto ebraico molte sono chiaramente in esperanto. Pi\u00f9 di recente nel film di fantascienza \"Gattaca\" del 1997, gli annunci all'interno del centro spaziale omonimo sono in esperanto, per non dare riferimenti geografico-culturali. Anche in \"\" l'esperanto appare un certo numero di volte nel film, specie nelle insegne, e in una scena in cui viene visto il film \"Incubus\". Nel film \"Street Fighter - Sfida finale\", nel paese di Shadaloo si usa l'esperanto come lingua madre, mentre una canzone \u00e8 cantata in questa lingua da un gruppo di soldati del generale Bison. Poche frasi in esperanto sono state pronunziate anche in una scena del film Captain Fantastic del 2016, quando due delle figlie del protagonista (Ben Cash) interpretato da Viggo Mortensen discutono tra loro.\nUna scritta in esperanto (\"mi prenos vin kun mi\": ti prender\u00f2 con me) \u00e8 inoltre presente su di uno striscione nel video ufficiale della canzone \"Ti porto via con me\" di Lorenzo Jovanotti. Ne \"El Secreto de Puente Viejo\" appare il personaggio di Regalado (puntate 942-945), un esperantista che tenter\u00e0 di insegnare a Puente Viejo la lingua.\nLa lingua parlata.\nL'uso quotidiano dei parlanti ha portato all'inserimento nel vocabolario di alcune parolacce. Inoltre modi di dire sono stati sviluppati naturalmente e poi sono stati riconosciuti ufficialmente. Ad esempio, un modo di dire non derivato da altre lingue \u00e8 l'uso del verbo \"krokodili\", che letteralmente significa \"coccodrillare\", ma che in esperanto indica l'azione compiuta da quelle persone che, trovandosi in un gruppo composto da persone di nazionalit\u00e0 diversa, ma dove tutti capiscono e parlano una certa lingua (in genere l'esperanto), passano alla propria lingua nazionale privando gli altri del piacere di seguire il loro discorso. Inoltre il linguaggio scientifico-matematico in esperanto \u00e8 praticamente equivalente a quello delle altre lingue.\nLingua dei segni internazionale.\nIl problema di comunicazione da parte di persone sorde \u00e8 notoriamente risolto mediante lingue dei segni, cio\u00e8 linguaggi creati appositamente per chi non sa parlare ma pu\u00f2 usare le mani per esprimere pensieri complessi. Come per le lingue etniche ci sono varie lingue dei segni, e anche queste spesso non sono intelligibili reciprocamente. Una soluzione proposta di lingua dei segni internazionale viene dal mondo esperantista, ed \u00e8 il signuno, lingua dei segni basata sulle radici lessicali dell'esperanto.\nEsempi di testo in lingua.\nCome estratto di lingua qui di seguito vi sono il \"Padre nostro\" e l'inizio de \"Le avventure di Pinocchio\" di Carlo Collodi, nelle versioni in esperanto e in italiano:\nIl \"Padre nostro\" \u00e8 un brano molto significativo poich\u00e9 mette in evidenza varie caratteristiche della lingua, come i correlativi, modi verbali come l'indicativo e il volitivo, e la derivazione di parole mediante l'agglutinazione di affissi, ad esempio da \"\u015duldo\" (debito) deriva \"\u015dulda\"nt\"o\" (\"debitante\", debitore); dall'aggettivo \"libera\" (libero/a) deriva il verbo \"liber\"ig\"i\" (rendere liberi, liberare); oppure come si ottiene il contrario di \"bono\" (bene) aggiungendo il prefisso \"mal-\", ottenendo mal\"bono\" (male).\nUn altro pezzo pu\u00f2 far capire l'aspetto della lingua anche nella prosa, quindi di seguito si presenta l'inizio de \"Le avventure di Pinocchio\":\nLa prima cosa a risaltare anche per chi non conosce la lingua \u00e8 forse il diverso uso dell'articolo (in esperanto non esiste quello indeterminativo). Si noti anche la traduzione della parola \"ragazzi\" che in esperanto non diventa \"knaboj\" (\"ragazzi\" in senso letterale, cio\u00e8 solo maschi) ma ge\"knaboj\" (\"ragazzi e ragazze\": il prefisso \"ge-\" indica che il gruppo \u00e8 di ambosessi).\nCritiche e discussioni.\nOltre che lingua pi\u00f9 famosa, l'esperanto \u00e8 la lingua ausiliaria internazionale (in seguito LAI) che pi\u00f9 ha fatto e fa discutere sia esperantisti che non. In seguito sono riportate le discussioni pi\u00f9 comuni riguardanti le LAI in generale, o direttamente l'esperanto. Se l'esperanto di oggi \u00e8 praticamente quello di Zamenhof, alcune critiche hanno invece causato veri e propri scismi, che hanno dato vita ai cosiddetti esperantidi. Di seguito ci sono le critiche pi\u00f9 importanti sull'argomento.\nCritiche generali sulle lingue ausiliarie internazionali (LAI).\nMolte persone ritengono che una lingua sia qualcosa di vivo, ed effettivamente essa si evolve, pu\u00f2 cambiare o estinguersi ed \u00e8 paragonabile a una specie vivente (non un essere vivente). A causa di tale paragone, alcuni ritengono impossibile \"dar vita\" a una lingua artificiale. L'esperienza con varie LAI invece ha dimostrato che quando sono state effettivamente usate si sono evolute e hanno talvolta trovato nuovi mezzi espressivi con l'espandersi della comunit\u00e0, e analizzando i 4 significati del termine \"naturale\" in linguistica, non si trova alcuna definizione che potrebbe scientificamente creare una distinzione tra l'esperanto e un'altra lingua e per estensione, le altre LAI adottabili da una comunit\u00e0 dopo la loro creazione e uso. La fase iniziale per la \"vita\" di una LAI, ovvero il pieno apprendimento di essa da parte dei bambini madrelingua, \u00e8 ben documentata. Inoltre, la teoria della grammatica universale sulla quale si basano le teorie linguistiche di Noam Chomsky, sostiene che una qualsiasi lingua possa essere appresa e usata se contiene:\nSe ha tali caratteristiche, una LAI \u00e8 psicolinguisticamente simile alle lingue naturali e quindi dovrebbe comportarsi come esse. Tuttavia, una conseguenza dell'evoluzione di una LAI sarebbe la separazione in dialetti che col tempo pregiudicherebbero la comprensione, per cui si auspica solo l'uso della LAI come seconda lingua internazionale (comunicazione tra parlanti di lingue diverse), affiancandola alle lingue storico-naturali (comunicazione tra locutori dello stesso idioma), cosa che dovrebbe mantenerla stabile in modo simile a come successo per secoli alla lingua italiana.\nGli oppositori alle LAI contestano spesso che una lingua ausiliaria internazionale non ha un popolo, e quindi una cultura. Coloro che le sostengono affermano che una lingua del genere debba far dialogare, e non necessariamente imporre una cultura. Riferendosi alla letteratura invece, pu\u00f2 valere per molte lingue artificiali l'essere rimaste inutilizzate, ma esiste una letteratura per le lingue ausiliarie che hanno avuto pi\u00f9 successo, talvolta anche di notevole valore artistico.\nAltre discussioni in generale sono dovute al fatto che la tolleranza nei confronti delle imperfezioni presenti nelle lingue ausiliarie internazionali \u00e8 minore rispetto a quella nei confronti delle imperfezioni e irregolarit\u00e0 presenti nelle lingue etniche (come verbi irregolari, in genere evitati nelle lingue artificiali). Le risposte a questo genere di critiche sono generalmente basate sul fatto che nessuna lingua internazionale pu\u00f2 essere perfetta e accettata da tutti indistintamente, quindi \u00e8 inevitabile dover giungere a compromessi su alcuni punti.\nCritiche e dibattiti che riguardano direttamente l'esperanto.\nSolitamente facendo riferimento soprattutto al latino e alle lingue romanze, i sostenitori delle lingue naturalizzate sostengono che l'esperanto non \u00e8 direttamente conforme alle grandi lingue europee. Ad esempio, i vocaboli o parole derivate come \"malsanulejo\" potrebbero essere sostituite con un pi\u00f9 europeo \"hospitalo\" (per la parola \"ospedale\"). Di contro, la modifica verso una maggiore europeizzazione renderebbe l'esperanto pi\u00f9 facile per gli europei da un punto di vista lessicale, ma allo stesso tempo pi\u00f9 difficile per i non europei, i quali dovrebbero imparare molte forme \"europee\" separatamente invece di ricavarle logicamente dalla radice.\nDall'altra parte l'esperanto viene spesso criticato perch\u00e9 troppo europeo. Le sue radici lessicali provengono principalmente dalle lingue europee parlate o studiate da Zamenhof (vedi sopra); ci\u00f2 secondo i critici ne sminuirebbe la neutralit\u00e0. Secondo gli esperantisti l'esperanto, dal punto di vista morfologico e grammaticale, si avvicina pi\u00f9 al giapponese, al turco o alle lingue bantu che a molte delle lingue europee, in quanto ha una struttura agglutinante; quanto al lessico, era praticamente impossibile, ai tempi di Zamenhof, avere accesso al lessico di altre lingue lontane, oppure creare una lingua basata sulle migliaia di idiomi esistenti. In pi\u00f9, l'esperanto non appartiene a nessuna potenza politica o economica, e questo \u00e8 -almeno dal punto di vista economico e politico- una garanzia di neutralit\u00e0 nel pratico, dal momento che nessuna potenza si avvantaggia da esso nel senso che nessuno pu\u00f2 beneficiare di turismo linguistico, o vantare l'accento \"perfetto\" per cui viene favorito nell'insegnamento o nell'assunzione in posti di lavoro che richiedono l'uso della lingua internazionale.\nKarl Brugmann e August Leskien hanno polemizzato sulla presenza di due parole in esperanto per \"chiesa\": \"Eklezio\" (Chiesa, istituzione) e \"pre\u011dejo\" (chiesa, luogo di culto), mentre altre lingue come l'italiano e l'inglese hanno un solo termine. A detta degli esperantisti, la presenza del binomio mostra l'attenzione alla filantropia propria dell'esperanto, infatti, \"pre\u011dejo\" pu\u00f2 indicare un luogo di culto di ogni religione indipendentemente dall'ideologia e dal credo del parlante.\nL'indicazione del genere in esperanto non \u00e8 simmetrica, ed \u00e8 quindi considerata talvolta come sessismo linguistico da chi lo critica. Alcune radici hanno origine maschile e sono rese femminili, mentre le varianti maschili sono usate anche per indicare cose o esseri il cui sesso non \u00e8 noto; anche dall'altro lato c'\u00e8 la presenza di radici femminili (anche se in numero minore rispetto a quelle maschili). A difesa, la maggiore simmetria nei pronomi rispetto ad altre lingue che lo renderebbero pi\u00f9 \"politicamente corretto\": l'uso del pronome \"\"\u011di\" per le persone il cui sesso \u00e8 sconosciuto/nascosto; o l'uso del prefisso \"ge-\"\" per i sostantivi che indicano gruppi composti da ambosessi. Resta l'asimmetria per i sostantivi, per la quale sono state proposte delle riforme per la formazione del genere, alcune abbastanza note, sebbene nessuna sia stata ancora ufficializzata (attualmente vengono osservate le tendenze dei parlanti).\nOggetto di critiche \u00e8 la presenza di un caso per indicare il complemento oggetto, cio\u00e8 si sostiene che la desinenza dell'accusativo \"-n\" si sarebbe potuta evitare, stabilendo un ordine fisso dei costituenti, ad esempio l'ordine Soggetto Verbo Oggetto, che \u00e8 il pi\u00f9 tipico delle lingue europee. Ma a difesa di ci\u00f2, l'accusativo \u00e8 ritenuto necessario per dare la grande libert\u00e0 nell'ordine delle parole tipica di questa lingua, che quindi pu\u00f2 anche non seguire un ordine prefissato (secondo l'enfasi o le tendenze naturali della propria lingua madre) senza perdere chiarezza.\nSi criticano i segni diacritici su alcune lettere dell'alfabeto dell'esperanto, non facili da scrivere al computer (problema parecchio sentito specie da quando la posta elettronica ha un uso massiccio). Tuttavia, 26 lettere non erano sufficienti per rappresentare i 28 fonemi dell'esperanto cos\u00ec da poter mantenere il paradigma: \"a ogni suono una lettera, a ogni lettera un suono\". Sono stati ideati quindi sistemi di scrittura che prevedono particolari coppie di lettere invece delle singole lettere esperantiste. Questo punto cessa di essere critico man mano che vengono sostituiti i nodi di internet che non usano sistemi operativi con codifica Unicode, uno dei fondamenti per il futuro Web semantico, e con la diffusione dell'uso di programmi che permettono la scrittura dell'esperanto con una qualsiasi tastiera.\nEsperantisti e simpatizzanti famosi.\nL'esperanto ha come patrona santa Ildegarda di Bingen, una mistica medievale tedesca proclamata Dottore della Chiesa nell'ottobre 2012; ella infatti cre\u00f2 la lingua ignota, lingua artificiale che a differenza dell'esperanto doveva avere usi mistici. Tra i personaggi pi\u00f9 famosi che si sono espressi a favore dell'esperanto, o sono stati effettivamente esperantisti, si possono ricordare:\nLetteratura.\nTra gli scrittori e poeti pi\u00f9 noti che hanno scritto in esperanto:\nTra di essi, William Auld, poeta scozzese, dal 1999 al 2006 \u00e8 stato candidato al Premio Nobel per la letteratura. Dal 2007 al 2018 il candidato al Premio Nobel per la letteratura \u00e8 stato Baldur Ragnarsson, poeta islandese, nominato dall'Associazione degli Scrittori Esperantofoni (\"Esperantlingva Verkista Asocio\"). Alla morte di quest'ultimo (2018) il \"PEN Club Esperanto\" ha nominato candidato l'italo-svizzero Giorgio Silfer.\nTra gli scrittori italiani possiamo ricordare:"}
{"id": "1697", "revid": "599013", "url": "https://it.wikipedia.org/wiki?curid=1697", "title": "Ernst Abbe", "text": "Biografia.\nNato in una famiglia di umili origini, dal 1865 al 1896 fu professore di fisica all'Universit\u00e0 di Jena e, dal 1878, fu anche direttore dell'osservatorio astronomico omonimo della citt\u00e0 tedesca.\nI suoi studi, rivolti prevalentemente all'ottica, gli fecero conoscere nel 1866 Carl Zeiss, a cui si associ\u00f2 nel 1875, assumendo la dirigenza della societ\u00e0 di vetri ottici (sia per filtri sia per lenti) alla morte di quest'ultimo.\nUna volta rimasto di fatto l'unico padrone della societ\u00e0, decise di rivoluzionarne la struttura organizzativa trasformandola in una cooperativa, che aveva tra i suoi membri, oltre che ai lavoratori, anche enti locali della zona e l'universit\u00e0 di Jena.\nSi devono a lui molti progressi nell'ottica strumentale. Importanti i diversi vari dispositivi dal lui inventati che perfezionarono l'uso del microscopio, fra gli altri, il condensatore di Abbe e il prisma di Abbe, quest'ultimo adoperato come camera chiara. Si dedic\u00f2 al perfezionamento delle lenti e degli apparecchi ottici (come l'oculare ortoscopico).\nFu inventore di un rifrattometro che porta il suo nome (rifrattometro di Abbe).\nA lui si deve anche la scoperta della variabile casuale Chi Quadrato (\u03c7\u00b2)\nanalizzando la sommatoria di variabili casuali normali standardizzate e indipendenti, che produce una nuova variabile casuale, la \u03c7\u00b2 appunto.\nNonostante il successo professionale ed economico, Abbe non dimentic\u00f2 le sue origini e si fece promotore di numerose iniziative a favore degli strati pi\u00f9 poveri della popolazione.\nRiconoscimenti.\nGli \u00e8 stato dedicato un asteroide, 5224 Abbe."}
{"id": "1700", "revid": "114402755", "url": "https://it.wikipedia.org/wiki?curid=1700", "title": "Piante officinali spontanee", "text": "Elenco delle piante officinali spontanee soggette alle disposizioni della legge 6 gennaio 1931 n. 99., indicato con il Regio decreto n. 772, 26 maggio 1932. Si tratta delle piante incluse nella farmacopea ufficiale e che quindi, teoricamente, le farmacie dovrebbero avere in assortimento. L'elenco \u00e8 stato rimaneggiato molte volte dal 1932 a oggi, soprattutto per escluderne alcune voci, di volta in volta sostituite da farmaci pi\u00f9 facilmente reperibili e conservabili. Molto diverso \u00e8 l'assortimento reperibile nelle erboristerie che riflette gli usi popolari ed esclude rigorosamente le piante velenose che in questo elenco sono ben nove. "}
{"id": "1701", "revid": "1501558", "url": "https://it.wikipedia.org/wiki?curid=1701", "title": "Emilio Salgari", "text": "Autore straordinariamente prolifico, \u00e8 ricordato soprattutto per aver creato le saghe d'avventura del ciclo indo-malese (o \"ciclo dei pirati della Malesia\", del quale \u00e8 protagonista il suo personaggio pi\u00f9 celebre, Sandokan) e dei corsari delle Antille (in cui spicca il personaggio del Corsaro Nero). Scrisse anche romanzi storici, come \"Cartagine in fiamme\", e diverse storie fantastiche, come \"Le meraviglie del Duemila\" in cui prefigura la societ\u00e0 di allora a distanza di un secolo, un romanzo scientifico precursore della fantascienza in Italia. Molte sue opere hanno avuto trasposizioni cinematografiche e televisive.\nBiografia.\nI primi anni.\nNacque a Verona nel 1862 da madre veneziana, Luigia Gradara, e padre veronese, Luigi Salgari, commerciante di tessuti presso Porta Borsari a Verona, e fu battezzato il 7 settembre nella chiesa di S. Eufemia. Crebbe poi in Valpolicella, nel comune di Negrar, in frazione \"Tomenighe di Sotto\", poi abbandonata per trasferirsi nell'attuale \"Ca' Salg\u00e0ri\". A partire dal 1878 studi\u00f2 poi al Regio Istituto Tecnico e Nautico \"Paolo Sarpi\" di Venezia, ma non arriv\u00f2 mai a essere capitano di marina come avrebbe voluto. Abbandonati gli studi al secondo corso nel 1881, torn\u00f2 a Verona per intraprendere l'attivit\u00e0 giornalistica.\nEsordi.\nEsord\u00ec come scrittore nelle appendici dei giornali. La sua prima opera pubblicata fu un racconto, \"I selvaggi della Papuasia\", scritto all'et\u00e0 di vent'anni e pubblicato in quattro puntate sul settimanale milanese \"La Valigia\" e firmato con la sigla S.E. Tra il 15 settembre e il 12 ottobre 1883 pubblic\u00f2 a puntate sul giornale veronese \"La Nuova Arena\" il romanzo \"Tay-See\" (riedito poi in volume con il titolo \"La Rosa del Dong-Giang\" nel 1897), quindi sullo stesso giornale il romanzo \"La tigre della Malesia\" (riedito come \"Le tigri di Mompracem\"), che riscosse un notevole successo, ma dal quale non ebbe alcun ritorno economico significativo, seguito da \"La favorita del Mahdi\" (1883-1884), scritto otto anni prima. Sempre nel 1883 divenne redattore del giornale stesso. Svolse un'intensa attivit\u00e0 con gli pseudonimi \"Ammiragliador\" ed \"Emilius\". Due anni dopo divent\u00f2 redattore de \"L'Arena\". Il 25 settembre 1885 arriv\u00f2 a sfidare a duello un collega del quotidiano rivale \"l'Adige\".\nNel 1887 mor\u00ec la madre, mentre il 27 novembre 1889 vi fu il suicidio del padre che, credendosi malato di una malattia incurabile, si gett\u00f2 dalla finestra della casa dei suoi parenti. Qualche anno dopo, il 30 gennaio 1892, Emilio spos\u00f2 Ida Peruzzi, un'attrice di teatro; dopo la nascita della figlia primogenita Fatima, i Salgari decisero di trasferirsi in Piemonte, dove Emilio aveva trovato un contratto con l'editore Speirani e, stabilitisi inizialmente a Ivrea nel 1894, vissero poi in una casa di piazza Pinelli a Cuorgn\u00e8 e successivamente nella vicina Alpette. In questo periodo nacquero altri tre figli: Nadir, Romero e Omar. Verso la fine del 1897, l'editore Anton Donath, con cui aveva iniziato a collaborare, lo convinse a trasferirsi a Genova e la famiglia si sistem\u00f2 a Casa Rebora, nel quartiere di Sampierdarena. Durante il soggiorno ligure scrisse \"Il Corsaro Nero\", pubblicato nel 1898 e considerato il capolavoro di Emilio Salgari. Qui strinse anche amicizia con Giuseppe Garuti, in arte Pipein Gamba, che fu uno dei primi illustratori dei suoi lavori.\nLa vita a Torino.\nNel 1900, richiamato dall'editore Speirani, Salgari si trasfer\u00ec, con moglie e figli, definitivamente a Torino, in corso Casale, prima al civico 298 e poi al 205. Da qui Salgari poteva facilmente raggiungere in tram la biblioteca civica centrale, dove trovava mappe e racconti di viaggi esotici che costituivano la base e lo spunto per le sue storie. Tra il 1892 e il 1898 pubblic\u00f2 una trentina di opere, di cui 16 nel solo triennio 1894-1896: tra queste, sempre con Speirani, \"Il tesoro del presidente del Paraguay\", \"Le novelle marinaresche di Mastro Catrame\", \"Il re della montagna\", \"Attraverso l'Atlantico in pallone\" e \"I naufragatori dell'Oregon\". Il motivo di tutto questo lavoro erano i debiti che Salgari continuava ad accumulare; nel 1896 lo scrittore firm\u00f2 un altro contratto con l'editore genovese Donath e nel 1906 anche con il fiorentino Bemporad.\nIl 3 aprile 1897, su proposta della regina d'Italia Margherita di Savoia, Salgari venne insignito dalla Real Casa del titolo di \"Cavaliere dell'Ordine della Corona d'Italia\". Ciononostante, la sua situazione economica non miglior\u00f2; a partire dal 1903 - quando la moglie inizi\u00f2 a dare segni di follia - si moltiplicarono i debiti per potere pagare le cure. Nel 1910 la salute mentale della donna peggior\u00f2 ulteriormente e fu costretta a entrare in manicomio.\nNella sua vita Salgari fu un \"viaggiatore virtuale\": il creatore della Tigre di Mompracem viaggi\u00f2 pochissimo, ma fu un \"divoratore di atlanti e dizionari\", grazie ai quali invent\u00f2 pi\u00f9 di 1.300 personaggi, basando ogni suo libro su scrupolosi approfondimenti, e scontrandosi con gli editori dell'epoca a causa di gravi problemi economici.\nIl declino.\nI contratti di lavoro obbligarono Salgari a scrivere tre libri l'anno e, per mantenere quei ritmi, fu costretto a scrivere tre pagine al giorno. A causa del conseguente stress scriveva fumando un centinaio di sigarette al giorno e beveva un bicchiere di vino marsala dopo l'altro. Inoltre dirigeva contemporaneamente un periodico di viaggi. Pi\u00f9 che un problema di sottocompensi in proporzione alla mole di lavoro il suo esaurimento nervoso fu dovuto soprattutto alla fatica e alla stanchezza. Non solo non guadagnava, ma non era nemmeno considerato dai circoli letterari dell'epoca, ultimo smacco alla sua dignit\u00e0. All'amico pittore \"Gamba\" scriveva nel 1909:\nI suoi nervi non ressero. A ci\u00f2 si aggiunse la nostalgia della moglie, ricoverata da mesi in manicomio. Stressato e umiliato rimase da solo e con i figli da accudire. Sempre pi\u00f9 depresso, nel 1909 tent\u00f2 per la prima volta il suicidio, gettandosi sopra una spada, ma venne salvato in tempo dalla figlia Fatima. Poi, l'ultima intervista, quella di un giornalista, tal Antonio Casulli, inviato de \"Il Mattino\" di Napoli, che incontr\u00f2 Salgari nel dicembre 1910, e che anni pi\u00f9 tardi dichiar\u00f2 di avere respirato nella sua casa un'atmosfera come minimo triste e malinconica.\nInfine la tragedia: la mattina di marted\u00ec 25 aprile 1911 Salgari lasci\u00f2 sul tavolo tre lettere note (ma pare che le lettere fossero 13 e i destinatari delle altre lettere abbiano via via smentito e poi confermato che le lettere esistessero, ma il contenuto \u00e8 rimasto misterioso) e usc\u00ec da casa prendendo il suo solito tram con in tasca un rasoio. Le lettere erano indirizzate ai figli, ai direttori di giornali, ai suoi editori. Ai figli Omar, Nadir, Romero e Fatima scrisse:\nLi informava poi su dove avrebbero potuto trovare il suo cadavere, ovvero in uno dei \"burroncelli\" del bosco di Val San Martino, sopra la chiesetta della Madonna del Pilone, la zona collinare che sovrasta il corso Casale di Torino, dove con la famiglia andava solitamente a fare i \"pic-nic\"; la zona esatta \u00e8 quella del parco di Villa Rey, nei pressi dell'omonimo ex campeggio cittadino. Ma a trovarlo morto non furono i figli, bens\u00ec Luigia Quirico, una lavandaia ventiseienne che era andata nel bosco per fare legna. Il corpo di Salgari presentava la gola e il ventre squarciati in modo atroce. In mano stringeva ancora il rasoio. Si uccise come avrebbe potuto uccidersi uno dei suoi personaggi, in una sorta di \"seppuku\", con gli occhi rivolti al sole che si leva. I suoi funerali avvennero al Parco del Valentino, ma passarono inosservati perch\u00e9 in quei giorni Torino era impegnata a inaugurare l'imminente festa del 50\u00ba Anniversario dell'Unit\u00e0 d'Italia e dell'Esposizione internazionale. La sua tomba, provvista di dedica, fu subito traslata nel famedio del cimitero monumentale di Verona.\nAltre tragedie colpirono successivamente anche la moglie e i figli dello scrittore. Nel 1914 Fatima, giovanissima, rimase vittima della tubercolosi, mentre nel 1922 la moglie Ida mor\u00ec in manicomio. Nel 1931 fu di nuovo il suicidio la causa della morte dell'altro figlio, Romero. Nel 1936, per le ferite di un tragico incidente in moto, perse poi la vita Nadir, tenente di complemento del Regio Esercito. Un'intervista, conservata nelle teche di Rai Storia del 1957, ritrae l'ultimogenito figlio vivo Omar, che racconta alle telecamere della vita di suo padre, e che a sua volta pubblic\u00f2 romanzi avventurosi. Tuttavia anche Omar in seguito si suicid\u00f2, gettandosi dal secondo piano del suo alloggio del quartiere San Donato, a Torino, il 5 novembre 1963.\nProduzione romanzesca.\nSalgari deve la sua popolarit\u00e0 a un'impressionante produzione romanzesca, con ottanta opere (pi\u00f9 di 200, considerando anche i racconti) distinte in vari cicli avventurosi, che vanno a costruire svariati universi narrativi e innumerevoli personaggi (tra cui alcuni di grande successo, come Sandokan, Yanez de Gomera e il Corsaro Nero), tutti di originale creazione dello scrittore, tranne che in un caso. Il romanzo del 1896 (ristampato in volume nel 1911) \"I predoni del gran deserto\", infatti, fu scritto come seguito di un'opera altrui (\"Vita eccentrica\" di Vincenzina Ghirardi Fabiani). Generalmente i personaggi salgariani risultano inseriti in un accurato contesto storico; la ricostruzione delle informazioni riguardanti le vicende istituzionali dei paesi da lui descritti non si limita, per esempio, alla figura di James Brooke, il \"raja\" bianco di Sarawak.\nSeri studi condotti dalla storica olandese Bianca Maria Gerlich (i cui lavori sono stati pubblicati da autorevoli riviste scientifiche quali \"Archipel\" nei Paesi Bassi e \"Oriente Moderno\" in Italia) hanno infatti permesso di ricostruire le fonti storiche e geografiche lette e utilizzate nelle biblioteche dal grande scrittore di romanzi d'avventura.\nSalgari stesso pubblic\u00f2 con vari pseudonimi numerose opere, spinto da motivazioni diverse, la pi\u00f9 nota delle quali fu l'urgenza di aggirare la clausola contrattuale di esclusiva che lo teneva legato all'editore Donath. Tuttavia per lo stesso Donath pubblic\u00f2, sotto lo pseudonimo di Enrico Bertolini, tre romanzi nonch\u00e9 diversi racconti e testi di vario genere; in questo caso si sarebbe trattato di una precauzione utilizzata quando, incalzato da contratti e scadenze, lo scrittore usava pi\u00f9 del dovuto elementi tratti da opere altrui (come nel caso di \"Le caverne dei diamanti\", una libera versione del romanzo \"Le miniere di re Salomone\" di Henry Rider Haggard).\nOpere.\nCronologia delle opere, suddivise per cicli narrativi.\nApocrifi.\nLa popolarit\u00e0 delle opere di Salgari \u00e8 provata anche dalla grande diffusione di apocrifi: pi\u00f9 di un centinaio, che editori privi di scrupoli gli attribuirono, generalmente in accordo con gli eredi. I pi\u00f9 famosi furono i cinque romanzi a firma congiunta Luigi Motta-Emilio Salgari - in realt\u00e0 scritti da Motta o da Emilio Moretto - e quelli commissionati dagli eredi Nadir e Omar ad alcuni \"ghostwriter\" come Giovanni Bertinetti - il pi\u00f9 prolifico autore di apocrifi salgariani - e Americo Greco. Un altro autore di apocrifi fu Renzo Chiarelli.\nTra i pi\u00f9 rilevanti romanzi apocrifi quelli elencati di seguito completano il ciclo salgariano dei Corsari delle Antille:\nFilmografia.\nIn ordine alfabetico-cronologico i film tratti dalle opere salgariane (parziale):"}
{"id": "1703", "revid": "183694", "url": "https://it.wikipedia.org/wiki?curid=1703", "title": "Enrico Bompiani", "text": "Biografia.\nComp\u00ec gli studi a Roma e si laure\u00f2 in matematica presso l'Universit\u00e0 \"La Sapienza\" il 5 luglio 1910, discutendo una tesi concernente un problema geometrico di carattere proiettivo/differenziale nello spazio a quattro dimensioni, con il matematico Guido Castelnuovo, al quale oggi \u00e8 intitolato l'Istituto di Matematica de La Sapienza. Fu proprio Enrico Bompiani, direttore dell'Istituto medesimo dal 1939 al 1959, a presentare la proposta di questa intitolazione, a nome dei colleghi matematici, in occasione della commemorazione del Castelnuovo nel 1954.\nDal 1911 al 1913 e dal 1917 al 1922 Enrico Bompiani fu assistente alla cattedra di Geometria analitica e proiettiva tenuta dal Castelnuovo nel medesimo ateneo. Negli anni 1913-1915 fu assistente alla cattedra di Geometria proiettiva e descrittiva all'Universit\u00e0 di Pavia e fu ivi professore interno dell'Istituto Matematico.\nNel 1914 consegu\u00ec la libera docenza in \"Geometria analitica\" e nel 1918 ottenne il diploma di ingegneria aeronautica all'\u00c9cole sup\u00e9rieure d'a\u00e9ronautique di Parigi. Partecip\u00f2 alla prima guerra mondiale nell'arma dell'aeronautica militare.\nNegli anni 1919 e 1920 fu professore incaricato, presso la Facolt\u00e0 di Scienze, del \"Corso di integrazione di Geometria analitica e proiettiva\" e nell'anno 1920 - 1921 del Corso di Analisi matematica presso la Scuola Superiore di Architettura a Roma.\nVinto il concorso a cattedra per l'algebra e la geometria del 1920, nel 1922 fu chiamato alla cattedra di \"Geometria analitica e proiettiva\" del Politecnico di Milano. Dal 1923 al 1927 ricopr\u00ec la cattedra di \"Geometria proiettiva e descrittiva\" dell'Universit\u00e0 di Bologna, ove fu anche incaricato per i corsi di \"Applicazione di Geometria descrittiva\" e di \"Geometria superiore\". Nel 1927 la Facolt\u00e0 di Scienze dell'Universit\u00e0 La Sapienza di Roma lo chiam\u00f2, su proposta di Guido Castelnuovo, a ricoprire la cattedra di \"Geometria descrittiva\", lasciata libera da Giulio Pittarelli. Enrico Bompiani tenne questo posto fino alla fine della sua carriera, nel 1959, alternando l'insegnamento della Geometria descrittiva con quello della Geometria analitica e proiettiva.\nNel 1931 ebbe l'incarico di \"Analisi superiore\"; tenne poi per molti anni l'incarico dell'insegnamento di \"Geometria differenziale\". Fu professore emerito dal 1964.\nLa vastissima produzione scientifica di Enrico Bompiani \u00e8 costituita da oltre 320 pubblicazioni. Esse riguardano principalmente la Geometria differenziale e la Topologia differenziale. Degni di nota particolare gli sviluppi da lui dati alla Teoria degli elementi differenziali, sia lineari che a pi\u00f9 dimensioni.\nL'attivit\u00e0 scientifica di Enrico Bompiani ebbe numerosi ed ambiti riconoscimenti sia in campo nazionale che internazionale. Ricevette il Premio per la Matematica dalla Fondazione Besso (1923); la Medaglia d'oro dell'Accademia nazionale delle scienze, detta dei XL (1926); il Premio reale per la Matematica conferito dall'Accademia Nazionale dei Lincei (1938); la Stella d'oro al merito della Scuola (13 settembre 1942); la Medaglia d'oro del Presidente della Repubblica (2 giugno 1956); la Medaglia d'oro per il 50.mo anniversario della fondazione dell'Unione matematica italiana (1972). Fu dottore Honoris causa dell'Universit\u00e0 di Groninga (Paesi Bassi, 8 luglio 1964), dell'Universit\u00e0 di Bologna (23 giugno 1966) e dell'Universit\u00e0 di Ia\u0219i (Romania, maggio 1970).\nFu membro di numerose Accademie italiane e straniere:\nAccademia delle scienze dell'Istituto di Bologna (11 gennaio 1925); Accademia Nazionale dei Lincei (Socio corrispondente luglio 1935, Socio Nazionale 4 febbraio 1948); Accademia di Romania (Bucarest); Istituto Lombardo Accademia di Scienze e Lettere (Milano); Accademia delle Scienze di Torino (16 luglio 1937); Societ\u00e9 Royale des Sciences de Li\u00e8ge (21 maggio 1951); Accademia Nazionale delle Scienze detta dei XL (13 giugno 1951); Akademie der Wissenschaften di Vienna (17 maggio 1955); Acad\u00e9mie Nationale des Sciences, Lettres et Beaux Arts de Belgique (Bruxelles, 19 giugno 1956); \"Membre honorifique de la Republique Populaire Roumaine\" (febbraio 1965).\nFu anche membro di numerosi comitati scientifici o di redazione:\nComitato per la Matematica e la Fisica del Consiglio Nazionale delle Ricerche (Roma 1926 - 1965); Istituto nazionale di alta matematica, INdAM (dal 1941); Annali di Matematica pura ed applicata (Bologna); Circolo Matematico di Palermo; Rendiconti di Matematica e delle sue applicazioni, (Roma dal 1926); Bollettino dell'Unione Matematica Italiana (Bologna); Zentralblatt fur Mathematik (Berlino); Archiv der Mathematik (Friburgo); Compositio Mathematica (Groninga); Tensor Society (Sapporo); Series on Pure and Applied Mathematics (Londra).\nDal 1938 al 1949 fu vice presidente dell'Unione Matematica Italiana, presidente dal 1949 al 1952 e presidente onorario dal 1952.\nDal 1951 al 1956 fu segretario dell'Unione matematica internazionale.\nDal 1948 al 1960 fu membro della Commissione Americana per gli scambi culturali con l'Italia (Programma Fulbright).\nHa tenuto numerosi corsi e conferenze in Italia e all'estero: in Europa, negli Stati Uniti e in India.\nFu per la prima volta negli Stati Uniti nel 1930, in qualit\u00e0 di professore visitatore presso l'Universit\u00e0 di Chicago, dove ritorn\u00f2 nel 1934. Subito dopo la seconda guerra mondiale fu professore visitatore alla Missouri University di Kansas City (1946) e successivamente all'Universit\u00e0 di Pittsburgh (Pennsylvania 1947 - 1961), della quale fu anche \"A.W. Mellon Professor\" dal 1959 al 1961. Dei corsi tenuti negli Stati Uniti da Enrico Bompiani restano alcuni volumi di lezioni di Geometria differenziale (Chicago 1930 e Pittsburgh 1948 e 1949).\nNel 1954 fond\u00f2 il Centro internazionale matematico estivo (CIME), del quale rimase direttore sino al 1974. L'attivit\u00e0 di questo centro, che si \u00e8 avvalso dell'opera dei migliori specialisti in campo internazionale, \u00e8 stata, e continua ad essere, di grandissimo aiuto e giovamento per i giovani matematici italiani e stranieri.\nTra i suoi allievi va menzionato Fabio Conforto."}
{"id": "1706", "revid": "1745361", "url": "https://it.wikipedia.org/wiki?curid=1706", "title": "Est", "text": "Lest \u00e8 uno dei quattro punti o direzioni cardinali, \u00e8 opposto all'ovest ed \u00e8 perpendicolare a nord e sud. \u00c8 sinonimo di \u00aboriente\u00bb e \u00ablevante\u00bb.\nPer un osservatore ubicato sulla superficie terrestre, l'est \u00e8 la direzione sull'orizzonte indicante il punto dal quale sorge il Sole agli equinozi (21 marzo, 23 settembre).\nTerminologia.\nIl termine \"Est\" spesso si riferisce alle nazioni poste ad oriente rispetto all'Europa. Quando viene usato in questo senso esso pu\u00f2, a seconda del contesto, riferirsi ad Europa orientale, Medio Oriente, Estremo Oriente, Sud-est asiatico o all'Asia in generale. Questo significato della parola pu\u00f2 anche rimandare a quello generico di civilt\u00e0 orientale.\nSignificato culturale.\nL'oriente ha sempre simboleggiato la nascita e la crescita, la sorgente della luce, intesa in senso metaforico come l'illuminazione della conoscenza che dissipa le tenebre dell'ignoranza. Per questo la maggior parte dei templi, delle chiese e dei luoghi di culto in generale, come sosteneva Vitruvio, erano rivolti verso est. Il verbo \u00aborientare\u00bb che ne deriva, non a caso, alludeva alla disposizione di questi edifici verso il sorgere del Sole.\nAnalogamente nella massoneria, il Maestro della Loggia siede ad Oriente, che simboleggia il mondo spirituale, invisibile agli occhi, ma da cui proviene la luce, contrapposto a quello concreto e materiale in cui essa tramonta. Anche alcuni trattati alchemici, intitolati significativamente \"Aurora Consurgens\", cio\u00e8 \u00abaurora nascente\u00bb, accennavano con questa espressione al risveglio iniziatico delle facolt\u00e0 latenti dell'uomo.\nFra le et\u00e0 della vita l'est corrisponde all'infanzia e all'adolescenza, tra i quattro elementi classici all'aria, fra i temperamenti umorali al sanguigno, tra le parti della giornata al mattino, nelle carte degli arcani minori al seme di spade, tra le fasi dell'opera alchemica all\"albedo\". \nNell'astrologia occidentale l'est \u00e8 il punto che in un tema natale determina l'ascendente, cio\u00e8 l'inizio della prima casa, ed il segno zodiacale che rappresenta l'aspetto dell'individuo, l'approccio al mondo, e la \u00abprima impressione\u00bb che si d\u00e0 agli altri circa il proprio modo di essere.\nMitologia.\nNella mitologia norrena esisteva un nano posto a est che reggeva la volta celeste: Austri."}
{"id": "1712", "revid": "125474751", "url": "https://it.wikipedia.org/wiki?curid=1712", "title": "Enna", "text": "Enna (\"Castruggiuvanni\" in ) \u00e8 un comune italiano di abitanti, capoluogo dell'omonimo libero consorzio comunale in Sicilia.\nFu denominata \"Castrogiovanni\" fino al 1927, anno in cui riprese l'antico nome di Enna. La citt\u00e0 \u00e8 stata definita \"Urbs Inexpugnabilis\" dai romani per la sua imprendibilit\u00e0.\nNei tre millenni precedenti \u00e8 stata roccaforte quasi inespugnabile di siculi, greci, romani, bizantini, arabi, normanni, svevi e aragonesi. I suoi principali monumenti storici sono il castello, la Rocca di Cerere ed il duomo. \u00c8 sede dell'Universit\u00e0 Kore.\nGeografia fisica.\nEnna sorge nella parte pi\u00f9 elevata di un'ampia dorsale montuosa, che svetta sulla valle del Dittaino a 931\u00a0m d'altitudine. Tale dorsale, avente forma di \"V\" dolce o, secondo altre interpretazioni, di ferro di cavallo, si trova proprio nel centro geografico della Sicilia indicato con precisione dall'obelisco della Chiesa di Montesalvo nel quartiere \"Monte\", il cosiddetto antico \"umbilicus Siciliae\". I rilievi che circondano Enna fanno parte della catena dei monti Erei, montagne calcaree e arenacee poco sviluppate in altezza, che costituiscono la maggiore presenza orografica della provincia ennese.\nIl versante settentrionale del monte su cui Enna poggia \u00e8 molto ripido con un maggiore dislivello rispetto agli altri ed \u00e8 ammantato da un ampio bosco. Quello meridionale, invece, \u00e8 notevolmente urbanizzato, legando fra loro la citt\u00e0 alta e quella bassa, che si sviluppa ai piedi dell'altopiano.\nIl comune di Enna rientra tra i primi 30 comuni pi\u00f9 estesi d'Italia: il suo territorio occupa infatti una superficie di 357,14\u00a0km\u00b2. La porzione centro-occidentale della Provincia, costituita prevalentemente da rilievi aventi altitudine estremamente variabile, compresa tra la minima di 230\u00a0m s.l.m. e la massima di 990\u00a0m, corrisponde alla cima del monte su cui sorge la citt\u00e0 e dove originariamente aveva sede l'acropoli antica.\nCirca 10\u00a0km a sud del centro storico si trova il lago Pergusa, a 677\u00a0m s.l.m., caratterizzato da un bacino endoreico, importante luogo di sosta e svernamento per decine di specie di avifauna. Attorno le rive del lago si snoda l'omonimo circuito automobilistico.\nI fiumi che scorrono nel territorio di Enna hanno principalmente carattere torrentizio, tranne il Dittaino, affluente del Simeto, ed l'Imera meridionale o Salso.\nEnna \u00e8 comunemente suddivisa in due \"macro-aree\": Enna Alta ed Enna Bassa, cui si aggiunge Pergusa, che ne \u00e8 una frazione. Tutte e tre le aree sono nettamente separate dal punto di vista geografico.\nEnna Alta.\nEnna Alta sorge su un altipiano tra i 900 ed i 990\u00a0m d'altitudine, che svetta isolato al centro degli Erei, dominando la valle del Dittaino a est e la valle del Salso a ovest. L'altipiano ennese ha forma di triangolo irregolare: i versanti settentrionale e occidentale sono i pi\u00f9 ripidi e scoscesi, con strapiombi fino a 400\u00a0m sulle vallate sottostanti. A sud, invece, si apre il profondo solco vallivo del Pisciotto, storico asse di penetrazione al monte, e altre vallette che si dipartono da esso, lungo le quali si sono sviluppati nei secoli i quartieri popolari, come Valverde. Il centro storico si \u00e8 da sempre sviluppato sulla parte pi\u00f9 alta del monte, nel versante nordorientale; sono presenti pittoresche scalinate tra gli stretti vicoli di matrice araba che scendono, tortuose, dal centro ai rioni pi\u00f9 bassi. L'altipiano ennese misura, approssimativamente, 2\u00a0km lungo il fronte nord, 1\u00a0km in quello ovest e 1,5\u00a0km in quello sud. La leggenda vuole che il sito fosse scelto oltre 3000 anni fa dai Sicani, che vi introdussero il culto di Cerere, perch\u00e9 ben protetto come sito militare e roccaforte. La posizione strategica consentiva di avere una visuale molto ampia del territorio circostante. Di questa presenza rimane testimonianza nella la rocca di Cerere, un'emergenza rocciosa su cui sorgeva il santuario di Demetra (nome greco di Cerere).\nIl monte ennese, bench\u00e9 isolato, offre 5 sorgenti d'acqua: una \u00e8 stata inglobata nella Villa Farina, un'altra sgorga dalla viva roccia tra le scalette di via Canalicchio. Sgorga acqua dalla roccia anche nella parete meridionale del Castello di Lombardia. Quest'abbondanza di sorgenti aiut\u00f2 Enna a resistere ai lunghi assedi tesi al tempo dei Romani e degli Arabi che nell'859 guidati da un traditore cristiano, riuscirono a penetrare nella citt\u00e0 attraverso la rete fognaria.\nEnna alta, fino al primo dopoguerra, fu per lungo tempo l'unico insediamento urbano del capoluogo ereo. La sua saturazione urbana ha portato nel Novecento alla nascita di Enna Bassa.\nNel settore orientale si trova il quartiere Lombardia che prende nome dall'imponente omonimo castello, non lontano dal Duomo di Enna, dai Musei Alessi, Archeologico di Palazzo Varisano, un po' pi\u00f9 lontano dal museo \"Fede e Tradizione\" di recente costituzione nei locali della chiesa San Leonardo Abate, Il centro storico si snoda lungo Via Roma lungo la quale sorgono ampie piazze, tra cui il cosiddetto Belvedere comprendente piazza Francesco Crispi e il viale Guglielmo Marconi fino alla confluenza con via Alessandro Volta; numerose sono le chiese e monumenti. Lungo tale via sorgono le sedi delle principali istituzioni (provincia, comune, prefettura, genio civile), il teatro, banche e assicurazioni. A sud vi sono le aree urbane pi\u00f9 basse rispetto al centro storico, Valverde, il quartiere pi\u00f9 vecchio, con viuzze strette e tortuose, bagli e ponti, e Fundrisi altrettanto antico.\nIl Monte \u00e8 il quartiere pi\u00f9 moderno ed \u00e8 attraversato dai viali Armando Diaz e IV Novembre, che si incrociano con via Libert\u00e0 (terminale della centrale via Roma) in uno dei pi\u00f9 trafficati quadrivi della citt\u00e0. Vi si trovano, la Torre ottagonale di Federico II, la Chiesa Santa Maria di Ges\u00f9 in Montesalvo con l'obelisco che indica il centro geografico della Sicilia, lo Stadio Comunale Generale Gaeta. In questa area, un tempo occupata da un bosco di roveri, dei quali rimane un unico esemplare in Via Cavalieri di Vittorio Veneto, su una motta naturale sorge la ottagonale Torre di Federico II, importante monumento svevo.\nEnna deve la nomea di \"Belvedere di Sicilia\" in quanto sorge in cima a un monte, in una terrazza naturale che sporge al centro dell'isola, senza catene montuose abbastanza vicine o alte da poter chiudere la vista. Nei giorni pi\u00f9 limpidi, lo sguardo spazia ininterrotto, in linea d'aria, per circa 30\u00a0km verso nord (si scorge Nicosia, alle falde dei Nebrodi), per altrettanti verso est (fino ad Agira e alla zona industriale di Dittaino) e verso ovest (si intravede Caltanissetta), e per quasi 15\u00a0km verso sud (si vede Pergusa ed il suo lago, e Valguarnera Caropepe).\nPunti panoramici principali:\nEnna Bassa.\nEnna Bassa si \u00e8 sviluppata sulle colline a valle di Enna sul versante sud, ad un'altitudine variabile intorno ai 700\u00a0m s.l.m. partendo dal quadrivio Sant'Anna attorno al quale sorgeva un piccolissimo nucleo di case attorno alla chiesetta di Sant'Anna. Dagli anni sessanta in poi si sono sviluppati gradatamente quartieri residenziali, aree commerciali, uffici e attivit\u00e0 varie. La nascita dell'Universit\u00e0 ha avuto un ulteriore effetto propulsivo. Nel quadrivio originario si incrociano tre strade statali e una provinciale.\nPergusa.\nPergusa \u00e8 una frazione della citt\u00e0 e dista 10\u00a0km dal centro. Ha una popolazione residente assai ridotta (circa mille abitanti) ma \u00e8 presente una sviluppata edilizia di villeggiatura e buona parte delle strutture ricettive e turistiche quali hotel, bed and breakfast e agriturismi, molti dei quali affacciati sul lago, principale meta turistica della localit\u00e0. La Riserva Naturale Speciale Lago di Pergusa ingloba il piccolo abitato del villaggio e vanta una ricca avifauna che sverna, transita o risiede nell'area. La Riserva comprende il bacino del Lago Pergusa, di 1,8\u00a0km\u00b2 e l'ampia area che lo circonda che comprende la Selva Pergusina, una pineta attrezzata, il giuncheto e altre aree di pregio naturalistico. La frazione d\u00e0 il nome ad un circuito automobilistico, l'Autodromo di Pergusa, nel quale venne disputata l'unica edizione del Gran Premio del Mediterraneo di Formula 1 il 27 agosto 1961.\nClima.\nIl clima di Enna \u00e8 caratterizzato da inverni freddi e umidi ed estati calde, anche se meno calde rispetto a tutti gli altri capoluoghi siciliani, per via della sua altitudine. Frequentissima \u00e8 la nebbia, presente per ben 140 giorni all'anno, che rende Enna il capoluogo di provincia pi\u00f9 nebbioso d'Italia.\nIl clima pi\u00f9 mite ha reso Enna un buon rifugio dalle torride estati siciliane: l'imperatore Federico II di Svevia vi costru\u00ec l'omonima torre come residenza estiva.\nLe medie si riferiscono al trentennio 1971-2000 per l'Organizzazione Mondiale della Meteorologia:\nParticolari valori climatici.\nSi riferiscono al trentennio 1960-1990 secondo l'Organizzazione Mondiale della Meteorologia.\nLa temperatura minima registrata ad Enna dall'ultimo dopoguerra \u00e8 di -5,8\u00a0\u00b0C, nel gennaio 1962, valore sfiorato anche nei mesi di febbraio e marzo 1956 con -5,4\u00a0\u00b0C. L'agosto 1958 fu il pi\u00f9 freddo in assoluto, con una minima di 10\u00a0\u00b0C. La massima \u00e8 stata registrata nel luglio del 1988, quando il termometro tocc\u00f2 i 41\u00a0\u00b0C. In assoluto la temperatura pi\u00f9 alta registrata in inverno \u00e8 stata 21,2\u00a0\u00b0C nel dicembre 1989. Per quanto riguarda le precipitazioni, l'agosto 1999 fu il mese pi\u00f9 piovoso, con 253\u00a0mm di pioggia caduta, mentre il mese pi\u00f9 siccitoso fu il settembre del 1988, quando si ebbero precipitazioni quattro volte inferiori, pari cio\u00e8 a 58,8\u00a0mm.\nOrigini del nome.\nIl nome \"Enna\" \u00e8 stato introdotto nel 1927 con il processo di denominazione fascista, che riprendeva dove era possibile i nomi di et\u00e0 classica. Fino a quella data infatti il comune di Enna era chiamato in siciliano \"Castrugiuvanni\" e italianizzato in \"Castrogiovanni\".\nL'origine etimologica del nome proverrebbe da un termine della lingua sicana, \"Ennaan\", ellenizzato in \u1f1c\u03bd\u03bd\u03b1 (\"Henna\") per i Greci. Venne poi latinizzato presso i Romani in \"Henna\" (meno frequentemente \"Hennae\"), mentre durante la dominazione islamica prese a chiamarsi \"Qasr Yanna\".\nQuest'ultimo starebbe a significare letteralmente \"Roccaforte di Henna\". La corruzione della etimologia in lingua araba si deve ai Normanni i quali trasportarono in lingua latina il nome, dando origine a \"Castrum Ioannes\" donde il siciliano \"Castrianni\" e dunque \"Castrogiovanni\", in uso per la citt\u00e0 dall'XI secolo fino appunto al 1927.\nStoria.\nEnna ha origini incerte antecedenti all'influsso greco risalenti al XIV secolo a.C.: un villaggio, una necropoli e un tempio risalenti al Neolitico sono stati rinvenuti sui colli attorno al Lago di Pergusa, ed in particolare sul colle detto di Cozzo Matrice. Diversi altri insediamenti nascono durante l'et\u00e0 del rame e poi del bronzo sulle colline che circondano l'altura ennese. Tra essi, in parte gi\u00e0 indagati, i centri anonimi di Capodarso, Juculia, Contrada Rossi. Nell'XI secolo a.C. genti che possono essere identificate con il popolo sicano, si stabilirono sull'altura. Da recenti ritrovamenti, il primo insediamento pu\u00f2 porsi durante l'et\u00e0 del rame lungo la vallata del Torcicoda, il torrente che scaturisce dai pendii meridionali della citt\u00e0, e che da sempre rappresenta la principale via di penetrazione verso l'altipiano.\nDurante la dominazione greca la polis certamente aveva gi\u00e0 il toponimo \"Henna\" che parrebbe di origine preindoeuropea e che, nonostante diverse ipotesi, appare del tutto incomprensibile dal punto di vista etimologico. Era rinomata in tutta la Sicilia per il tempio e il culto di Demetra, la Cerere dei romani. Nel 396 a.C. pass\u00f2 in mano ai Siracusani, nel 212 a.C. ai Romani. Durante la prima guerra servile 136-132 a.C. fu governata dallo schiavo siriano Euno che partendo da questa acropoli conquist\u00f2 l'intera Sicilia orientale.\nDopo la dominazione romana, Henna divent\u00f2 un fiorente centro bizantino dell'isola e successivamente arabo. Da questi ultimi fu rinominata \"Qa\u1e63r Y\u0101n\u012b\" poi, conquistata e riedificata dai Normanni, il nome arabo della citt\u00e0 viene foneticamente latinizzato in 'Castrogiovanni'. Nella sollevazione antiangioina del Vespro siciliano, la citt\u00e0 ebbe un grande ruolo e riusc\u00ec per qualche tempo a divenire libero comune con istituzioni repubblicane. Diventata l'isola aragonese, fu proprio uno degli aragonesi, Federico III, a fare di Enna, grazie alla sua posizione di citt\u00e0 inespugnabile, un centro fiorente, sovente sede della corte, rinnovandone l'architettura con numerosi monumenti in stile gotico catalano, che caratterizzano il centro storico.\nSotto gli spagnoli ed i Borbone la citt\u00e0, che faceva parte del demanio della corona, ancora fiorente nel corso del XVI e XVII secolo, inizi\u00f2 un lento declino anche per le frequenti carestie. Persa l'occasione di diventare sede di diocesi - fu preferita per la sua posizione geografica e altimetrica Piazza Armerina - con l'unit\u00e0 d'Italia la citt\u00e0 riusc\u00ec ad inserirsi nel nascente mercato nazionale grazie alla ferrovia che attraversava il suo territorio e che garantiva accessibilit\u00e0 e sbocchi portuali alla produzione delle sue miniere di zolfo.\nNel 1927 Benito Mussolini costitu\u00ec Castrogiovanni capoluogo di provincia, staccandolo dalla Provincia di Caltanissetta. Esso fu preferito a Caltagirone e a Piazza Armerina, che erano legate a Sturzo e al partito popolare. Esaltandone antichi fasti legati al suo mitico passato classico - il mito di Proserpina innanzitutto - sul finire dello stesso anno ripristin\u00f2 l'antico nome di Enna.\nNel 2004 \u00e8 diventata sede del quarto polo universitario siciliano.\nMonumenti e luoghi d'interesse.\nGrazie alla sua lunga storia Enna pu\u00f2 vantare un notevole patrimonio monumentale. La maggior parte dei luoghi d'interesse sorge lungo l'asse della via Roma che percorre tutto il centro storico della citt\u00e0; l'itinerario parte da piazza Neglia, dove sorge la chiesa di san Tommaso e, passando per le cinque piazze pi\u00f9 grandi, termina al castello di Lombardia, il monumento pi\u00f9 importante.\nArchitetture civili.\nPalazzo Varisano.\nPalazzo Varisano sorge in piazza Mazzini, a ridosso della chiesa di San Michele; l'edificio \u00e8 del XVIII secolo, costruito sui resti di una struttura cinquecentesca che lascia ancora traccia di s\u00e9 nei locali dei piani terreni. Ospita le sale del Museo Archeologico Regionale che espone nelle sue sale pregevoli manufatti archeologici connessi alle antiche societ\u00e0 che animarono le contrade del territorio ennese. Il palazzo \u00e8 appartenuto nel corso dei secoli alle famiglie nobili dei Leto di Capodarso, dei Petroso e dei Varisano, da cui ha preso il nome; negli anni settanta del XX secolo \u00e8 stato acquistato dalla Regione Siciliana e poi ceduto al Comune di Enna. La struttura viene ricordata nelle cronache storiche poich\u00e9 il 13 agosto 1863, Giuseppe Garibaldi, vi avrebbe pronunciato il celebre discorso terminato con la frase \"o Roma o morte\".\nPalazzo Pollicarini.\nPalazzo fortificato in stile gotico-catalano, la cui costruzione \u00e8 riconducibile ai primi del XVI secolo, si affaccia sulla piazza Napoleone Colajanni. \u00c8 stato dimora, nei secoli, di numerose famiglie notabili quali i Falanga, i Petroso e i Notarbartolo. \u00c8 organizzato su pi\u00f9 livelli; al piano nobile si trovano i locali di rappresentanza e dimora (tra cui la sala Magna) e al piano terra i locali dei servizi; il locale sottotetto era dedicato alla servit\u00f9. Cornici, arabeschi e stemmi caratterizzano la struttura; in particolare la cornice che divide il piano terra dal il nobile \u00e8 dotata di tre finestre ornate da pizzi in pietra.\nArchitetture militari.\nCastello di Lombardia.\nIl castello di Lombardia sorge sul terreno in cui, nel V secolo a.C., sussisteva un santuario dedicato a Cerere. Sostituito da un \"castrum\" sotto i bizantini, in epoca normanna si trasform\u00f2 in castello. Il nome deriva dai fanti lombardi che lo occuparono al seguito della regina Adelaide del Monferrato, moglie di Ruggero I di Sicilia.\nDelle 20 torri iniziali, la Torre Pisana \u00e8 la meglio conservata. .\nLa posizione del castello offre un panorama vastissimo, che spazia dalle Madonie all'Etna, sono visibili il lago di Pergusa e due i bacini artificiali (Nicoletti e Morello), e buona parte della Sicilia centro-orientale. Un tempo era sede, in estate, di concerti e spettacoli teatrali, presso il vasto recinto di San Nicola o degli Armati che .\nNon lontano dal castello sorge la Rocca di Cerere costruita in direzione del sole nascente; sin dal primo insediamento del XIV secolo a.C. fu un luogo di culto e divenne parte integrante del vicino santuario: si intravede ancora l'ara sacrificale utilizzata per oltre mille anni, da Sicani, Greci e Romani, per il culto della dea delle messi, Demetra o Cerere. L'area \u00e8 lo sperone orientale di Enna.\nTorre di Federico II.\nLa torre, di forma ottagonale, venne fatta costruire dall'imperatore Federico II sui probabili resti del teatro greco. La sua forma ottagonale, che ricalca il modello orientale del sacro Tempio di Gerusalemme, fa pensare che venisse utilizzata per la rosa dei venti. In ogni caso era una torre di difesa per controllare quel versante della citt\u00e0 di Enna ch'era esposto ad eventuali assalti dei nemici. La torre sorge in cima a una collinetta alberata. Dalla sua sommit\u00e0 lo sguardo spazia su tutta la citt\u00e0 alta e sulle valli sottostanti, fino all'Etna.\nPorta di Janniscuru.\nLa porta di Janniscuru \u00e8 l'unica rimasta delle 6 antiche porte di accesso alla citt\u00e0 edificata nel periodo arabo-normanno, poste lungo le mura di cinta (che in pi\u00f9 epoche furono erette) attorno all\"urbs inexpugnabilis\" e di cui rimane lieve traccia sulle pendici del monte. Le altre porte caddero in rovina o furono abbattute quando Enna fu eretta capoluogo di provincia per ampliare le strade di accesso alla citt\u00e0.\nLa Porta di Janniscuru si trova nel quartiere di Fundrisi, fuori dal circuito turistico ordinario del capoluogo. Si presenta massiccia e con un arco a tutto sesto ed \u00e8 circondata dalle grotte con necropoli che si arroccano sul monte.\nArchitetture religiose.\nLa citt\u00e0 \u00e8 ricca di chiese e conventi ereditati dal suo lungo passato di dominazione spagnola e borbonica le cui tracce sono evidenti nell'architettura urbana di alcuni dei monumenti pi\u00f9 significativi dal punto di vista religioso. ; ne sopravvivono pi\u00f9 di 35.\nDuomo.\nIl Duomo di Enna \u00e8 un notevole esempio di architettura ecclesiastica medievale: costruito nel Trecento e profondamente rinnovato circa due secoli dopo, presenta imponenti colonnati corinzi, tre navate e tre absidi. La facciata \u00e8 maestosa, con torre campanaria la cui campana \u00e8 di notevole mole. All'interno pregiate tele e lampadari.\nTra le opere custodite, affreschi del Borremans. Il Duomo \u00e8 il punto culminante delle celebrazioni della Settimana Santa di Enna.\nSantuario di Papardura.\nIl santuario di Papardura Superiore \u00e8 una chiesa arroccata su un'area rocciosa ricca di grotte, alcune visitabili. Presenta un prospetto esterno austero, con rosone, ma all'interno la sua ricchezza decorativa \u00e8 una notevole espressione del barocco della Sicilia centrale. Vi sono concentrati, un soffitto ligneo intarsiato, dodici statue degli Apostoli, numerose tele e affreschi del Borremans, pittore fiammingo, e stucchi del Seicento della scuola di Giacomo Serpotta.\nChiesa dello Spirito Santo.\nLa chiesa dello Spirito Santo \u00e8 parte di un antico complesso bizantino, dapprima restaurato nel 1320 ad opera dei frati Minori Conventuali dell'Ordine di San Francesco che vi risiedettero fino al 1393, quando si videro affidati i locali dei palazzi confiscati ai signori Andrea Chiaramonte e Scaloro degli Uberti, poi diventati chiesa e convento di San Francesco d'Assisi.\nEssa \u00e8 sempre stata annessa alla parrocchia di San Bartolomeo Apostolo nonostante agli inizi del Novecento fosse ancora in mani private. \u00c8 stata riaperta al culto nel 2009 in seguito all'intervento del Comune di Enna e della Venerabile Confraternita dello Spirito Santo, della quale \u00e8 sede.\nSu una roccia vicino alla chiesa si trova un campanile a vela, mentre nella parte posteriore era posta anticamente una torre di avvistamento, data la posizione strategica per la difesa della citt\u00e0, sovrastante la vicina Porta di Janniscuru. La struttura fu parzialmente adattata dai frati minori per le esigenze del convento, costituendo probabilmente anche un refettorio, mentre le celle-dormitori vennero scavate nelle grotte accanto alla chiesa.\nEntrando, a sinistra, si trova la cappella dello Spirito Santo, con l'effigie della Trinit\u00e0 portata in processione in diverse occasioni dalla confraternita. La cappella di destra accoglie una statua di Maria Addolorata mentre nella cappella del corridoio laterale destro \u00e8 stata posta nel 2011 una statua raffigurante il \"Cristo alla colonna\". L'interno presenta una conformazione simile a quella della Santa Casa di Loreto, con una finestrella che volge lo sguardo verso l'altare maggiore, dove \u00e8 collocata la Vergine Nera di Loreto.\nVi si festeggiano il Triduo e la Solennit\u00e0 della Pentecoste e quella di Maria Santissima Assunta il 15 agosto.\nChiesa di San Leonardo Abate.\nLa chiesa di S. Leonardo abate, conosciuta come \"A Chisa 'a Passioni\" risale al 1400 come si rileva dagli atti. L'interno ad unica navata \u00e8 molto semplice ed \u00e8 costituito da un altare maggiore e da quattro nicchie laterali; in esse si trovano i simulacri dei Santi Cosma e Damiano, della Madonna del Giglio, di San Leonardo Abate e della vergine di Fatima. Nella pi\u00f9 importante \u00e8 contenuto il simulacro dell\"'Ecce homo\", fulcro essenziale per la settimana Santa; in tale periodo \u00e8 meta di pellegrinaggio.\nUn campanile medievale sovrasta la struttura.\nVi si celebrano le festivit\u00e0 dell\"'Ecce Homo\" (Domenica delle Palme) e la festa della Madonna di Fatima (13 maggio).\nRocca di Cerere.\nLa Rocca di Cerere \u00e8 uno dei luoghi pi\u00f9 famosi e rappresentativi di Enna, esso lega la citt\u00e0 all'antico culto di Cerere particolarmente presente nella zona essendo l'ennese il luogo in cui avvenne il rapimento di Persefone da parte del dio Ade. Il luogo oltre ad essere particolarmente suggestivo per il panorama \u00e8 ricco di ambienti rupestri e ipogei di varie et\u00e0.\nVilla romana di contrada Geraci.\nLa villa romana di contrada Geraci \u00e8 una villa romana situata nei pressi della strada provinciale 78 al bivio Rastello-Ramata, nella tenuta Fontanazza. L'elaborata villa faceva parte di una ricca tenuta di 3,5 ettari, uno dei tanti \"latifondi\" storicamente segnalati, ma raramente scavati sull'isola. Si trova a circa 15\u00a0km dalla Villa Romana del Casale a Piazza Armerina.\nGeografia antropica.\nUrbanistica.\nEvoluzione architettonica e urbana.\nPoco o nulla si sa della struttura urbana originaria datale dai Sicani che si arroccarono sulla montagna fuggendo dai Siculi che incalzavano da sud; il primo nucleo del Castello di Lombardia fu probabilmente eretto in questa epoca.\nSempre in questo periodo sulla Rocca di Cerere venne eretto il prestigioso Tempio dedicato alla dea delle messi; del pregevole edificio marmoreo parl\u00f2 Cicerone notando che custodiva 4 preziose statue trafugate dal pretore Verre nel 77 d.C. Una scalinata ancora attraversabile conduce ai resti dell'ara sacrificale. Il grande sviluppo che \"Henna\" conobbe con i Greci \u00e8 corrisposto a uno sviluppo urbano-architettonico di cui rimane scarsa traccia, giacch\u00e9 i Romani, per prendere Henna (che definirono \"Urbs Inexpugnabilis\") operarono stragi, incendi e devastazioni. Ancora visibili sono le antichissime mura di cinta su alcuni costoni del monte.\nPoche tracce rimangono dell'Alto Medioevo mentre dopo il Mille, nel pieno della dominazione araba, si costru\u00ec una moschea su quella che \u00e8 la Chiesa di San Michele, innanzi al Duomo e si verific\u00f2 un boom edilizio. Con i Normanni, e in seguito, Castrogiovanni si configur\u00f2 come cittadina medievale, con Duomo gotico, numerose e belle torri di difesa, casupole in pietra, viuzze strette e tortuose, un gigantesco Castello, la Torre di Federico e alcune chiese. Le epoche rinascimentale e barocca, tra XVI e XVIII secolo, mutarono profondamente il volto della citt\u00e0: numerose, magnifiche chiese barocche vennero innalzate e le antiche torri di difesa vennero trasformate in campanili. Il Castello cadde in rovina mentre fioriva l'architettura religiosa.\nIn tale periodo vennero costruiti palazzi baronali e monastici (barocchi) e la citt\u00e0 si espanse in tutto il versante centrale e orientale dell'altipiano mentre in quello occidentale, pi\u00f9 aspro e climaticamente rigido, vennero confinati i contadini deportati dal feudo di Fundrisi. Intanto, nascevano, nel Settecento, le 7 porte per l'accesso alla citt\u00e0. Con l'Ottocento molte torri, chiese, monumenti, porte e lo stesso Castello caddero in rovina e alcuni scomparvero a causa dell'asportazione delle loro pietre per costruire case ovunque ci fosse posto: tutto l'altipiano fu edificato. Tra gli edifici pi\u00f9 pregevoli di quel periodo, figura il Palazzo dei Benedettini, monastero barocco che contiene elementi gotici. Il monastero, caduto in disuso, \u00e8 stato oggetto di un finanziamento iniziale di 2,7 milioni di euro per consentirne il restauro e ospitare la sede del Rettorato dell'Universit\u00e0 di Enna.\nDopo il 1927, con l'erezione a capoluogo di provincia e l'insediamento di uffici e dipartimenti, anche in vista della visita di Re Vittorio Emanuele II e di Benito Mussolini, interi quartieri vennero rasi al suolo per far posto a strade diritte e ampie, a piazze e a nuovi palazzi. Enna perse la sua immagine di borgo medievale, che conserva solo in alcuni rioni. L'area del Monte (versante ovest) venne in gran parte stravolta da costruzioni e condomini mentre nasceva il nucleo originale di Enna Bassa e Pergusa.\nAree naturali.\nAd Enna alta sono presenti tre ville con verde: la villa di Torre di Federico ospitante la sveva torre ottagonale, la villa Pisciotto che prende nome dalla porta antica che ivi costituiva l'accesso alla citt\u00e0 e un ampio atrio verde all'interno del Castello di Lombardia.\nEnna Bassa ha un impianto urbano molto pi\u00f9 arioso e i complessi condominiali sono separati da aree verdi.\nA 5\u00a0km da Enna \u00e8 sita la Riserva naturale speciale Lago di Pergusa con la Selva Pergusina (area forestale) e l'unico lago naturale della Sicilia interna, dal quale transita la maggior parte dell'avifauna migratoria isolana.\nSociet\u00e0.\nEvoluzione demografica.\nL'evoluzione demografica registrata a partire dal 1861 e per quasi un ventennio denota il dato di circa 14.000 abitanti. In seguito all'incremento dell'attivit\u00e0 mineraria dello zolfo divenne pressoch\u00e9 doppia al 1901.\nLa tendenza positiva culmin\u00f2 nei 31\u00a0879 ab. del 1921 ma il primo decennio fascista segn\u00f2 un decisivo crollo che ricondusse la popolazione alla soglia dei 22\u00a0000 ab. L'erezione a capoluogo di provincia nel 1926 riport\u00f2 il trend positivo e nel secondo dopoguerra torn\u00f2 ai livelli precedenti al fascismo, stabilizzandosi.\nDagli anni settanta agli anni ottanta, un lieve calo della popolazione consegu\u00ec a un impoverimento dell'economia, con la chiusura delle miniere di zolfo e di vari uffici, finch\u00e9 nel decennio successivo non si ebbe una nuova crescita, anche da associarsi all'espansione di Enna Bassa e dell'universit\u00e0, grazie alla quale nel 2001 \u00e8 stato registrato il picco storico del numero di residenti, dopo quello del 1921. Dal 2007 si verifica una flessione della popolazione residente attestandosi intorno 27\u00a0900 abitanti\nIl Comune di Enna ha una densit\u00e0 di popolazione molto inferiore alla media nazionale e regionale, circa la met\u00e0. Al 2006, il dato era di 78,94 ab/km\u00b2, superiore tuttavia a quello provinciale di 55,63 ab/km\u00b2. La tendenza generale degli ultimi anni \u00e8 un lievissimo decremento demografico a Enna alta (che dai 16\u00a0662 ab. del 2001 \u00e8 passata ai 16\u00a0543 ab. del 2006) e uno assai pi\u00f9 accentuato nelle contrade extraurbane (2\u00a0212 ab. nel 2001, dimezzatisi nel giro di 5 anni fino a quota 1\u00a0208 ab.), a favore di Enna Bassa che gode al contrario di un aumento della popolazione residente, anch'esso per\u00f2 a livelli trascurabili (9\u00a0556 ab. nel 2001, 9\u00a0691 nel 2006) e del Villaggio Pergusa (dove i 1\u00a0449 abitanti del 2001 sono passati a 1\u00a0604 nel 2006).\nDei 27\u00a0000 abitanti, la quasi totalit\u00e0 si concentra in una ristretta area urbana comprendente Enna alta, Enna Bassa e il Villaggio Pergusa. Nelle contrade, invece, risiede il 3% circa della popolazione: da ci\u00f2 si evince che a dispetto di un'area relativamente poco estesa dove risiede il 97% degli abitanti, la minima parte restante si distribuisce su un territorio assai vasto, e pertanto quasi disabitato.\nEtnie e minoranze straniere.\nGli stranieri residenti nel comune sono , ovvero il 3,54% della popolazione. Di seguito sono riportati i gruppi pi\u00f9 consistenti:\nTradizioni e folclore.\nLa patrona di Enna \u00e8 Maria SS. della Visitazione che si festeggia il 2 luglio: in tale ricorrenza i membri scalzi della omonima confraternita portano, a spalla, la nave d'oro con la statua della Madonna per le vie della citt\u00e0 sino ad arrivare alla Chiesa Francescana di Montesalvo dove soster\u00e0 per due settimane. La statua della Madonna \u00e8 adornata con gioielli d'oro offerti da persone devote nell'arco di secoli. Altro appuntamento \u00e8 l'ultima domenica di agosto con la festa della Madonna di Valverde.\nI festeggiamenti della Settimana Santa di Enna hanno come culmine la solenne processione del Venerd\u00ec Santo, durante la quale migliaia di confratelli incappucciati percorrono le vie della citt\u00e0.\nLa festa si svolge durante la prima settimana di maggio e ha il suo culmine la prima domenica, con la benedizione delle acque del Lago. Seguono i giochi pirotecnici e uno spettacolo di musica leggera o teatrale.\nI festeggiamenti iniziano la penultima domenica di novembre e culminano il 4 e 5 dicembre, con processione e giochi pirotecnici.\nLa festa della Madonna di Valverde ha origini molto antiche (1300 circa). La Vergine di Valverde fu la prima patrona del popolo Ennese, sino al 1412, anno dell'arrivo del simulacro della Madonna della visitazione in citt\u00e0, patrona della citt\u00e0. La festa ha il suo clou l'ultima domenica di agosto tra processione, luminarie, fuochi pirotecnici e concerti.\nQuella della Madonna dei carusi \u00e8 una delle feste pi\u00f9 sentite dal popolo ennese. La festa venne istituita per onorare i giovani operai delle miniere e metterli sotto la protezione di Maria. La festa culmina la prima domenica di settembre, con la processione, i giochi pirotecnici e una kermesse musicale: il festival canoro dei bimbi, in piazza Sant'Agostino, tra il sabato e la domenica della festa.\nNel santuario arroccato di Papardura si svolge il 13 e il 14 settembre una delle feste pi\u00f9 antiche della citt\u00e0, con la degustazione delle \"Cudduredde\", la benedizione con una reliquia della Santa Croce, e coincide con la tradizionale fiera di settembre in piazza Europa.\nProcessione del Simulacro della Vergine sino al carcere, saluto dei detenuti, ritorno e giochi pirotecnici al Belvedere Marconi.\nCultura.\nIstruzione.\nUniversit\u00e0.\nL'Universit\u00e0 Kore di Enna \u00e8 la pi\u00f9 giovane fra le universit\u00e0 siciliane; fondata nel 2005 \u00e8 l'unico istituto universitario fondato in Sicilia dopo l'Unit\u00e0 d'Italia; gli studenti iscritti sono circa 4\u00a0052. \u00c8 stata presieduta dal prof. Cataldo Salerno.\nComprende le seguenti facolt\u00e0:\nOltre alla Kore, \u00e8 presente il Fondo Proserpina, che effettua da remoto alcuni corsi per conto dell'universit\u00e0 romena Dun\u0103rea de Jos di Gala\u021bi.\nCinema.\nAlcuni dei film girati ad Enna:\nCucina.\nSono tipici dell'ennese alcuni prodotti gastronomici di notevole diffusione. Tra questi:\nEconomia.\nL'economia di Enna \u00e8 stata nei secoli incentrata nella produzione agricola. A partire dal XVIII secolo ha sviluppata l'estrazione dello zolfo. A Pasquasia \u00e8 stata per secoli praticata l'estrazione dei sali potassici. L'attivit\u00e0 mineraria \u00e8 andata decadendo lungo tutto il XX secolo e verso la fine dello stesso \u00e8 stata definitivamente chiusa. Una debole attivit\u00e0 turistica \u00e8 sostenuta dalla presenza delle varie aree di interesse archeologico mentre alcune attivit\u00e0 commerciali e artigianali si sono insediate nell'area industriale del fiume Dittaino. Enna ha dichiarato nel 2010 un PIL di 16.260 euro pro capite, piazzandosi tra le province pi\u00f9 povere.\nTurismo.\nIl turismo di permanenza breve o media si concentra prevalentemente in estate o durante la Settimana Santa di Enna.\nInfrastrutture e trasporti.\nEnna, situata al centro dell'isola e in posizione elevata, \u00e8 accessibile soltanto mediante il trasporto su gomma. Sono numerose le autolinee attive tra Enna e le principali citt\u00e0 della Sicilia, in gran parte gestite da due tra le maggiori compagnie siciliane d'autotrasporti, aventi sede ad Enna, la SAIS Autolinee e la Interbus. Queste forniscono anche collegamenti con il resto d'Italia e con alcuni paesi d'Europa. Enna \u00e8 raggiungibile dall'autostrada A19 Palermo-Catania (E932), mediante lo svincolo omonimo in viadotto ,tra i pi\u00f9 lunghi della Sicilia. Per raggiungere le due parti, alta e bassa, della citt\u00e0, si deve imboccare la strada statale 117 bis Centrale Sicula.\nIl territorio di Enna \u00e8 attraversato dalla strada statale 117 bis, che la collega a Caltanissetta, dalla strada statale 121 Catanese, che la collega da un lato a Palermo e dall'altro lato a Nicosia ed a Santo Stefano di Camastra, tramite poi la SS 117 Centrale Sicula), dalla strada statale 192 della Valle del Dittaino, che la collega a Catania, dalla strada statale 561 Pergusina, che la collega a Piazza Armerina e a Gela e dalla strada statale 290 di Alimena che la collega a Calascibetta, Alimena e alle Petralie (Petralia Soprana e Petralia Sottana). La strada provinciale 1 assicura gran parte del traffico tra Enna alta ed Enna bassa.\nEnna \u00e8 costeggiata a quota pi\u00f9 bassa dalla linea ferroviaria Catania-Palermo, che la collega anche a Caltanissetta e Agrigento. La stazione si trova 5\u00a0km a valle del centro storico, ma il movimento delle merci avviene principalmente a Dittaino.\nSei linee di autotrasporto pubblico urbano sono attive ad Enna, gestite dalla SAIS. Di queste, una percorre le vie del centro, mentre le altre collegano quest'ultimo ad Enna Bassa e al Villaggio Pergusa.\nNel 2007 il territorio provinciale disponeva anche di un idroscalo, situato a Leonforte nel lago Nicoletti. L'infrastruttura tuttavia da tempo non \u00e8 pi\u00f9 operativa.\nSport.\nImpianti sportivi.\nLa citt\u00e0 possiede alcuni impianti sportivi; a Pergusa ha sede un circuito automobilistico (Autodromo di Pergusa). Nel 1997 ha ospitato il Ferrari Day con la partecipazione di Michael Schumacher ed altri campioni.\nPergusa ospita anche tre piscine scoperte comunali, un campo di calcio e vari di calcetto. A Enna Bassa \u00e8 sita la piscina comunale coperta, la pista di Atletica leggera, corsa e ciclismo intitolata a Tino Pregadio e il Palazzetto dello Sport. Campi di tennis, pallavolo, bowling, bocciodromi e altre strutture sportive si trovano ad Enna alta, sede tra l'altro dello Stadio Generale Gaeta di Enna.\nSociet\u00e0 sportive.\nLa principale squadra di Enna \u00e8 l'Enna Calcio SCSD, che ha all'attivo due partecipazioni alla Serie C. Nella stagione 2019-2020 milita in Eccellenza e gioca le partite interne allo Stadio Generale Gaeta. \nLa citt\u00e0 possiede due squadre di rugby. Le, Aquile Enna militante nel Campionato di serie C1 regionale e l'Amatori Enna militante nel Campionato di serie C2 regionale. Entrambe giocano le partite interne nel Campo Comunale di Pergusa.\nUnico team sportivo cittadino in categoria maggiore \u00e8 la squadra di pallamano maschile Haenna. Fino all'estate del 2006 in Serie A era presente la squadra di pallamano femminile, la De Gasperi Enna, che ha vinto lo scudetto nel 1999 e nel 2002 e due, Coppa Italia, nel 1998 e nel 2000; in seguito la squadra \u00e8 fallita dedicandosi solamente al settore giovanile."}
{"id": "1721", "revid": "828781", "url": "https://it.wikipedia.org/wiki?curid=1721", "title": "Edmondo De Amicis", "text": "\u00c8 conosciuto per essere l'autore di \"Cuore\", uno dei libri pi\u00f9 popolari della letteratura mondiale per ragazzi.\nBiografia.\nDe Amicis nacque nella allora piazza Vittorio Emanuele I, ora intitolata a suo nome, a Oneglia, prima che fosse accorpata a Porto Maurizio e ad altri 9 comuni nell'unica citt\u00e0 di Imperia nel 1923. All'et\u00e0 di due anni la sua famiglia si trasfer\u00ec in Piemonte, dapprima a Cuneo, dove il piccolo Edmondo studi\u00f2 alle scuole primarie, quindi a Torino, dove frequent\u00f2 il collegio \"Candellero.\"\nEra di famiglia benestante: il padre Francesco (1791-1863), genovese originario del Centro Italia, copriva mansioni di regio banchiere di sali e tabacchi. La madre, Teresa Busseti, originaria dell'Alessandrino, faceva parte dell'alta borghesia. Sia la sua casa ligure (poi diventata sede della Guardia di Finanza) che quella di Cuneo (poi diventata caserma militare \"Carlo Emanuele\", ai bastioni di Stura, con vista sul Monviso) erano ampie ed eleganti.\nDa soldato a giornalista.\nA sedici anni entr\u00f2 al gi\u00e0 citato Collegio militare \"Candellero\" di Torino per preparare gli esami di ammissione all'Accademia militare di Modena, che frequent\u00f2 fino all'estate del 1865, licenziandosi con il grado di sottotenente. Nel 1866 partecip\u00f2 alla battaglia di Custoza, assistendo alla sconfitta italiana.\nDivenne quindi giornalista militare, trasferendosi a Firenze per assumere la direzione de \"L'Italia militare\", organo ufficiale del ministero della guerra. Su questo giornale avvi\u00f2 la pubblicazione dei bozzetti militari, poi editi anche in altri giornali e infine raccolti in volume sotto il titolo \"La vita militare\" (1868). In un'edizione successiva, dell'anno seguente, vi aggiunse il bozzetto-reportage \"L'esercito italiano durante il colera del 1867\", che molti interpretarono come un documento autobiografico, frutto di un'esperienza direttamente vissuta durante l'epidemia che colp\u00ec soprattutto la Sicilia. Alcuni dizionari biografici e testi di letteratura riportano erroneamente la permanenza di De Amicis in Sicilia nel 1867, mentre invece vi si era recato due anni prima, nel 1865, quando aveva fatto la sua prima guarnigione militare a Messina, ripartendo con il suo reggimento nell'aprile del 1866 per partecipare alla guerra contro l'Austria. Sull'isola sarebbe tornato soltanto nel 1906, su invito del poeta Mario Rapisardi. Il viaggio del De Amicis in Sicilia durante il colera del 1867 fu definitivamente smentito in maniera chiara e incontrovertibile da Piero Meli nel suo articolo \"Edmondo De Amicis e i fantasmi letterari del colera in Sicilia\"..\nSempre come giornalista militare, De Amicis collabor\u00f2 poi con il quotidiano \"La Nazione\" di Firenze, per il quale scrisse articoli soprattutto sulla presa di Roma del 1870.\nAbbandonato l'esercito, viaggi\u00f2 e scrisse vari diari di viaggio: \"Spagna\" (1872), \"Ricordi di Londra\" (1873), \"Olanda\" (1874), \"Marocco\" (1876), \"Costantinopoli\" (1878/1879), \"Ricordi di Parigi\" (1879). Significativo fu il viaggio in Argentina, raccontato nel romanzo \"Sull'Oceano\" e in una serie di bozzetti dedicati agli emigranti italiani, poi raccolti nel volume \"In America\".\nPinerolo.\nDal 1877 circa De Amicis si stabil\u00ec in Piemonte, viaggiando tra la casa di Torino e quella di Pinerolo (a circa 40\u00a0km da Torino), soprattutto durante i mesi estivi, presso l'elegante villa D'Aquiland, chiamata successivamente villa Accusani e quindi denominata \"La Graziosa\" (sul viale Gabotto, in quartiere San Maurizio). Qui scrisse \"Alle porte d'Italia\", dedicato alla citt\u00e0 e ai territori valligiani circostanti (un esempio per tutti: il capitolo de \"Le termopili valdesi\", ambientato in zona \"Gheisa d'la tana\" di Angrogna). Nel 1884 la citt\u00e0 di Pinerolo gli confer\u00ec la cittadinanza onoraria, con diploma datato 4 aprile.\nCuore.\nDal 1884 circa lo scrittore visse stabilmente nel suo alloggio-studio di Torino, presso il palazzo Perini di piazza San Martino 1 - ora piazza XVIII Dicembre - davanti alla vecchia stazione ferroviaria di Porta Susa, dove ancor oggi una targa lo ricorda. Qui De Amicis scrisse (ispirato dalla vita scolastica dei suoi figli Furio e Ugo) quella che \u00e8 considerata la sua pi\u00f9 grande opera.\nPubblicato infatti per la prima volta il 18 ottobre 1886 (il primo giorno di scuola di quell'anno) come libro per ragazzi, la casa editrice milanese Treves fece uscire \"Cuore\", una raccolta di episodi ambientati tra i compagni di una classe elementare di Torino, provenienti da regioni diverse, e costruito come finzione letteraria di un diario di un ipotetico ragazzo, l'io narrante Enrico Bottini. Il romanzo ebbe subito grande successo, tanto che in pochi mesi si superarono quaranta diversi tipi di edizioni e decine di traduzioni in lingue straniere.\nIl libro fu di forte carattere educativo-pedagogico (insieme al successo italiano di soli tre anni prima \"Le avventure di Pinocchio\" di Carlo Collodi), molto apprezzato perch\u00e9 ricco di spunti morali attorno ai miti affettivi (da cui il titolo) e patriottici del Risorgimento. Tuttavia fu ampiamente criticato dai cattolici per l'assenza totale di tradizioni religiose (i bambini di \"Cuore\" non festeggiano nemmeno il Natale), specchio politico delle aspre controversie tra il Regno d'Italia e papa Pio IX dopo la presa di Roma del 1870.\nDal 1889 De Amicis si avvicin\u00f2 al socialismo, fino ad aderirvi totalmente nel 1896. Questo mutamento d'indirizzo \u00e8 visibile nelle sue opere successive, in cui presta molta attenzione alle difficili condizioni delle fasce sociali pi\u00f9 povere, superando le idee nazionalistiche che avevano animato \"Cuore\". Amico di Turati, collabor\u00f2 a giornali legati al Partito socialista, come la \"Critica Sociale\" e \"La lotta di classe\".\nLa sua iniziazione alla massoneria non viene considerata certa da alcuni storici, mentre altri lo ritengono iniziato alla Loggia \"Concordia\" di Montevideo, presieduta da D. Triani, presumibilmente all'Obbedienza della Gran Loggia dell'Uruguay. Nel 1895, infatti, fu proprio De Amicis a pronunciare il saluto massone al torinese Giovanni Bovio, in occasione della rappresentazione teatrale del dramma \"San Paolo\", a sua volta interpretato da un altro massone, l'attore Giovanni Emanuel. A tal proposito, alcuni critici sostengono che Cuore sia stato un libro di forte ispirazione massonica, dove si sostituiscono il cattolicesimo degli italiani con la religione laica della Patria, la Chiesa con lo Stato, il fedele con il cittadino, i Comandamenti con i Codici, il Vangelo con lo Statuto, i martiri con gli eroi.\nDopo il successo di \"Cuore\" seguirono altri libri, come il gi\u00e0 citato \"Sull'oceano\" (1889), che racconta le condizioni dei poverissimi emigranti italiani verso l'America, seguito da \"Il romanzo di un maestro\" (1890, da cui \u00e8 stato tratto nel 1959 lo sceneggiato televisivo omonimo), \"Amore e ginnastica\" (1892), da cui \u00e8 stato tratto il film omonimo, \"La maestrina degli operai\" (1895) e \"La carrozza di tutti\" (1899), ritratto della citt\u00e0 di Torino vista da un tram. \nA seguire scrisse ancora, per \"Il grido del popolo\" di Torino, numerosi articoli d'ispirazione socialista, raccolti successivamente nel libro \"Questione sociale\" (1894).\nUltimi anni.\nGli ultimi anni furono rattristati sia dalla morte della madre Teresa, alla quale era molto legato, sia dai continui screzi con la moglie Teresa Boassi, che aveva sposato nel 1875. Si scatenavano spesso tra i due delle accese liti, che contribuirono probabilmente al suicidio del figlio maggiore Furio. Questi si spar\u00f2 nel novembre 1898 un colpo di pistola presso una panchina del parco del Valentino. L'altro figlio, Ugo, si ritir\u00f2 nella solitudine delle passeggiate in montagna. Non solo questi eventi funesti portarono lo scrittore a cambiar casa, trasferendosi da piazza San Martino in un piccolo studiolo dell'appena terminata via Pietro Micca (al numero 10), ma, qualche anno dopo, ad allontanarsi definitivamente da Torino.\nNel 1903, in occasione della sua elezione a socio dell'Accademia della Crusca, soggiorn\u00f2 brevemente nella citt\u00e0 della sua giovinezza, Firenze. Nel 1906 torn\u00f2 a Catania a trovare il suo collega scrittore ed ex commilitone Mario Rapisardi, immaginando l'incontro come quello di: \nIl Ministro Vittorio Emanuele Orlando lo chiam\u00f2, insieme a Fogazzaro, a far parte del Consiglio Superiore dell'Istruzione. Le ultime sue opere furono \"L'idioma gentile\" (1905), quindi \"Ricordi d'un viaggio in Sicilia\" e \"Nuovi ritratti letterari e artistici\" (questi ultimi due poco prima di morire).\nNel 1908, durante un soggiorno a Bordighera, fu colpito da un'emorragia cerebrale e mor\u00ec in una camera dell'allora hotel Regina, albergo scelto dallo scrittore perch\u00e9 vi aveva abitato pochi anni prima il poeta George MacDonald, che proprio l\u00ec aveva fondato il centro culturale letterario \"Casa Coraggio\"; l'edificio si trova in via Vittorio Veneto 34, dove due targhe commemorative li ricordano entrambi. Secondo le sue ultime volont\u00e0, il suo corpo fu immediatamente traslato e tumulato presso la tomba di famiglia, nel cimitero monumentale di Torino.\nDopo la morte.\nL'unico figlio rimasto, Ugo, divenne avvocato e fu anche un modesto romanziere. Si spos\u00f2 con Vittoria Bonifetti, ma non ebbero figli; mor\u00ec nel 1962 e sua moglie Vittoria nel 1971. La cospicua eredit\u00e0 dei De Amicis (pi\u00f9 di due miliardi di lire), che doveva essere destinata sia al Comune di Torino che a borse di studio per studenti poveri, spar\u00ec misteriosamente dai conti correnti sul finire degli anni sessanta, scatenando delle cause legali.\nSul finire del XX secolo molti lavori di De Amicis furono nuovamente rivalutati, a partire dallo studio delle opere che furono oscurate dal successo di \"Cuore\". Dopo che Italo Calvino ripubblic\u00f2 il racconto \"Amore e ginnastica\", vari studi critici hanno esplorato gli scritti di quello che \u00e8 stato chiamato \"l'altro De Amicis\".\nNel 2011 Alitalia gli ha dedicato uno dei suoi Airbus A320-216 (EI-DSD)."}
{"id": "1724", "revid": "1444886", "url": "https://it.wikipedia.org/wiki?curid=1724", "title": "Enrico Fermi", "text": "Noto principalmente per gli studi teorici e sperimentali nell'ambito della meccanica quantistica e della fisica nucleare, tra i maggiori contributi si possono citare la teoria del decadimento beta, la statistica di Fermi-Dirac e i risultati riguardanti le interazioni nucleari.\nDopo essere stato il leader dei ragazzi di via Panisperna, si trasfer\u00ec negli Stati Uniti d'America, dove progett\u00f2 e guid\u00f2 la costruzione del primo reattore nucleare a fissione che produsse la prima reazione nucleare a catena controllata e fu uno dei direttori tecnici del Progetto Manhattan che port\u00f2 alla realizzazione della bomba atomica. Fu inoltre tra i primi a interessarsi alle potenzialit\u00e0 della simulazione numerica in ambito scientifico, nonch\u00e9 l'iniziatore di una feconda scuola di fisici, sia in Italia sia negli Stati Uniti.\nRicevette nel 1938 il premio Nobel per la fisica per \"l'identificazione di nuovi elementi della radioattivit\u00e0 e la scoperta delle reazioni nucleari mediante neutroni lenti\". In suo onore venne dato il nome a un elemento della tavola periodica, il fermio (simbolo Fm), a un sottomultiplo del metro comunemente usato in fisica atomica e nucleare, il fermi, nonch\u00e9 a una delle due classi di particelle della statistica quantistica, i fermioni.\nBiografia.\nInfanzia e adolescenza.\nNacque a Roma il 29 settembre 1901 da Alberto Fermi, piacentino, ispettore capo presso il ministero delle comunicazioni, e da Ida De Gattis, barese, insegnante di scuola elementare nella capitale. Era l'ultimo di tre figli: la sorella primogenita Maria (nata il 12 aprile 1899 e morta il 26 giugno 1959 nel disastro aereo di Olgiate Olona) e il fratello Giulio, di un anno pi\u00f9 anziano. Mostr\u00f2 fin da piccolissimo di possedere una memoria eccezionale e una grande intelligenza, che gli permisero di primeggiare negli studi.\nFin dall'infanzia fu inseparabile dal fratello maggiore, che nel 1915 mor\u00ec nel corso di un'operazione chirurgica per rimuovere un ascesso della gola. Enrico, per lenire il profondo dolore, si gett\u00f2 nello studio e complet\u00f2 il ginnasio con un anno di anticipo presso il Liceo Umberto I di Roma (oggi Liceo classico Pilo Albertelli).\nUna delle prime fonti per soddisfare la sua fame di conoscenza fu un trattato del 1840 trovato al mercato romano di Campo de' Fiori, intitolato \"Elementorum physicae mathematicae\", del padre gesuita Andrea Caraffa, professore del Collegio Romano. Le novecento pagine in latino, comprendenti argomenti di matematica, meccanica classica, astronomia, ottica e acustica, furono studiate approfonditamente dal giovane Fermi, come dimostra il ritrovamento di molti foglietti e annotazioni all'interno dei due tomi.\nImportante fu anche la conoscenza di un amico del fratello, Enrico Persico, di un anno pi\u00f9 anziano e suo compagno di liceo, insieme al quale svilupp\u00f2 con continue discussioni e, dopo l'iscrizione all'universit\u00e0, con scambi epistolari, le sue conoscenze in fisica e matematica, gi\u00e0 stimolate in entrambi da un loro comune insegnante di fisica del liceo, il professor Filippo Eredia. I due amici vinsero, nel 1926, due delle prime tre cattedre di Fisica teorica (insieme ad Aldo Pontremoli) create in Italia.\nDurante gli anni del liceo conobbe inoltre un collega del padre e amico di famiglia, l'ingegner Adolfo Amidei, il quale, impressionato dalla straordinaria intelligenza di Enrico, guid\u00f2 la sua formazione prestandogli diversi trattati di livello universitario, che il giovane Fermi lesse con grande passione. Nel 1914, a 13 anni, ricevette in prestito da Amidei il testo \"Die geometrie der lag\"e di Theodor Reye e il \"Trait\u00e9 de trigonom\u00e9trie\" di Joseph Alfred Serret, nel 1915, a 14 anni, il \"Corso di Analisi Algebrica con introduzione al Calcolo Infinitesimale\" di Ernesto Cesaro e le \"Lezioni di geometria analitica\" di Luigi Bianchi, a 15 anni le \"Lezioni di analisi infinitesimale\" di Ulisse Dini e a 16 anni il \"Trait\u00e9 de m\u00e9canique\" di Sim\u00e9on-Denis Poisson. Nel 1918 Amidei gli sugger\u00ec di non frequentare l'Universit\u00e0 di Roma, ma di iscriversi all'Universit\u00e0 di Pisa e partecipare al concorso per entrare alla prestigiosa Scuola Normale Superiore della stessa citt\u00e0.\nScuola Normale Superiore di Pisa.\nPer accedere alla prestigiosa universit\u00e0, Fermi dovette superare un concorso con il seguente tema: \"Caratteri distintivi dei suoni e loro cause\". L'argomento fu svolto con straordinaria sicurezza e assoluto possesso dei mezzi matematici. Basandosi su quanto appreso nel trattato di meccanica di Poisson e utilizzando concetti come equazioni differenziali e sviluppo in serie di Fourier, descrisse esaustivamente il carattere del suono analizzando alcuni casi specifici. Il livello del suo svolgimento fu talmente elevato da riuscire sbalorditivo per la commissione esaminatrice. In seguito a un colloquio orale svolto dal prof. Giulio Pittarelli, venne confermata l'eccellenza della preparazione del diciassettenne Fermi, che ottenne il primo posto in graduatoria. Durante il colloquio il prof. Pittarelli si espose, preannunciando al giovane studente romano che sarebbe diventato un importante scienziato.\nFra il 1919 e il 1923 studi\u00f2 la relativit\u00e0 generale, la meccanica quantistica e la fisica atomica. La sua preparazione in meccanica quantistica raggiunse livelli talmente elevati che Luigi Puccianti, direttore dell'Istituto di Fisica presso la Scuola Normale, gli chiese di organizzare alcuni seminari sul tema. Sempre in questo periodo apprese il calcolo tensoriale, strumento matematico inventato da Gregorio Ricci Curbastro e Tullio Levi-Civita, indispensabile al fine di dimostrare i principi della relativit\u00e0 generale.\nNel 1921, al terzo anno di Universit\u00e0, pubblic\u00f2 i suoi primi due lavori sulla rivista scientifica \"Nuovo Cimento\": \"Sulla dinamica di un sistema rigido di cariche elettriche in modo transitorio\" e \"Sull'elettrostatica di un campo gravitazionale uniforme e sul peso delle masse elettromagnetiche\". Il primo di questi lavori port\u00f2 a una conclusione che poneva in contraddizione il calcolo della massa effettuato nell'ambito della teoria di Lorentz con il principio di equivalenza dell'energia di Einstein. Tale apparente contraddizione venne chiarita l'anno seguente dallo stesso Fermi nell'articolo \"Correzione di una grave discrepanza fra la teoria elettrodinamica e quella della relativistica delle masse elettromagnetiche. Inerzia e peso dell'elettricit\u00e0\", che apparve prima sulla rivista \"I rendiconti\" e in seguito sulla prestigiosa rivista tedesca \"Physikalische Zeitschrift\".\nNel 1922 pubblic\u00f2 il suo primo importante lavoro sulla rivista \"Rendiconti dell'Accademia dei Lincei\", dal titolo \"Sopra i fenomeni che avvengono in vicinanza di una linea oraria\", dove introduceva per la prima volta quelle che verranno in seguito denominate le coordinate di Fermi, e dimostrava che in prossimit\u00e0 di una linea oraria, lo spazio si comporta come se fosse euclideo.\nSempre nel 1922 cominci\u00f2 la sua tesi di laurea sperimentale sulle immagini di diffrazione dei raggi X prodotte da cristalli curvi. \u00c8 da notare che i tubi per i raggi X furono fabbricati da Fermi insieme ad altri due studenti: Nello Carrara e Franco Rasetti, nell'ambito dei loro esperimenti \u00abliberi\u00bb all'interno del laboratorio di fisica presso l'Istituto di fisica della Normale. I tre ragazzi avevano libero accesso al laboratorio e alla biblioteca su permesso del capo dell'istituto stesso. Secondo Franco Rasetti, Fermi dimostr\u00f2 di essere un fisico completo svolgendo una tesi sperimentale pur essendo gi\u00e0 noto come fisico teorico. A ogni modo, sembra che allora Fermi preferisse gli aspetti teorici rispetto a quelli sperimentali: in una lettera all'amico Persico, datata marzo 1922, fa capire che non vedeva l'ora di terminare la tesi per potersi dedicare alla meccanica quantistica. Il 4 luglio dello stesso anno si laure\u00f2 all'Universit\u00e0 con Luigi Puccianti e il successivo 7 luglio si diplom\u00f2 pure alla Normale; in entrambi i casi, ottenne la \"magna cum laude\".\nNel 1923, in seguito alla scrittura dell'appendice del libro \"Fondamenti della relativit\u00e0 einsteiniana\" di August Kopff, Fermi, specializzatosi ulteriormente nello studio della relativit\u00e0 generale grazie a Giuseppe Armellini e Tullio Levi-Civita, pose per la prima volta l'accento sull'enorme quantit\u00e0 di energia insita nella famosa equazione E=mc\u00b2, osservazione che pu\u00f2 essere vista come il primo vero passo nella direzione della generazione di energia atomica. Nel 1924 fu iniziato in massoneria nella Loggia \"Adriano Lemmi\" del Grande Oriente d'Italia a Roma.\nPeriodo a Gottinga.\nSubito dopo la laurea si present\u00f2 a Orso Mario Corbino, professore di fisica sperimentale, e nel 1923, grazie a una borsa di studio, si rec\u00f2 per sei mesi a Gottinga presso la scuola di Max Born. Il periodo a Gottinga non si rivel\u00f2 molto fruttuoso e le ragioni sembrano essere di vario tipo: c'\u00e8 chi sostiene che non si trov\u00f2 a suo agio con lo stile eccessivamente teorico e formale della principale scuola di fisica quantistica dell'epoca, chi, come Emilio Segr\u00e8, sostiene che Fermi era da un lato timido e da un lato troppo orgoglioso, e chi, anche, che i suoi colleghi (Born, Heisenberg, Pauli e Jordan) erano forse troppo impegnati con le loro ricerche.\nDurante questi sei mesi, piuttosto che occuparsi di risolvere le contraddizioni della cosiddetta \"old quantum physics\", introdotta da Bohr e Sommerfeld, e su cui si stavano cimentando i suoi colleghi a Gottinga, prefer\u00ec studiare i limiti di applicazione ai sistemi atomici del cosiddetto principio delle adiabatiche, enunciato da Paul Ehrenfest, che formulava una delle idee guida per ricavare le condizioni di quantizzazione della \"old quantum physics\".\nNonostante il non perfetto ambientamento, la produzione scientifica di Fermi a Gottinga fu intensa. Dopo un mese dall'arrivo pubblic\u00f2 un articolo dal titolo \"Il principio delle adiabatiche ed i sistemi che non ammettono coordinate angolari\", articolo in cui si proponeva di determinare i limiti di validit\u00e0 del principio di Ehrenfest, mostrando che per particolari trasformazioni adiabatiche veniva a perdere la sua base.\nDue mesi dopo pubblic\u00f2 un secondo articolo sulla rivista \"Physikalische Zeitschrift\", dal titolo \"Dimostrazione che in generale un sistema meccanico normale \u00e8 quasi ergodico\", articolo che attrasse l'attenzione di Ehrenfest.\nIn questo articolo, dal titolo \"Alcuni teoremi di meccanica analitica importanti per la teoria dei quanti\", Enrico Fermi dimostra la validit\u00e0 del principio di Ehrenfest per determinare le orbite quantiche di un sistema atomico a tre corpi. Dimostrando inoltre che in sistemi con pi\u00f9 di una costante di moto il principio di Ehrenfest non \u00e8 valido.\nRitorno da Gottinga e periodo a Leida.\nTornato da Gottinga, scrisse il suo primo importante contributo alla meccanica quantistica intitolato \"Sulla probabilit\u00e0 degli stati quantici\", lavoro presentato da Corbino all'Accademia dei Lincei il 16 dicembre 1923. In questo lavoro mostra il paradosso della statistica classica in relazione al calcolo della probabilit\u00e0 dei diversi stati quantici di un gas di atomi a temperatura elevata. Secondo la statistica classica i diversi stati quantici di un atomo hanno la medesima probabilit\u00e0, ipotesi che porta paradossalmente la somma delle probabilit\u00e0 di tutti i possibili stati quantici a infinito, quando la probabilit\u00e0 massima di qualunque sistema \u00e8 per definizione uguale a 1. La soluzione formale a questa contraddizione era quella di un'ipotesi ad hoc al fine di definire come non possibili tutte le orbite di stati quantici per cui il raggio dell'atomo \u00e8 maggiore della distanza media tra atomo e atomo. Fermi risolse elegantemente tale paradosso calcolando mediante la termodinamica una legge contenente un fattore che rende trascurabili i contributi della serie con numeri quantici elevati. Tale approccio \u00e8 noto in letteratura come Fermi-Urey.\nNel gennaio del 1924, Fermi pubblica un lavoro dal titolo \"Sopra la riflessione e la diffusione della risonanza\", in cui sviluppa la teoria del fenomeno della risonanza ottica. Nello stesso mese scrisse anche \"Considerazioni sulla quantizzazione di sistemi che contengono elementi identici\", che rappresenta il primo vero passo verso quella che sar\u00e0 una delle sue principali scoperte da l\u00ec a due anni: la nuova statistica quantistica che porta il nome di statistica di Fermi-Dirac.\nGrazie all'interessamento del famoso matematico Vito Volterra, Fermi vinse una borsa di studio della Fondazione Rockefeller per un periodo di studio nell'autunno del 1924 a Leida presso l'istituto diretto da Paul Ehrenfest. Tale scelta deriva in parte dalla scarsa presenza all'epoca in Italia di personalit\u00e0 impegnate nelle ricerche sulla meccanica quantistica.\nNell'estate del 1924, pubblic\u00f2 un articolo dal titolo \"Sulla teoria dell'urto fra atomi e corpuscoli elettrici\", pubblicato prima in italiano sul \"Nuovo Cimento\" e in seguito in tedesco su \"Zeitschrift f\u00fcr Physik\". Tale studio rappresenta il primo importante contributo di Fermi alla cosiddetta \"old quantum physics\". Nell'articolo menzionato, Fermi elabor\u00f2 un metodo, conosciuto in seguito come metodo dei quanti virtuali o metodo dei fotoni equivalenti, basato sull'analogia fra la ionizzazione di un atomo prodotta da una luce a una opportuna frequenza e quella prodotta da elettroni con sufficiente velocit\u00e0. Con le sue stesse parole:\nIl lavoro, bench\u00e9 fosse stato sperimentalmente provato, trov\u00f2 forti critiche da parte di Bohr. Fermi fu negativamente colpito da questo episodio, e secondo Emilio Segr\u00e8 questo potrebbe essere il motivo per cui Enrico Fermi ha mostrato successivamente un atteggiamento negativo verso le teorie elaborate dai fisici di Gottinga e Copenaghen. Lo stesso Emilio Segr\u00e8 fa notare che una volta stabilite in maniera precisa le leggi della meccanica quantistica, il lavoro sopra citato trov\u00f2 piena giustificazione mediante la teoria delle perturbazioni dipendenti del tempo sviluppata da Dirac.\nA Leida, oltre ad approfittare della guida scientifica di Ehrenfest, Fermi ebbe anche modo di conoscere autorit\u00e0 mondiali della fisica come Einstein e Lorentz, e strinse amicizia con Samuel Goudsmit e Niko Tinbergen.\nLe prime impressioni del periodo a Leida sono riportate in una lettera del 23 ottobre del 1924 al suo amico Enrico Persico:\nIl periodo a Leida fu particolarmente fruttuoso. Nella corrispondenza fra Fermi e Persico si parla delle numerose scoperte fatte da Fermi a Leida. Una su tutte fu descritta in un lavoro pubblicato con il titolo \"Sopra l'intensit\u00e0 delle righe multiple\", dove Fermi ricava le espressioni dell'intensit\u00e0 delle varie componenti delle righe multiple degli spettri atomici di diversi elementi. L'accordo trovato con i dati sperimentali fu migliore di quello di Heisenberg e Sommerfeld nella trattazione teorica del problema.\nRitorno da Leida e inizio della carriera universitaria.\nFra il 1924 e 1925 Fermi fu chiamato, su invito del sindaco di Firenze e direttore dell'istituto di fisica Antonio Garbasso, a occupare la cattedra di fisica matematica presso l'universit\u00e0 della citt\u00e0. Durante questo periodo inizi\u00f2 alcune ricerche di fisica atomica con il ritrovato amico Franco Rasetti. I due amici portarono avanti importanti ricerche sperimentali sugli spettri atomici per mezzo di campi a radiofrequenza, e con le stesse parole di Rasetti:\nLe ricerche furono anche in qualche modo avventurose, sempre con le parole di Rasetti:\nFra il 1924 e 1925 Fermi cerca di fare carriera universitaria, ben conscio delle sue capacit\u00e0. Prima partecipa a un concorso a Firenze a cattedra senza aver successo. In seguito, insieme a Volterra, Civita e Corbino, cerca di istituire la prima cattedra di fisica teorica in Italia a Roma. Ma dovr\u00e0 aspettare un altro anno e mezzo per riuscire in questa impresa.\nNel frattempo tenta di vincere il concorso a Cagliari per la fisica matematica, ma gli viene preferito Giovanni Giorgi, un fisico matematico di vecchia guardia, noto soprattutto per aver proposto il sistema internazionale di unit\u00e0 di misura. Fra i commissari vi erano Volterra e Levi-Civita che votarono per Fermi. La rabbia per la mancata nomina non dur\u00f2 a lungo. Nell'autunno del 1926 Fermi vinse il concorso per occupare il posto della prima cattedra di fisica teorica in Italia, su nomina di Corbino e Garbasso. Nel giudizio finale della commissione giudicante si legge:\nLa scoperta della statistica delle particelle.\nNel periodo precedente e antecedente a questa nomina, Fermi continu\u00f2 a interessarsi alla meccanica quantistica, ma come riporta lui stesso in una lettera all'amico Persico del 1925, non era convinto della nuova meccanica quantistica o cosiddetta meccanica delle matrici, sviluppata da Born, Heisenberg e Jordan.\nFermi piuttosto, come riporta Emilio Segr\u00e8, si lasci\u00f2 colpire dal lavoro di Schr\u00f6dinger sulla meccanica ondulatoria. In questo periodo, partendo da un lavoro di Born in cui il formalismo di Schr\u00f6dinger veniva usato per comprendere urti e diffusione fra le particelle, insieme con una prima interpretazione probabilistica della funzione d'onda, Fermi pubblic\u00f2 un lavoro dal titolo \"Sulla meccanica ondulatoria dei processi d'urto\". Finalmente, nel dicembre 1925, Fermi scrisse il suo celebre lavoro \"Sulla quantizzazione del gas perfetto monoatomico\", che venne presentato da Corbino alla Accademia dei Lincei e pubblicato in versione ampliata e completa su \"Zeitschrift f\u00fcr Physik\".\nIn questo lavoro Fermi formula per la prima volta la sua celebre equazione della statistica di Fermi-Dirac, a cui obbediscono le particelle elementari a spin semintero (chiamate in suo onore fermioni), che \u00e8 oggi nota come statistica antisimmetrica Fermi-Dirac, dal nome dello scienziato inglese Paul Dirac, che seppur in ritardo di circa sei mesi rispetto a Fermi, giunse alle stesse conclusioni. In una lettera inviata da Fermi a Dirac, si legge:\nGenesi della statistica delle particelle.\nFermi cominci\u00f2 a occuparsi per la prima volta nel 1923 a Leida quando affront\u00f2 la determinazione della costante assoluta dell'entropia per un gas perfetto monoatomico. Tale problema aveva gi\u00e0 visto coinvolto prima Otto Sackun e H. Tetrode, e in seguito Otto Stern. Fermi pubblic\u00f2 nel 1923 su \"Rendiconti\" dell'Accademia dei Lincei un articolo dal titolo \"Sopra la teoria di Stern della costante assoluta dell'entropia\" rifiutando la struttura di base della sua teoria, e con le sue parole:\nL'anno successivo pubblic\u00f2 su \"Nuovo Cimento\" l'articolo dal titolo \"Considerazione sulla quantizzazione dei sistemi che contengono elementi identici\". In questo articolo Fermi mostra come le regole di quantizzazione di Sommerfeld predicono s\u00ec perfettamente le frequenze dello spettro dell'atomo di idrogeno, ma non danno sicurezza alcuna per gli spettri di atomi pi\u00f9 complessi. Egli afferma:\nFermi concluse che le regole di quantizzazione di Sommerfeld non bastassero pi\u00f9 per ricavare la formula Sackur-Tetrode per l'entropia:\nNel 1925 Wolfgang Pauli enunci\u00f2 quello che va sotto il nome di principio di esclusione di Pauli. Fermi come ricorda Rasetti\nL'obiettivo di Fermi era chiaro: egli voleva\nAl fine di poter applicare il principio di esclusione di Pauli per gli elettroni orbitali dell'atomo alle molecole di un gas perfetto, Fermi dovette affrontare il problema della quantizzazione del loro moto. A questo proposito Fermi impose che le molecole del gas fossero soggette a un campo di forze elastiche attrattive tridimensionali sul modello dell'oscillatore armonico. Ricorda Rasetti:\nCome conseguenza dell'uso del potenziale armonico, Fermi, sfruttando il principio delle adiabatiche di Ehrenfest, riusc\u00ec a stabilire che esiste una temperatura critica al di sotto della quale la statistica di un gas di particelle devia fortemente dalla statistica classica di Boltzmann. In seguito ottenne le espressioni per un gas fortemente degenere (al di sotto della temperatura critica) della pressione e dell'energia di punto zero, e una formula per il calore specifico a volume costante che tende a zero linearmente con la temperatura. Riottenne anche l'equazione classica di un gas perfetto e un valore dell'entropia coincidente con quello di Sackur-Tetrode.\nLa statistica scoperta da Fermi \u00e8 del tutto generale, nel senso che vale per un gran numero di particelle. Le particelle scoperte finora possono essere divise in due gruppi: quelle descritte da Fermi, con spin semi intero, denominate fermioni (come il protone, il neutrone e l'elettrone), e quelle con spin intero, dette bosoni (come il fotone), che obbediscono alla statistica di Bose-Einstein. Lo spin determina una funzione d'onda totalmente asimmetrica per i fermioni e totalmente simmetrica per i bosoni. Le relazioni fra le due statistiche quantistiche sono state messe in luce da Dirac. A Fermi invece bisogna dare atto di aver reso il principio di Pauli un principio di fisica generale.\nApplicazione della statistica e riconoscimento della sua importanza.\nNel dicembre del 1926 il fisico britannico Ralph Fowler applic\u00f2 la statistica di Fermi-Dirac per un problema di astrofisica riguardante le cosiddette nane bianche. Lo stesso Pauli applic\u00f2 la statistica per uno studio riguardante sostanze paramagnetiche. Nel 1927, in occasione del centenario della morte di Alessandro Volta, fu organizzato a Como un importante congresso internazionale a cui presero parte tutti i principali scienziati del mondo. Durante tale congresso, Sommerfeld mostr\u00f2 come una serie di fenomeni termici ed elettrici non interpretabili con le teorie classiche, trovassero immediata spiegazione grazie alla nuova statistica di Fermi-Dirac. Rasetti ricorda:\nNel 1927 lo stesso Fermi applic\u00f2 la sua stessa statistica al cosiddetto modello atomico Thomas-Fermi. In tale modello gli elettroni sono ipotizzati essere come un gas degenere di Fermi, mantenuti intorno al nucleo dalla forza coulombiana. Fermi e i suoi allievi usarono tale modello per studiare le propriet\u00e0 degli atomi che variano regolarmente al variare del numero atomico. A proposito di questo periodo e in generale sul metodo di lavoro di Fermi sono interessanti le parole di Amaldi:\nL'Istituto di Via Panisperna e la fisica nucleare italiana.\nQuando Enrico Fermi occup\u00f2 la cattedra di fisica teorica a Roma, cerc\u00f2, congiuntamente con Corbino, di trasformare l'Istituto di via Panisperna in un centro di avanguardia a livello mondiale. In questo contesto Fermi necessitava di collaboratori adatti, al fine di formare il gruppo che pi\u00f9 tardi divenne famoso come i \"ragazzi di via Panisperna\", dal nome della via nella quale erano ubicati i laboratori (ora parte del complesso del Viminale e del Ministero dell'interno). Il primo a essere assunto fu Franco Rasetti, al quale fu assegnato il compito di portare avanti le ricerche nel campo della fisica atomica. In seguito lo stesso Corbino, durante una lezione presso la facolt\u00e0 di Ingegneria, annunci\u00f2 che presso il suo istituto vi era posto per chi avesse interesse nella fisica pura.\nCos\u00ec nel 1927-1928 Emilio Segr\u00e8, Edoardo Amaldi ed Ettore Majorana completarono il gruppo. Fermi aveva cos\u00ec, grazie anche al forte interessamento di Corbino, la sua scuola formata da allievi giovanissimi, dove, attraverso seminari informali e spesso improvvisati, insegnava i segreti della fisica. Il gruppo dei ragazzi di via Panisperna, all'apice del suo splendore, fu costituito da Amaldi, Bruno Pontecorvo, Rasetti, Segr\u00e8, Majorana e dal chimico Oscar D'Agostino. Il gruppo prosegu\u00ec con i suoi famosi esperimenti fino al 1933, quando Rasetti lasci\u00f2 l'Italia per il Canada e poi per gli Stati Uniti, Pontecorvo and\u00f2 in Francia e Segr\u00e8 prefer\u00ec andare a insegnare a Palermo.\nSegr\u00e8 ricorda cos\u00ec la maniera di fare lezione al gruppo da parte di Fermi:\nL'attivit\u00e0 di ricerca del gruppo durante questo periodo \u00e8 ricordata da Rasetti con le sue stesse parole:\nLe ricerche di quel periodo si concentrarono sull'effetto Raman in molecole e cristalli, sugli spettri di assorbimento dei metalli alcalini e sulle strutture iperfini righe spettrali. Nel 1929 Fermi e Rasetti compresero che la ricerca sulla spettroscopia e la fisica atomica stava per volgere alla fine, dato che la meccanica quantistica aveva risolto la maggior parte delle questioni aperte. Il nuovo corso del gruppo fu di investigare il nucleo dell'atomo. Corbino, in un celebre discorso intitolato \"I nuovi compiti della fisica sperimentale\", si fece carico davanti alla Societ\u00e0 Italiana per il Progresso delle Scienze del progetto di modernizzare la ricerca scientifica in Italia. Rasetti, Fermi e Corbino si fecero pertanto promotori della nuova politica scientifica che doveva basarsi sulla fondazione di laboratori di ricerca ben attrezzati, sulla formazione di ricercatori sia teorici sia sperimentali, e soprattutto sulla concentrazione di finanziamenti, risorse materiali e umane, nei settori pi\u00f9 promettenti.\nIl nuovo corso veniva cos\u00ec delineato da Corbino:\nIl 29 marzo 1929 Fermi \u00e8 nominato da Mussolini membro della Reale Accademia di Italia e si iscrive al partito fascista. Fermi, in seguito, cerc\u00f2 di ottenere ulteriori finanziamenti per il suo istituto, finanziamenti che arrivarono tramite fondi del CNR e che ammontavano a circa dieci volte il valore medio dei finanziamenti degli altri istituti.\nInsieme con Antonio Garbasso evit\u00f2 che i finanziamenti fossero mal distribuiti e li concentr\u00f2 sulla fisica nucleare e sulla fisica dei raggi cosmici. Quando Fermi focalizz\u00f2 le sue ricerche sul nucleo, si era gi\u00e0 a conoscenza che la maggior parte dei nuclei esistenti era di natura stabile, e che altri sono radioattivi. In caso di decadimento radioattivo se ne conoscevano di tre tipi: tramite emissione di una particella formula_1 o tramite l'emissione di una particella formula_2, e in genere accompagnati dall'emissione di un fotone formula_3. Compito della fisica nucleare era quello di studiare le forze che tengono insieme il nucleo. Infatti, attraverso la meccanica quantistica, si era in grado di spiegare solo, e approssimativamente, l'emissione di particelle formula_1.\nAl fine di comprendere meglio il problema, Fermi organizz\u00f2 fra l'11 e il 17 ottobre 1931 un congresso internazionale di fisica nucleare, insieme all'Accademia d'Italia e al CNR, di cui Fermi era segretario del comitato di fisica.\nIl congresso fu finanziato con duecentomila lire, una cifra enorme per l'epoca, e aperto con un intervento dello stesso Mussolini. L'organizzazione scientifica del congresso fu affidata a Fermi che personalmente invit\u00f2 i pi\u00f9 grandi scienziati mondiali, definendo direttamente il taglio degli interventi, e chiedendo espressamente di esporre non solo i problemi gi\u00e0 risolti, ma soprattutto quelli non risolti.\nIl congresso ebbe un'importanza scientifica enorme e vide la partecipazione di Marie Curie, Niels Bohr, Patrick Blochett, Robert Millikan, Arthur Compton, Werner Heisenberg e Wolfgang Pauli. Il congresso fu un catalizzatore di idee e soprattutto mise a fuoco le questioni centrali, teoriche e sperimentali, ancora aperte. Wolfgang Pauli, per esempio, avanz\u00f2 per la prima volta l'esistenza di una nuova particella, il neutrino, per spiegare gli spettri continui degli atomi radioattivi durante il processo di decadimento formula_2. Ipotesi contrastata da Bohr, secondo cui in questo modo si violava la legge di conservazione dell'energia. Al contrario Fermi vedeva l'ipotesi favorevolmente. Il congresso si concluse con le seguenti parole di Corbino:\nTale profezia si rivel\u00f2 corretta. Nel febbraio del 1932 James Chadwick scopr\u00ec al Cavendish Laboratory di Cambridge il neutrone. Nel settembre del 1932 Karl Anderson al CalTech scopr\u00ec il positrone, risultato che venne poco dopo confermato da Patrick Blackett e Giuseppe Occhialini a Cambridge, dove crearono coppie elettrone/positrone confermando cos\u00ec la teoria di Dirac. Lo stesso anno Urey, Brickwedde e Murphy scoprirono il deuterio. Nel luglio 1932 una relazione congressuale accenn\u00f2 per la prima volta al neutrino di Pauli.\nIn seguito alle pubblicazioni di Chadwick sull'esistenza del neutrone, un allievo di Fermi, Ettore Majorana, propose un modello di atomo dove il nucleo era composto dai soli protoni e neutroni, elaborandone una teoria delle forze nucleari che li tengono insieme. Tali forze sono note oggi come forze di Majorana. Nell'ottobre del 1933, durante il settimo congresso Solvay, Pauli si convinse finalmente a pubblicare le sue teorie sul neutrino.\nTeoria del decadimento \u03b2.\nDue mesi dopo il convegno Solvay, Fermi pubblic\u00f2 il suo celebre lavoro sulla teoria del decadimento beta dal titolo: \"Tentativo di una teoria dei raggi \u03b2\". Rasetti ne ricostruisce cos\u00ec la genesi:\nNella teoria di Fermi, egli riprendeva l'ipotesi di Pauli del neutrino, e assunse che neutrone e protone fossero due stati differenti dello stesso oggetto, aggiungendo anche l'ipotesi che assumeva che l'elettrone espulso durante il procedimento di decadimento \u03b2 non preesisteva nel nucleo prima di essere espulso, ma che veniva creato, insieme al neutrino nel processo di decadimento contemporaneamente alla trasformazione di un neutrone in un protone, analogamente a quello che avviene nella formazione di un quanto di luce che accompagna un salto quantico di un atomo. Per costruire la teoria del processo di decadimento beta, processo in cui il numero di particelle leggere non si conserva, Fermi ricorse al formalismo elaborato da Dirac all'interno della sua teoria quantistica della radiazione relativa all'interazione dell'elettrone con il corpo elettromagnetico. All'interno della sua teoria, Dirac descrive gli operatori di costruzione e distruzione che definiscono il processo di annichilimento o creazione di una particella una volta che abbia interagito con il campo elettromagnetico.\nFermi dimostr\u00f2 che cos\u00ec come l'interazione elettromagnetica produce la conversione di un fotone in una coppia elettrone-positrone, cos\u00ec l'interazione di Fermi, oggi chiamata interazione debole, produce la trasformazione di un neutrone in un protone (o viceversa), accompagnato dalla creazione di un elettrone e di un neutrino.\nAl fine di calcolare la probabilit\u00e0 con cui il processo avviene, Fermi costru\u00ec la funzione hamiltoniana pi\u00f9 semplice e compatibile con le leggi di conservazione e di simmetria. La costante di grandezza che compare nell'hamiltoniana fu determinata da un confronto con dati sperimentali. Tale costante per l'interazione debole ha un significato analogo a quella della gravitazione. Nel suo lavoro, rifiutato dalla rivista \"Nature\", e accettato in seguito prima su \"Nuovo Cimento\", e poi su \"Zeitschrift f\u00fcr Physik\", Fermi calcol\u00f2 la vita media del decadimento \u03b2, l'energia spettrale dell'elettrone emesso e le cosiddette regole di selezione del processo. A proposito di questo lavoro, Segr\u00e8 ricorda:\nLa teoria di Fermi apr\u00ec un nuovo campo della fisica delle particelle elementari: la fisica delle interazioni deboli.\nLa scoperta dei neutroni lenti e della fissione nucleare.\nIl gruppo di Fermi cominci\u00f2 a lavorare sulla radioattivit\u00e0 artificiale in seguito alla scoperta della stessa da parte di Irene Curie e suo marito Frederic Joliot nel gennaio del 1934. Nell'autunno del 1934 Fermi e Rasetti cominciarono con la costruzione degli strumenti necessari al fine di studiare la radioattivit\u00e0 basata sull'esperienza fatta qualche mese prima da Rasetti al Kaiser Wilhelm Institut f\u00fcr Chemie a Berlino. Insieme costruirono una grande camera a nebbia e uno spettrometro a cristalli per raggi \u03b3 e vari contatori Geiger-M\u00fcller. Le sorgenti di neutroni vennero fornite e preparate da Giulio Cesare Trabacchi, direttore del laboratorio di fisica dell'Istituto Superiore di Sanit\u00e0. Al contrario di quanto fatto da Curie e Joliot, Fermi decise di bombardare i nuclei bersagli con neutroni (cariche neutre) anzich\u00e9 con particelle \u03b1 (cariche positive). Utilizzando come sorgenti di neutroni radon e berillio, Fermi cominci\u00f2 a bombardare gli elementi del sistema periodico in maniera sistematica, ma solo quando arriv\u00f2 al fluoro e all'alluminio, il suo contatore Geiger-M\u00fcller segn\u00f2 finalmente i primi conteggi.\nI primi risultati positivi vennero inviati alla rivista scientifica del CNR \"Ricerca Scientifica\" il 25 marzo del 1934, spiegati da Fermi come un nucleo che una volta soggetto a bersaglio assorbe un neutrone ed emette una particella \u03b1, dando luogo a un nuovo elemento radioattivo con numero atomico minore di due unit\u00e0 rispetto a quello di partenza. Fermi scrisse dieci articoli su questo tema, tutti con il titolo \"Radioattivit\u00e0 provocata da bombardamento di neutroni N\", con N da 1 a 10. Il gruppo di Fermi lavor\u00f2 intensamente sulle nuove ricerche, e data la necessit\u00e0 di profonde conoscenze in chimica, decise di assumere Oscar D'Agostino, un chimico che si trovava a Parigi per approfondire le tecniche di radio chimica. Il lavoro procedeva speditamente e i risultati venivano, come detto, pubblicati immediatamente su \"Ricerca Scientifica\". In poco tempo vennero irradiati con neutroni circa 60 elementi e almeno in 40 vennero identificati nuovi elementi radioattivi. Durante la fase di classificazione delle reazioni, il gruppo si accorse che i neutroni davano luogo alla formazione di nuovi nuclei radioattivi praticamente in tutti gli elementi irradiati, indipendentemente dal numero atomico. Scoprirono inoltre che nel caso di atomi leggeri, i radionuclidi prodotti avevano un numero atomico inferiore di una o due unit\u00e0 rispetto al nucleo iniziale mentre nel caso di elementi pi\u00f9 pesanti i nuovi elementi erano isotopi del nucleo bombardato.\nI risultati vennero interpretati in termini di reazioni nucleari (n, p) o (n,\u03b1), ovvero in termini di altezza del potenziale elettrostatico che le particelle cariche (protoni o particelle \u03b1) emesse dai nuclei bersaglio devono attraversare, essendo il potenziale elettrostatico minore per atomi leggeri rispetto agli atomi pesanti. I risultati del gruppo di Fermi fecero presto il giro del mondo, e il loro successo pu\u00f2 essere riassunto per esempio con le parole di Lord Ernest Rutherford, eminenza dell'epoca nel campo della fisica nucleare:\nFermi e il suo gruppo proseguirono nella loro attivit\u00e0 di bombardamento di tutti gli elementi della tavola periodica. Arrivati al numero 90 (torio) e al numero 92 (uranio), osservarono numerosi radionuclidi che erroneamente interpretarono come nuovi elementi.\nLa loro scoperta venne confermata dai maggiori fisici dell'epoca. I due nuovi elementi vennero denominati esperio e ausonio in onore di due antiche civilt\u00e0 italiche. La scoperta, che nei piani di Fermi doveva rimanere segreta, venne invece subito resa pubblica da Corbino durante un discorso, dal titolo \"Risultati e prospettive della fisica moderna\", tenuto di fronte all'Accademia dei Lincei alla presenza del re Vittorio Emanuele III. Fermi era contrario a dichiarazioni sensazionalistiche ed era convinto che le spiegazioni da loro date fossero errate. Infatti ci\u00f2 che il gruppo aveva scoperto non erano due nuovi elementi, ma si trattava della fissione dell'uranio, come fu suggerito dalla chimica tedesca Ida Noddack. Nella seconda met\u00e0 del 1934, il gruppo decise di passare da uno studio qualitativo delle attivit\u00e0 radioattive dei materiali a uno quantitativo.\nLo studio fu assegnato da Fermi ad Amaldi e a Bruno Pontecorvo che si era da poco unito al gruppo. Il primo obiettivo era quello di ottenere risultati ben riproducibili, ma i due si imbatterono in difficolt\u00e0 enormi, dato che le propriet\u00e0 dei vari metalli sembravano dipendere fortemente dai materiali su cui la sorgente di neutroni e il campione irradiato venivano disposti. Per la mattina del 20 ottobre 1934 tutto era pronto per un esperimento sistematico per capire l'origine di questi strani fenomeni. Amaldi costru\u00ec il castelletto con pareti di piombo e ripet\u00e9 le misure, collocando la sorgente e il campione d'argento da irradiare secondo varie disposizioni geometriche. L'esperimento consisteva nel bombardare con neutroni un bersaglio costituito da un campione di argento inserendo tra la fonte e il bersaglio un cuneo di piombo allo scopo di distinguere i neutroni \"assorbiti\" da quelli \"diffusi\".\nIn fisica, non sono rari i casi in cui scoperte e invenzioni sono il frutto del \"caso fortuito\", sotto il quale si cela l'intuizione, la creativit\u00e0 e l'ispirazione dell'autore. Tra i tanti episodi di cui \u00e8 costellata la storia della scienza uno dei meno noti, ma anche dei pi\u00f9 clamorosi, avvenne proprio quella mattina del 20 ottobre 1934 e coinvolse Enrico Fermi durante le sue ricerche sulla radioattivit\u00e0 artificiale indotta da neutroni. Fermi si trovava da solo nel laboratorio mentre i suoi collaboratori e allievi erano impegnati in lezioni e sessioni d'esame. Impaziente e irrequieto com'era, decise di avviare subito le procedure previste ma un istante prima di iniziare ebbe un'intuizione e sostitu\u00ec il cuneo di piombo con un pezzo di paraffina. I risultati, e cio\u00e8 l'induzione di radioattivit\u00e0 artificiale, furono straordinari, ben oltre ogni pi\u00f9 rosea previsione, del tutto inaspettati e, al momento, incomprensibili. Fu chiaro in seguito che il successo dell'esperimento si doveva proprio alla paraffina, sostanza ricca di idrogeno, cio\u00e8 di protoni, che \"rallentavano\" i neutroni incidenti amplificando la loro efficacia nel determinare la radioattivit\u00e0 artificiale. L'esperimento fu ripetuto, per conferma, sostituendo la paraffina con acqua, anch'essa ricca di protoni, ottenendo gli stessi risultati clamorosi.\nEmilio Segr\u00e8 ricorda:\nFermi giustific\u00f2 immediatamente il tutto nel seguente modo: alla base di tutto stava la definizione di neutroni lenti. Infatti i neutroni venivano rallentati in una serie di urti elastici con i protoni della paraffina aumentando cos\u00ec la loro efficacia nel provocare la radioattivit\u00e0 artificiale. Fermi dimostr\u00f2 come la probabilit\u00e0 di cattura dei neutroni e di produzione delle reazioni nucleari aumentasse con la diminuzione della velocit\u00e0 dei neutroni, cosa inaspettata per l'epoca, visto che si credeva il contrario. Enrico Fermi vinse in seguito a questa scoperta il premio Nobel per la fisica nel 1938. Ma perch\u00e9 allora utilizz\u00f2 proprio paraffina e perch\u00e9 ebbe questa intuizione apparentemente bizzarra, non \u00e8 ancora oggi chiaro. Neppure il grande scienziato seppe trovare una risposta e certamente la persona pi\u00f9 sorpresa di quella modifica fu proprio lui. Cos\u00ec Subrahmanyan Chandrasekhar, il famoso fisico teorico di origine indiana, ricorda la conversazione che ebbe con Fermi a questo proposito:\nLa sera stessa Fermi e i suoi colleghi scrissero un breve articolo circa la scoperta per la rivista \"Ricerca Scientifica\". L'articolo venne intitolato \"Azione di sostanze idrogenate sulla radioattivit\u00e0 provocata da neutroni I\", in cui gli autori avanzarono come possibile spiegazione:\nIn seguito a tale scoperta, il gruppo riorganizz\u00f2 le sue attivit\u00e0 di ricerca decidendo di concentrarsi maggiormente sull'effetto dei neutroni lenti piuttosto che sullo studio dei radionuclidi prodotti. La prima ricerca fu di determinare quantitativamente il cosiddetto coefficiente di acquacit\u00e0 che determina di quanto l'immersione in acqua di una sorgente e dei campioni sotto esame aumentasse la radioattivit\u00e0 artificiale. Gli esperimenti mostrarono che alcuni elementi avevano una cattura neutronica maggiore di un ordine di grandezza fra 3 e 4 volte maggiore della cosiddetta sezione d'urto geometrica dei nuclei irradiati. Utilizzando la meccanica quantistica, Fermi riusc\u00ec a spiegare questo fenomeno, trovando una spiegazione per queste sezioni d'urto anomale e ricavando la legge generale della dipendenza dalla sezione d'urto di cattura dalla velocit\u00e0 dei neutroni incidenti, scoprendo cos\u00ec che, per velocit\u00e0 molto basse, la probabilit\u00e0 di cattura \u00e8 inversamente proporzionale alla velocit\u00e0.\nCorbino convinse Fermi e i suoi ragazzi a brevettare il processo di produzione di sostanze radioattive artificiali mediante bombardamento di neutroni e l'aumento dell'efficienza del processo stesso dovuto all'uso dei neutroni lenti. Tale brevetto porta la data del 26.10.1935 e fu determinante per il successivo sviluppo dell'energia atomica. L'attivit\u00e0 del gruppo prosegu\u00ec con la ricerca della comprensione del gran numero di attivit\u00e0 indotte nel torio e nell'uranio. L'ipotesi su cui si basava la ricerca era che oltre al decadimento \u03b2 ci fosse un secondo decadimento denominato \u03b1, con un'emissione di nuclei di elio. Amaldi venne incaricato da Fermi di procedere con gli esperimenti alla ricerca degli emettitori \u03b1, ricerca che fall\u00ec, a parte per il caso dell'uranio.\nNell'estate del 1935, il gruppo cominci\u00f2 a disperdersi. Rasetti si rec\u00f2 alla Columbia University. Segr\u00e8 fu anch'esso negli USA e, quando torn\u00f2 in Italia, vinse la cattedra di fisica sperimentale a Palermo. D'Agostino lasci\u00f2 il gruppo per andare al neo-costituito Istituto di Chimica del CNR. Pontecorvo part\u00ec per Parigi per lavorare con i Joliot-Curie. Majorana infine spar\u00ec.\nCon le parole di Amaldi\nCome reazione al pesante clima politico, i ritmi di lavoro divennero forsennati. Amaldi ricorda:\nVerso la fine del 1936 la situazione politica in Italia si deterior\u00f2 ulteriormente in seguito all'Asse Roma-Berlino fra l'Italia fascista di Mussolini e la Germania nazista di Hitler. Il colpo del KO al gruppo arriv\u00f2 il 23 gennaio del 1937, quando Corbino mor\u00ec improvvisamente di polmonite. Fermi ne era il naturale successore alla guida dell'istituto di via Panisperna ma, attraverso manovre politiche, il professor Antonino Lo Surdo riusc\u00ec a prendere il posto del defunto Corbino. Il blocco di paraffina utilizzato da Fermi per il suo esperimento del 20 ottobre 1934, recante la sigla \"Regio Istituto di Fisica\" (RIF), \u00e8 ancora oggi conservato nel museo del Dipartimento di Fisica dell'Universit\u00e0 La Sapienza di Roma.\nLa fine del gruppo e il Nobel.\nLa scoperta dei neutroni lenti consolid\u00f2 definitivamente la fama del gruppo di Fermi a livello mondiale. Gi\u00e0 nel 1935, il gruppo si era reso conto che le sorgenti al radon-berillio erano molto deboli e che solo un acceleratore di particelle le avrebbe rese pi\u00f9 intense. Fermi, intuendone l'importanza, voleva dotare il gruppo di una macchina di questo tipo. Nell'estate del 1935, Rasetti fu inviato a visitare il laboratorio di Robert Millikan a Pasadena e il Radiation Laboratory a Berkeley al fine di studiare le prestazioni degli impianti realizzati presso quei laboratori nel caso si fosse deciso di costruirne uno in Italia. A Pasadena, Rasetti studi\u00f2 un acceleratore ad alto voltaggio messo a punto da uno studente di Millikan, mentre a Berkeley studi\u00f2 il ciclotrone inventato da Ernest Lawrence.\nLa produzione di neutroni del ciclotrone era dell'ordine di 1010 neutroni al secondo, equivalente ai neutroni ottenibili con un chilogrammo di radon mescolato al berillio. Dopo un anno dalla visita di Rasetti, anche Segr\u00e8 si rec\u00f2 a Berkeley e not\u00f2 che il ciclotrone era stato nel frattempo enormemente migliorato. Tornato in Italia, abbandon\u00f2 insieme a Fermi l'idea di costruire un ciclotrone in Italia a causa del costo elevato. Nel novembre 1936, Fermi e Domenico Marotta, direttore dell'Istituto di Sanit\u00e0 pubblica, presentarono la proposta per realizzare un acceleratore di tipo Cockcraft-Walton da 1 MeV, che sarebbe stato realizzato, presso l'Istituto di Sanit\u00e0 pubblica, solo alcuni mesi dopo la fuga di Fermi dall'Italia fascista. Al fine di mantenere la posizione internazionale raggiunta, Fermi present\u00f2 il 29 gennaio 1937 una dettagliata proposta per la costituzione di un Istituto di radioattivit\u00e0 nazionale:\ne continuava sottolineando che:\nFermi non si limitava a sottolineare l'importanza della ricerca di base, ma evidenziava anche le possibili ricadute pratiche:\nLa richiesta finale da parte di Fermi era di 300 000 lire pi\u00f9 230 000 per le spese di personale e gestione. Nel 1937 lo stesso Fermi si rec\u00f2 a Berkeley per studiare il modo di costruire un ciclotrone economico, ma questa pianificazione non port\u00f2 a nulla per il crescente isolamento politico e scientifico che Fermi cominci\u00f2 a subire dopo la morte di Corbino e che si accentu\u00f2 ulteriormente con l'improvvisa morte di Guglielmo Marconi, che in quanto presidente del CNR e dell'Accademia d'Italia, era un influente e ascoltato protettore del gruppo. Nel maggio 1938, la proposta di Fermi venne definitivamente affossata con la giustificazione che non vi erano soldi a sufficienza. Venne solo concesso un contributo di 150 000 lire per l'anno 1938-1939. Questa decisione segn\u00f2 la fine del sogno di un ciclotrone italiano e la morte della fisica nucleare italiana, proprio alcuni mesi prima dell'assegnazione del premio Nobel per la fisica.\nIn questo periodo matur\u00f2 la decisione (anche in seguito ai continui viaggi effettuati verso gli USA) di lasciare l'Italia per volare oltre oceano, dato che negli USA vi erano finanziamenti adeguati per la ricerca. Come ricorda Segr\u00e8:\nA ogni modo la situazione europea, con l'annessione dell'Austria da parte della Germania nazista, cominciava a degenerare rapidamente. Nel luglio 1938 cominci\u00f2 anche la campagna antisemita in Italia con la pubblicazione del manifesto della razza e le successive leggi razziali, per cui Fermi dovette rinunciare alla collaborazione di alcuni suoi assistenti. La stessa moglie di Fermi, Laura Capon (figlia dell'ammiraglio Augusto Capon), essendo ebrea, era soggetta alle persecuzioni razziali imposte dal regime, insieme ai loro figli. La moglie di Fermi ricorda nel libro \"Atomi in famiglia\" che la coppia decise di lasciare l'Italia in seguito all'attuazione di quella legge. Lo stesso Fermi era soggetto a controlli di ogni tipo.\nIl 10 novembre del 1938, il prof. Enrico Fermi ricevette, all'et\u00e0 di soli trentasette anni, l'annuncio ufficiale del conferimento del premio Nobel. L'illustre scienziato italiano decise che, dopo la consegna del premio a Stoccolma, avrebbe fatto rotta con la famiglia verso gli Stati Uniti, dove la Columbia University di New York lo aveva invitato per una serie di lezioni. Edoardo Amaldi ricostruisce cos\u00ec l'atmosfera che precedette la proclamazione ufficiale dell'assegnazione a Fermi del Nobel:\nUn interessante racconto circa il clima intorno alla figura del famoso fisico romano ci viene da un controllo di routine fatto da un informatore del ministro dell'Interno. In seguito alla cerimonia che la Magneti Marelli, societ\u00e0 di cui Fermi era consulente scientifico, organizz\u00f2 per festeggiare il neo premio Nobel, vennero invitate tutte le maggiori autorit\u00e0 cittadine della regione. Dal racconto dell'informatore:\nIl 6 dicembre 1938 Fermi part\u00ec con il treno per Stoccolma. Alla stazione Termini, la famiglia Fermi fu accompagnata da Rasetti e Amaldi, che riporta gli ultimi momenti con il maestro:\nIl 10 dicembre 1938 l'Accademia delle scienze di Stoccolma conferisce il premio Nobel a Enrico Fermi\nIl comportamento di Enrico Fermi durante la consegna del premio fece scalpore all'interno dell'informazione del regime fascista. Come ricorda Amaldi:\nNei giorni successivi Otto Hahn e Fritz Strassmann rilevarono, in seguito al bombardamento dell'uranio con neutroni, la presenza di bario radioattivo, cio\u00e8 di un elemento con numero atomico intermedio (simile alla scoperta del gruppo di Fermi degli elementi con numero atomico superiore denominati esperio e ausonio). I due scienziati tedeschi ipotizzarono per la prima volta la possibile fissione dell'uranio.\nLa fuga negli Stati Uniti e le prime ricerche.\nDopo aver ricevuto il premio Nobel, Fermi and\u00f2 a Copenaghen da Bohr per imbarcarsi insieme alla moglie Laura Capon il 24 dicembre 1938 sul transatlantico Franconia diretto a New York, dove arriv\u00f2 il 2 gennaio 1939. Egli rimase in un primo momento a New York presso la Columbia University, dove il 25 gennaio dello stesso anno fece parte di un team sperimentale che nel seminterrato dell'universit\u00e0 condusse il primo esperimento di fissione nucleare negli Stati Uniti. Fermi verific\u00f2 gli esperimenti iniziali di Hahn e Strassmann sulla fissione nucleare con l'aiuto di Dunning e Booth e, trasferitosi a Chicago, cominci\u00f2 la costruzione della prima pila nucleare, la Chicago Pile-1. In un discorso tenuto nel 1954, quando si pension\u00f2 da Presidente della Societ\u00e0 Americana di Fisica, ricord\u00f2 l'inizio del progetto:\nDopo la famosa lettera di Albert Einstein del 1939 (redatta da Le\u00f3 Szil\u00e1rd) al Presidente Roosevelt, nella quale, di fronte alla minaccia rappresentata dal regime nazista, veniva sottolineata la possibilit\u00e0 di realizzare una bomba atomica, la Marina stabil\u00ec un fondo di 6 000 dollari per la Columbia University, fondo che fu incrementato per il Progetto Manhattan e per il lavoro di Fermi.\nIl progetto Manhattan.\nNel suo saluto all'American Physical Society, Fermi disse anche: \nFu Fermi cos\u00ec a risolvere il primo grande ostacolo scientifico del Progetto Manhattan, il 2 dicembre 1942 alle 14:20 ora locale, quando sotto le gradinate dello stadio del \"campus\" dell'Universit\u00e0 di Chicago il gruppo da lui guidato inizi\u00f2 la prima reazione nucleare a catena auto-alimentata (\"Chicago Pile-1\"). Un messaggio in codice (\"Il navigatore italiano \u00e8 giunto nel nuovo mondo\") fu inviato dal generale Groves al presidente Roosevelt per avvisarlo che l'esperimento aveva avuto successo. La messa in funzione della \"Chicago Pile 1\" \u00e8 da tutti considerata come il momento in cui \u00e8 iniziata l'era dell'energia nucleare.\nFermi fu presente quando il reattore \"X-10 Graphite\" a Oak Ridge, nel Tennessee, divenne critico nel 1943, e quando il \"Reattore B\" nel sito di Hanford lo fece l'anno successivo. Al Los Alamos National Laboratory, diresse la divisione F, parte della quale lavor\u00f2 alla bomba termonucleare \"Super\" di Edward Teller.\nDopo la resa della Germania nel maggio 1945, i dubbi degli scienziati impegnati nel Progetto Manhattan erano cresciuti per\u00f2 di intensit\u00e0. A Chicago, nei giorni immediatamente successivi alla fine della guerra in Europa, Arthur Compton nomin\u00f2 un comitato per affrontare la questione dell'uso della bomba, formato da vari scienziati del Metallurgical Laboratory, fra i quali lo stesso Szilard, e presieduto da James Franck, un fisico tedesco di grande valore, immigrato negli Stati Uniti per sfuggire alle persecuzioni antisemite dei nazisti. All'inizio di giugno del 1945 il rapporto finale, noto come Rapporto Franck anche se stilato in massima parte da Szil\u00e1rd, fu recapitato urgentemente al ministro della guerra Henry Stimson perch\u00e9 lo inoltrasse al presidente Truman. Nel rapporto si sconsigliava l'uso delle bombe atomiche contro il Giappone e si suggeriva una dimostrazione incruenta della nuova arma.\nNon essendo giunto alcun riscontro al Rapporto Franck, Szil\u00e1rd decise di scrivere una petizione al presidente Truman, e la fece circolare fra gli scienziati del Metallurgical Laboratory, raccogliendo 53 firme. Ne invi\u00f2 poi alcune copie ai laboratori di Oak Ridge e di Los Alamos, con una lettera di accompagnamento in cui scriveva: \u00abPer quanto limitata sia la possibilit\u00e0 che la nostra petizione possa influire sul corso degli eventi, io personalmente sento che sarebbe importante se un vasto numero di scienziati che hanno lavorato in questo campo si esprimesse pubblicamente con chiarezza e sicurezza sull'opposizione per motivi morali all'uso di queste bombe nell'attuale fase della guerra\u00bb, ma a Los Alamos la petizione di Szil\u00e1rd non venne fatta circolare. Inviata da Szil\u00e1rd attraverso i canali istituzionali, la petizione non raggiunse mai Truman perch\u00e9 \u00abla questione dell'uso della bomba era stata gi\u00e0 pienamente affrontata e risolta dalle autorit\u00e0 competenti\u00bb.\nLa decisione fu presa al massimo livello politico, ma Fermi e gli altri leader scientifici del Progetto Manhattan svolsero comunque un ruolo importante nel processo decisionale: due mesi prima, nel maggio del 1945, Truman aveva infatti creato un'apposita commissione, nota come \"Interim Committee\" per affrontare la questione dell'eventuale uso della bomba atomica. L'Interim Committee fu affiancato da una commissione scientifica composta da quattro scienziati di primo piano del Progetto Manhattan: Oppenheimer, Fermi, Lawrence e Compton, che avevano la responsabilit\u00e0 delicatissima di dare consigli tecnici sull'uso dell'arma nucleare contro il Giappone. I quattro scienziati ricevettero da Stimson il Rapporto Franck ma non lo trovarono convincente.\nLa raccomandazione di Fermi e degli altri leader del progetto convinse i membri dell'Interim Committee che approvarono all'unanimit\u00e0 i seguenti provvedimenti:\nEra tra gli scienziati presenti al test nucleare Trinity il 16 luglio 1945, la prima esplosione nucleare della storia, dove fu usato il suo \"metodo Fermi\" per stimare la resa della bomba.\nFermi fu eletto membro dell'Accademia Nazionale delle Scienze degli Stati Uniti nel 1945. Dopo la guerra gli fu offerta e accett\u00f2 la cattedra di fisica Charles H. Swift presso l'Universit\u00e0 di Chicago, e divenne membro del nuovo istituto per gli studi nucleari di quell'universit\u00e0.\nIl Progetto Manhattan fu sostituito dalla Commissione per l'energia atomica (AEC) il 1\u00ba gennaio 1947 e Fermi fece parte del Comitato consultivo generale, l'influente comitato scientifico presieduto da Robert Oppenheimer. Dopo la detonazione della prima bomba sovietica a fissione nucleare nell'agosto del 1949, si oppose fermamente allo sviluppo di una bomba all'idrogeno, per motivi sia morali sia tecnici.\nRitorno in Italia.\nNell'estate del 1949, Fermi torn\u00f2 brevemente in Italia per partecipare a una conferenza sui raggi cosmici che si tenne a Como dove ebbe modo di rivedere alcuni colleghi e amici tra i quali Amaldi, Bernardini, Pontecorvo, Segr\u00e8. Dopo la conferenza, organizzata dall'Accademia dei Lincei, prima di tornare negli USA, Fermi tenne anche alcune lezioni a Roma e Milano. Le lezioni, raccolte dagli assistenti delle due universit\u00e0, furono pubblicate nel 1950.\nFermi torn\u00f2 nuovamente in Italia, per l'ultima volta, gi\u00e0 gravemente malato, pochi mesi prima di morire, nel 1954 per tenere un corso di lezioni sulla fisica dei pioni e dei nucleoni a Varenna presso villa Monastero, sul lago di Como. La stessa villa \u00e8 ora sede della Scuola internazionale di fisica, intitolata allo scienziato italiano.\nMorte.\nIl 28 novembre 1954 Fermi mor\u00ec di tumore dello stomaco a Chicago e venne sepolto nel locale Oak Woods Cemetery. Aveva 53 anni. Di lui Eugene Wigner scrisse: \u00abDieci giorni prima che Fermi morisse mi disse: \"Spero che non duri molto\". Si \u00e8 riconciliato perfettamente con il suo destino\u00bb.\nIl professor Edoardo Amaldi ebbe a dire, durante la commemorazione tenuta a classi riunite il 12 marzo 1955 dall'Accademia dei Lincei:\nUna lapide commemorativa lo ricorda nella basilica di Santa Croce a Firenze, nota anche come il \"Tempio dell'itale glorie\" per le numerose sepolture di artisti, scienziati e personaggi importanti della storia italiana.\nFermi anticipatore dei suoi tempi.\nFermi fu un uomo estremamente brillante, dall'inusuale elasticit\u00e0 mentale e senso comune. Fu un teorico veramente dotato di talento, come dimostra la sua teoria sul decadimento beta. Ebbe lo stesso talento anche sul lavoro in laboratorio, procedendo velocemente e con un grande intuito. Sostenne che la sua velocit\u00e0 in laboratorio lo aveva portato al Nobel, dicendo che le stesse scoperte a cui lui era arrivato presto sarebbero state fatte da qualcun altro, e che lui ci era semplicemente arrivato prima.\nNel 1933 propose il suo famoso studio sul decadimento beta alla rivista scientifica \"Nature\", ma l'editore della rivista lo respinse perch\u00e9 \u00ab [...] conteneva speculazioni che erano troppo distanti dalla realt\u00e0\u00bb. Per questo, Fermi pubblic\u00f2 la sua teoria in italiano e in tedesco.\nComprese immediatamente l'importanza dei calcolatori elettronici, come risult\u00f2 dal problema di Fermi\u2013Pasta\u2013Ulam\u2013Tsingou.\nNon dimentic\u00f2 mai di essere un precursore dei suoi tempi, ed era solito dire ai suoi allievi preferiti: \u00abNon siate mai i primi, cercate di essere secondi\u00bb.\nFilmografia.\n- I ragazzi di via Panisperna.\nIl film I ragazzi di via Panisperna venne dedicato a Enrico Fermi e al gruppo di grandi scienziati (Segre, Pontecorvo, Amaldi e Majorana) che raccolse all'istituto di via Panisperna di Roma. And\u00f2 in onda per la prima volta in due puntate su Rai2 nel 1990. Oggi \u00e8 disponibile gratuitamente su RaiPlay.\n- L'incredibile storia di Enrico Fermi. \nIl documentario \"L'incredibile storia di Enrico Fermi\" venne prodotto dalla RAI per celebrare il centesimo anniversario della nascita dello scienziato. And\u00f2 in onda per la prima volta il 18 settembre 2001 su Rai 1 in una puntata di Speciale Superquark. "}
{"id": "1726", "revid": "1305772", "url": "https://it.wikipedia.org/wiki?curid=1726", "title": "Elba", "text": ""}
{"id": "1728", "revid": "729019", "url": "https://it.wikipedia.org/wiki?curid=1728", "title": "Ecografia", "text": "Lecografia o ecotomografia \u00e8 un sistema di indagine diagnostica medica che non utilizza radiazioni ionizzanti, ma ultrasuoni e si basa sul principio dell'emissione di eco e della trasmissione delle onde ultrasonore. Tale metodica viene considerata come esame di base o di filtro rispetto a tecniche di Imaging pi\u00f9 complesse come CT, imaging a risonanza magnetica, angiografia. Nelle mani del radiologo interventista \u00e8 una metodica che pu\u00f2 essere utilizzata per procedure terapeutiche mini invasive. L'ecografia \u00e8, in ogni caso, una procedura operatore-dipendente, poich\u00e9 vengono richieste particolari doti di manualit\u00e0 e spirito di osservazione, oltre a cultura dell'immagine ed esperienza clinica.\nDescrizione.\nLa frequenza degli ultrasuoni utilizzati (che per definizione \u00e8 superiore ai 20\u00a0kHz) varia da 2\u00a0MHz a 15\u00a0MHz circa, ed \u00e8 scelta tenendo in considerazione che frequenze maggiori hanno maggiore potere risolutivo dell'immagine, ma penetrano meno in profondit\u00e0 nel soggetto. Queste onde sono generate da un cristallo che sfrutta l'effetto piezoelettrico, inserito in una sonda mantenuta a diretto contatto con la pelle del paziente con l'interposizione di un apposito gel (che elimina l'aria interposta tra sonda e cute del paziente, permettendo agli ultrasuoni di penetrare nel segmento anatomico esaminato); la stessa sonda \u00e8 in grado di raccogliere il segnale di ritorno, che viene opportunamente elaborato da un computer e presentato su un monitor.\nVariando l'apertura emittente della sonda, \u00e8 possibile cambiare il cono di apertura degli ultrasuoni e quindi la profondit\u00e0 fino alla quale il fascio pu\u00f2 considerarsi parallelo.\nOggi ogni ecografo \u00e8 dotato delle cosiddette \"sonde real-time\", in cui gli ultrasuoni sono prodotti e raccolti in sequenza in direzioni diverse, tramite modulazioni meccaniche o elettroniche della sonda.\nIn un tessuto idealmente omogeneo (a impedenza acustica caratteristica costante) l'onda procede attenuandosi in funzione del tipo di tessuto. Quando l'onda raggiunge invece un punto di variazione di impedenza acustica, viene in varia misura riflessa, rifratta e diffusa. La percentuale riflessa porta informazioni sulla differenza di impedenza tra i due tessuti ed \u00e8 pari a:\nformula_1\nVista la grande differenza di impedenza tra un osso ed un tessuto, con l'ecografia non \u00e8 possibile vedere dietro di esso. Anche zone di aria o gas (Z piccolo) fanno \"ombra\", per via di una riflessione totale.\nIl tempo impiegato dall'onda nel percorso di andata, riflessione e ritorno viene fornito al computer, che calcola la profondit\u00e0 da cui \u00e8 giunta l'eco, ossia della superficie o del punto di discontinuit\u00e0 dell'impedenza acustica, indice di ecostruttura dei tessuti disomogenea. Si possono cos\u00ec individuare le dimensioni dei vari organi e delle loro pareti, ed eventuali zone ipoecogene (con scarso riflesso del segnale ecografico) o iperecogene (con una riflettanza maggiore) all'interno o all'esterno dei vari organi.\nSostanzialmente un ecografo \u00e8 costituito da tre parti:\nSistemi di scansione.\nI sistemi di scansione sono caratterizzati dal formato dell'immagine che a sua volta deriva dal trasduttore che si usa.\nScansione lineare.\nGruppi di elementi (da 5 o 6) facenti parte di una cortina di cristalli (da 64 a 200 o pi\u00f9) posti in maniera contigua, vengono eccitati in successione in maniera da formare una scansione lineare.\nScansione settoriale.\nNel caso di un settoriale meccanico (singolo cristallo o anulare) la scansione viene data tramite un sistema di ingranaggi che fa oscillare il cristallo di un settore (normalmente 90\u00b0).\nDurante l'oscillazione il cristallo viene eccitato con una certa tempistica, in maniera da inviare gli impulsi ultrasonori, ricevere gli echi di ritorno e quindi permettere di creare l'immagine ultrasonora all'interno del campo di vista.\nScansione convex.\nNel caso di un trasduttore convex i cristalli vengono eccitati esattamente come nel trasduttore lineare, ma il campo di vista sar\u00e0 a tronco di cono, dato che i cristalli sono posizionati su una superficie curva.\nModi di presentazione.\nSi possono ottenere diverse rappresentazioni delle strutture oggetto di esame a seconda delle elaborazioni effettuate sul segnale in output dalla sonda\nModo A (modulazione di ampiezza).\nIl metodo A-mode (amplitude mode) \u00e8 il metodo pi\u00f9 basilare, ideato negli anni '40. Ogni eco viene presentata monodimensionalmente, tramite un oscilloscopio millimetrato, come un picco la cui ampiezza corrisponde all'intensit\u00e0 dell'eco stessa. Ogni eco rappresenta la profondit\u00e0 della struttura riflettente il segnale; tale modalit\u00e0 necessita quindi di una buona conoscenza dell'anatomia delle strutture che giacciono sul percorso del fascio di ultrasuoni. Al giorno d'oggi trova impiego in pochi campi come l'oculistica, la neurologia e l'ostetricia (valutazione encefalometrica)\nModo B (modulazione di luminosit\u00e0).\nOgni eco viene presentata come un punto luminoso la cui tonalit\u00e0 di grigio \u00e8 proporzionale all'intensit\u00e0 dell'eco.\nModo real-time.\nLe onde sono emesse e raccolte in direzioni diverse in sequenza, in modo da poter associare ad ogni istante una direzione. In questo modo \u00e8 possibile avere un'immagine contemporaneamente su tutto il campo di osservazione. La maggior parte degli ecografi attuali opera in questo modo.\nModo M (motion scan).\n\u00c8 una rappresentazione in modo B, ma con la caratteristica aggiuntiva di essere cadenzata; viene utilizzata allo scopo di visualizzare sullo schermo in tempo reale la posizione variabile di un ostacolo attraverso l'eco da esso prodotta.\nAmplificazione e compenso di profondit\u00e0.\nMolto importante \u00e8 il sistema di amplificazione degli echi ed il compenso di profondit\u00e0.\nAmplificazione.\nGli echi ricevuti hanno un'ampiezza ridotta rispetto all'eco incidente. La tensione generata dal cristallo a seguito dell'eco di ritorno \u00e8 molto bassa, deve essere quindi amplificata prima di essere inviata ai sistemi di elaborazione e quindi di presentazione.\nCompenso di profondit\u00e0.\nA causa dell'attenuazione degli ultrasuoni nel tessuto umano (1 dB/cm/MHz) gli echi provenienti da strutture distali saranno di minor ampiezza rispetto a quelli provenienti da strutture similari ma prossimali.\nPer compensare ci\u00f2 \u00e8 necessario amplificare maggiormente gli echi lontani rispetto a quelli pi\u00f9 vicini. Ci\u00f2 viene svolto da un amplificatore dove il guadagno aumenta in funzione del tempo (T.G.C. Time Gain Compensation) cio\u00e8 in funzione della profondit\u00e0 di penetrazione.\nEcografia Doppler.\nQuando un'onda \u00e8 riflessa su un oggetto in movimento, la parte riflessa cambia la propria frequenza in funzione della velocit\u00e0 dell'oggetto (effetto Doppler). \nL'ammontare del cambiamento della frequenza dipende dalla velocit\u00e0 del bersaglio.\nformula_2\nformula_3 Doppler shift (Variazione di frequenza)\nformula_4 Frequenza onda incidente\nformula_5 Velocit\u00e0 di propagazione del suono nel tessuto umano (1540\u00a0m/s)\nformula_6 Velocit\u00e0 di bersaglio\nformula_7 Angolo di incidenza del fascio ultrasonoro con il bersaglio.\nIl computer dell'ecografo, conoscendo la differenza di frequenza, pu\u00f2 calcolare la velocit\u00e0 del mezzo su cui l'onda si \u00e8 riflessa, mentre la profondit\u00e0 \u00e8 nota dal tempo impiegato. L'informazione della velocit\u00e0 \u00e8 presentata a monitor con codifica a colori (normalmente rosso e blu) a seconda se si tratti di velocit\u00e0 in avvicinamento o in allontanamento; l'intensit\u00e0 del colore \u00e8 questa volta legata alla frequenza dell'onda di ritorno. Uso tipico \u00e8 lo studio vascolare (flussometro).\nSono possibili due modi interpretativi: \"Color Doppler\" (si hanno informazioni sulla velocit\u00e0 media del mezzo - adatto per un volume di studio ampio) e \"Gated Doppler\" (si ottiene lo spettro di tutte le velocit\u00e0 presenti nel mezzo, con la loro importanza - adatto per uno studio su un particolare).\nNella modalit\u00e0 Doppler, il sistema fornisce normalmente anche un segnale udibile che simula il flusso del sangue; si tratta comunque di un segnale virtuale che non esiste, utilizzato solo per comodit\u00e0 (si pu\u00f2 conoscere quanto riprodotto sul monitor anche senza guardarlo).\nLe immagini ecografiche sono a bassa risoluzione, tipicamente 256x256 ad 8 bit/pixel. Di solito il radiologo effettua la diagnosi direttamente sul monitor, passando alla stampa solo per documentazione.\nModo 3D.\nL'evoluzione pi\u00f9 recente \u00e8 rappresentata dalla tecnica tridimensionale, la quale, a differenza della classica immagine bidimensionale, \u00e8 basata sull'acquisizione, mediante apposita sonda, di un \"volume\" di tessuto esaminato. Il volume da studiare viene acquisito e digitalizzato in frazioni di secondo, dopo di che pu\u00f2 essere successivamente esaminato sia in bidimensionale, con l'esame di infinite \"fette\" del campione (sui tre assi x, y e z), oppure in rappresentazione volumetrica, con l'esame del tessuto o dell'organo da studiare, il quale appare sul monitor come un solido che pu\u00f2 essere fatto ruotare sui tre assi. In tal modo si evidenzia con particolare chiarezza il suo reale aspetto nelle tre dimensioni. Con la metodica \"real time\", si aggiunge a tutto ci\u00f2 l'effetto \"movimento\", per esempio il feto che si muove nel liquido amniotico.\nUn'applicazione della tecnica tridimensionale \u00e8 rappresentata dal sistema ecografico ABUS (Automated Breast Ultrasound System). Questa tecnologia di ecografia in 3D rappresenta un\u2019opzione di screening per le donne con tessuto mammario denso. Essa \u00e8 in grado di migliorare la diagnosi precoce dei tumori invasivi della mammella rispetto all\u2019utilizzo della sola tomosintesi; il volume 3D e l\u2019accesso multiplanare consentono di analizzare il tumore della mammella in modo accurato, non invasivo, prima di procedere alla vista globale della mammella garantendo inoltre anche la riproducibilit\u00e0 dell'esame.\nMezzo di contrasto.\nIn ecografia pu\u00f2 essere usato un mezzo di contrasto endovenoso costituito da microbolle di esafluoruro di zolfo, che aumentano l'ecogenicit\u00e0 del sangue: questa tecnica pu\u00f2 essere utilizzata sia per studi di ecografia vascolare, sia per caratterizzare lesioni degli organi addominali (soprattutto del fegato e del rene, a volte anche della milza e del pancreas).\nIl mezzo di contrasto ecografico presenta poche controindicazioni (allergia allo zolfo, cardiopatia ischemica) rispetto a quelli utilizzati in TC e risonanza magnetica: pertanto, pu\u00f2 essere utilizzato come metodica meno invasiva, considerata anche l'assenza di radiazioni ionizzanti e di radiofrequenze o campi magnetici, tipici questi ultimi della risonanza magnetica.\nIn ecografia pu\u00f2 essere usato un agente (anche chiamato mezzo) di contrasto endovenoso costituito da microbolle gassose rivestite (per esempio contenenti esafluoruro di zolfo), che aumentano l'ecogenicit\u00e0 del sangue. Questa tecnica fu scoperta dal Dr. Raymond Gramiak nel 1968, e chiamata \u00ab contrast-enhanced ultrasound \u00bb (ecografia con mezzo di contrasto). Questa tecnica viene usata clinicamente in tutto il mondo, in particolar modo in ecocardiografia (principalmente in USA) ed in ecografia radiologica (Europa e Asia). Inoltre l'uso di microbolle specificamente ingegnerizzate per agganciarsi ai capillari tumorali tramite l'espressione biomolecolare delle cellule cancerogene\n, originariamente create dal Dr. Alexander Klibanov nel 1997, fa prevedere un uso futuro dell'ecografia a mezzo di contrasto per identificare tumori in fase molto precoce.\nGli agenti di contrasto basati su microbolle vanno somministrati in via endovenosa durante l'esame ecografico. Le microbolle, grazie al loro diametro, restano confinate nei vasi sanguigni, non riuscendo a fuoriuscire nel liquido interstiziale. Per questa ragione gli agenti di contrasto ecografici sono completamente intravascolari, una caratteristica che li rende un mezzo ideale per rivelare la microvascolarizzazione degli organi durante la diagnostica. Un tipico utilizzo clinico dell'ecografia a mezzo di contrasto consiste nella localizzazione di tumori metastatici ipervascolari, che esibiscono un assorbimento del contrasto (cinetica della concentrazione delle microbolle nel sangue) pi\u00f9 veloce rispetto al tessuto biologico circostante sano. Altre applicazioni cliniche dell'ecografia a mezzo di contrasto sono ad esempio la delineazione del ventricolo sinistro durante ecocardiografia, per ispezionare visualmente la contrattilit\u00e0 del miocardio a seguito di un infarto. Infine sono anche emerse applicazioni in analisi quantitativa della perfusione per identificare la risposta del paziente verso un trattamento antitumorale allo stadio precoce (metodologia e studio clinico presentati dal Dr. Nathalie Lassau nel 2011), in modo da poter determinare la migliore terapia oncologica.\nNell'uso oncologico dell'ecografia con mezzo di contrasto, viene attualmente utilizzato il metodo di la tecnica delle immagini parametriche dei tratti distintivi della vascolarizzazione inventato dal Dr. Nicolas Rognin nel 2010. Questo metodo \u00e8 pensato per essere uno strumento di aiuto nella diagnostica dei tessuti tumorali, facilitando la caratterizzazione del tipo di tessuto (benigno o maligno). Esso \u00e8 un metodo computazionale per analizzare una sequenza temporale di immagini ecografiche con mezzo di contrasto (sotto forma di videoclip digitale) acquisita durante l'esame ecografico del paziente. Una volta circoscritta la zona tumorale, vengono applicati due stadi di analisi del segnale ai pixel nella zona tumorale:\nUna volta che l'analisi del segnale per ogni pixel \u00e8 completata, una mappa cromatica del parametro viene mostrata sullo schermo, in modo da riassumere le informazioni vascolari del tumore in una singola immagine, chiamata immagine parametrica (cfr. ultima figura dell'articolo per esempi clinici). Questa immagine parametrica viene interpretata dallo specialista in base al colore predominante nel tumore: rosso indica un sospetto di malignit\u00e0, verde o giallo un'alta probabilit\u00e0 di benignit\u00e0. Nel primo caso, lo specialista pu\u00f2 prescrivere una biopsia per confermare la diagnosi, o una tomografia assiale computerizzata (TAC) come seconda opzione. Nel secondo caso, \u00e8 necessario solo un riesame ecografico con mezzo di contrasto dopo qualche mese. Il beneficio di questo metodo \u00e8 quello di evitare una biopsia sistematica dei tumori benigni, o l'esposizione del paziente ad una TAC. Questo metodo \u00e8 stato dimostrato efficace per la caratterizzazione di tumori epatici. In un contesto di screening dei tumori, questo metodo pu\u00f2 essere potenzialmente applicabile ad altri tipi di tumori, come quelli della mammella o tumori prostatici.\nUtilizzi.\nQuest'analisi strumentale serve per analizzare e verificare la presenza di alcune patologie a seconda degli strumenti utilizzati."}
{"id": "1729", "revid": "1590006", "url": "https://it.wikipedia.org/wiki?curid=1729", "title": "Eukaryota", "text": "Gli eucarioti (Eukaryota, dal greco \u03b5\u1f56 \"eu\" \u00abbuono\u00bb e \u03ba\u03ac\u03c1\u03c5\u03bf\u03bd \"k\u00e1ryon\" \u00abnucleo\u00bb) sono uno dei due domini della classificazione tassonomica degli esseri viventi. Costituiscono il dominio pi\u00f9 complesso e includono cinque regni: piante, funghi, animali, protisti e cromisti.\nIl criterio per la distinzione dall'altro dominio, i procarioti, \u00e8 la presenza di un nucleo cellulare ben definito, isolato dal resto della cellula tramite una membrana e contenente la maggior parte del materiale genetico rappresentato dal DNA (una parte minore \u00e8 contenuta nei mitocondri). Gli eucarioti possiedono inoltre un sistema endomembranoso.\nAltre differenze tra eucarioti e procarioti.\nGli eucarioti si distinguono dai procarioti anche per numerose caratteristiche a livello molecolare. Ad esempio:\nSolo negli eucarioti si ha riproduzione sessuale, che presenta due modi di divisione: la mitosi e la meiosi. La mitosi \u00e8 il processo di divisione che serve principalmente all'accrescimento e al rinnovo dei tessuti, mentre la meiosi \u00e8 specifica delle cellule adibite alla riproduzione, dette gameti. Mediante mitosi una cellula fa una copia di s\u00e9 stessa con lo stesso numero di cromosomi, formando cos\u00ec due cellule diploidi. La meiosi si svolge invece in due sequenze, in cui una cellula diploide, con un metodo caratteristico, si sdoppia in due cellule aploidi (ovvero con una sola copia di ciascun cromosoma) e poi, durante la seconda sequenza, queste due cellule si dividono formando alla fine quattro cellule aploidi.\nOrigine degli eucarioti.\nLa transizione dai procarioti agli eucarioti ha rappresentato per molti studiosi uno dei passaggi evolutivi pi\u00f9 importanti, secondo solo a quello dell'evoluzione delle cellule fotosintetiche. Il problema di come possa essere avvenuto questo passaggio \u00e8 stato argomento di accese discussioni. Secondo l'ipotesi pi\u00f9 diffusa, per circa 2 miliardi di anni, quindi per un tempo maggiore della met\u00e0 di quello trascorso dall'inizio della vita, sono esistite solo cellule \"prokaryota\". L'origine della cellula eucariota risalirebbe all'incirca a 1,5 miliardi di anni fa in pieno Precambriano, quando alcuni procarioti si stabilirono all'interno di altri organismi in una sorta di \"simbiosi interna permanente\". Esistono sufficienti prove che gli eucarioti derivano dai procarioti attraverso tale meccanismo di endosimbiosi (\"Serial Endosymbiosis Theory\"), ipotizzato in forma completa da Lynn Margulis negli anni sessanta del XX secolo.\nQuesta origine pu\u00f2 essere distinta in due tappe:\nSistematica degli eucarioti.\nSecondo una tassonomia consolidata (anche se ormai obsoleta per vari aspetti), gli eucarioti pluricellulari venivano ripartiti fra i tre regni delle Piante, dei Funghi e degli Animali, mentre quelli unicellulari venivano di solito riuniti nel regno dei Protisti (Robert Whittaker 1969, Carl Woese 1977).\nSuccessivamente le alghe unicellulari sono state incluse dalla maggioranza degli studiosi nel regno delle Piante e i rimanenti organismi unicellulari sono stati divisi da alcuni scienziati in regni separati: (Chromista e Protozoa secondo Thomas Cavalier-Smith).\nRecentemente (per es. Sina \"et al\".,\" \"2005 Keeling \"et al., \"2005), sulla base di caratteri strutturali e molecolari, \u00e8 stato proposto di dividere gli organismi eucarioti in sei grandi gruppi (chiamati supergruppi) accettati universalmente, ma le cui relazioni e la cui monofilia non sono ancora completamente chiarite:\nUn'ulteriore proposta di classificazione suggerisce che gli organismi eucarioti possano venir suddivisi in due soli grandi cladi sulla base della loro derivazione da organismi ancestrali con uno o due flagelli:\nUn'ulteriore proposta considera invece:"}
{"id": "1731", "revid": "109010385", "url": "https://it.wikipedia.org/wiki?curid=1731", "title": "Elementi", "text": ""}
{"id": "1734", "revid": "123534834", "url": "https://it.wikipedia.org/wiki?curid=1734", "title": "Elemento", "text": ""}
{"id": "1736", "revid": "30610", "url": "https://it.wikipedia.org/wiki?curid=1736", "title": "Elemento chimico", "text": "Un elemento chimico \u00e8 un atomo caratterizzato da un determinato numero di protoni. Un insieme di atomi dello stesso elemento chimico, presi singolarmente hanno lo stesso numero e la stessa disposizione degli elettroni, ma possono differire, fermo restando il numero di protoni, per la massa atomica, ovvero per il numero di neutroni. Sono i costituenti fondamentali di tutte le sostanze conosciute e, fino al 2021, ne sono stati scoperti 118, dei quali 20 instabili in quanto radioattivi; vengono ordinati in base al numero atomico (il numero dei protoni nell'atomo) in uno schema noto come tavola periodica degli elementi.\nIn chimica, si dice che due o pi\u00f9 atomi appartengono allo stesso elemento chimico se sono caratterizzati dallo stesso numero atomico (Z), cio\u00e8 da uno stesso numero di protoni. Gli atomi dello stesso elemento possono differire invece per il numero dei neutroni (massa); in particolare atomi dello stesso elemento chimico ma con numero di neutroni differente sono detti isotopi.\nSe una sostanza chimica \u00e8 costituita da atomi dello stesso elemento viene detta \"sostanza semplice\", mentre se \u00e8 costituita da atomi di elementi differenti viene detta \"composto chimico\". Spesso le sostanze semplici vengono impropriamente dette \"elementi\".\nStoria.\nAristotele aveva ipotizzato che alla base di tutto ci fossero quattro elementi fondamentali ovvero terra, acqua, aria e fuoco, che insieme costituivano tutte le sostanze; questa teoria venne ritenuta valida fino al XV secolo quando Paracelso formul\u00f2 una teoria alternativa, \"teoria dei tria prima\", secondo la quale i costituenti fondamentali della materia sarebbero invece stati sale, zolfo e mercurio; la differenza con la dottrina aristotelica stava nel fatto che Paracelso aveva preso spunto dalle fondamentali operazioni chimiche di combustione e distillazione per arrivare alle sue conclusioni.\nSolo nel XVII secolo, con l'affermazione della fisica newtoniana, la teoria aristotelica entr\u00f2 in crisi. I concetti di elemento chimico e composto chimico furono illustrati da Robert Boyle, nel 1661, nel suo libro \"Il chimico scettico\" (\"The Sceptical Chymist\"). Boyle dimostr\u00f2 l'inconsistenza sperimentale della teoria aristotelica affermando che le sostanze erano formate da particelle che differiscono tra loro per dimensioni, forma, disposizione e movimento delle stesse.\nTra la fine del 1600 e gli inizi del 1700 si svilupp\u00f2 un approccio diverso. Ad esempio Georg Ernst Stahl elabor\u00f2 la teoria del flogisto ma fondamentali risultarono le ricerche di Antoine-Laurent de Lavoisier che lo portarono a ritenere che un elemento fosse una sostanza che non \u00e8 possibile decomporre mediante l'analisi chimica e realizzando una sua tavola degli elementi che affin\u00f2 col tempo. John Dalton introdusse successivamente la teoria atomica secondo la quale ciascun atomo \u00e8 caratterizzato da una diversa densit\u00e0. Agli elementi noti al tempo di Lavoisier, le ricerche elettrochimiche della prima met\u00e0 del 1800 ne aggiunsero un'altra quindicina; grazie poi all'introduzione dei metodi spettroscopici a fine 1800 si scoprirono altri elementi grazie anche all'introduzione del sistema periodico degli elementi di Mendeleev. Nuovi metodi di analisi portarono durante il 1900 alla scoperta di nuovi elementi grazie anche allo studio dei gas rari, alla radioattivit\u00e0, all'uso dello spettrografo di massa e agli elementi prodotti artificialmente per trasmutazione nucleare.\nOrigine degli elementi chimici.\nL'origine degli elementi chimici presenti nell'universo si fa usualmente derivare dalla teoria astrofisica del ciclo di vita delle stelle. Stelle di grandi dimensioni terminano infatti la loro esistenza continuando a bruciare carburante nucleare: a partire dalle prime reazioni nucleari di fusione che coinvolgono l'idrogeno per formare elio, al cessare del carburante rappresentato dall'idrogeno e al successivo collasso gravitazionale della stella (per mancanza di equilibrio dovuta all'assenza di reazioni) l'aumento conseguente di temperatura innesca successive reazioni nucleari che coinvolgono l'elio per formare altri elementi pi\u00f9 pesanti e complessi e cos\u00ec via in una lunga catena di reazioni nucleari che portano alla formazione di tutti gli altri elementi chimici. L'esplosione finale della stella in una supernove porta alla dispersione nell'universo dei vari elementi chimici.\nLa tavola periodica e gli isotopi.\nGli elementi chimici vengono classificati nella tavola periodica. Gli atomi dello stesso elemento possono differire per il numero di massa (A), ossia per il numero di neutroni (ma non per il numero di protoni, altrimenti non sarebbero atomi dello stesso elemento). Tali variet\u00e0 sono dette \"isotopi\". Tale termine deriva dal greco, dove significa \"nello stesso posto\", in quanto occupano lo stesso posto nella tavola periodica).\nGli elementi rinvenuti sulla Terra sono 98 (dall'idrogeno al californio), dei quali 80 hanno almeno un isotopo stabile, e, a oggi, ne sono stati sintetizzati artificialmente altri 20, quindi in totale sono noti 118 elementi. L'elemento pi\u00f9 pesante \u00e8 l'oganesson, che ha il numero atomico 118. Il tennesso, che ha il numero atomico 117, \u00e8 stato scoperto nel 2010 da un'\u00e9quipe di scienziati russi e statunitensi. Il tecnezio, il promezio e i primi 6 elementi transuranici, cio\u00e8 nettunio, plutonio, americio, curio, berkelio e californio, un tempo ritenuti artificiali in quanto sintetizzati artificialmente, sono stati invece rinvenuti in ultratracce in materiali uraniferi come prodotti rispettivamente di fissione e attivazione.\nSi riporta di seguito una tabella che raccoglie alcune informazioni sugli elementi, elencati per numero atomico:\nSi riporta di seguito una tabella che raccoglie alcune informazioni sugli elementi, elencati per numero atomico per anno di scoperta:\nPer un elenco in ordine alfabetico si veda la ."}
{"id": "1737", "revid": "125705342", "url": "https://it.wikipedia.org/wiki?curid=1737", "title": "Equatore", "text": "L'equatore \u00e8 la circonferenza massima della superficie di un corpo celeste perpendicolare all'asse di rotazione e quindi equidistante dai poli. La latitudine dell'equatore \u00e8, per definizione, pari a 0\u00b00\u20320\u2033. L'equatore divide un corpo celeste in due emisferi comunemente detti emisfero settentrionale ed emisfero meridionale. \nL'equatore terrestre.\nL'equatore terrestre \u00e8 la linea immaginaria formata dall'intersezione della superficie della Terra con un piano perpendicolare all'asse di rotazione terrestre e passante per il centro. L'equatore divide la Terra in due emisferi; quello contenente il Polo Nord viene detto emisfero boreale (o emisfero Nord terrestre), mentre quello contenente il Polo Sud \u00e8 chiamato emisfero australe (o emisfero Sud terrestre). Ai punti posti sull'equatore viene assegnata latitudine 0.\nL'equatore terrestre \u00e8, con il Circolo Polare Artico, Tropico del Cancro, Tropico del Capricorno e Circolo Polare Antartico, uno dei cinque paralleli di riferimento ed \u00e8 quello pi\u00f9 lungo in assoluto.\nLa lunghezza dell'equatore terrestre \u00e8 di circa .\nLa distanza (geodetica) tra l'equatore e uno dei due poli \u00e8 dunque di circa \nAll'equatore il Sole \u00e8 allo zenit al mezzogiorno degli equinozi (due volte l'anno) e il d\u00ec e la notte hanno sempre una durata quasi identica. La fascia attorno all'equatore, delimitata dai due tropici, \u00e8 quella in cui il Sole, in alcuni periodi dell'anno, si trova allo zenit vero e proprio, ovvero 90 gradi esatti di elevazione sull'orizzonte nel centro preciso del disco solare (anche se il termine zenit \u00e8 usato per la massima declinazione solare giornaliera e annuale di ciascuna localit\u00e0).\nLungo la linea immaginaria equatoriale il Sole sorge ogni giorno appena prima delle 6:00 e tramonta appena dopo le 18:00 (escludendo l'orario esatto per ogni posto dettato sempre dalla longitudine all'interno del fuso orario ed eventualmente dall'applicazione dell'ora legale durante tutto l'anno); quindi il d\u00ec tecnicamente dura impercettibilmente pi\u00f9 di dodici ore. Ci\u00f2 a causa della curvatura della Terra e della presenza dell'atmosfera, difatti in ogni luogo del Mondo il Sole deve raggiungere una declinazione negativa all'orizzonte per tramontarne totalmente dietro. Questa declinazione per il diametro apparente del disco solare assieme alla presenza dell'atmosfera che diffonde la luce equivale mediamente a \u22120,833 gradi. \nLo stesso passaggio viene percorso all'alba, in senso contrario, quando il Sole da \u22120,833 gradi passa a 0,27 gradi per sorgere interamente sopra l'orizzonte. Il d\u00ec, sulla linea immaginaria equatoriale, tecnicamente varia da poco meno di 12 ore 6 minuti e mezzo a poco pi\u00f9 di 12 ore 7 minuti e mezzo. L'inclinazione massima dei raggi \u00e8 costantemente molto forte e varia da 66, 56 centesimi di grado a 90 gradi (raggiunti due volte nell'esatto centro del disco solare durante gli equinozi) per tutto l'anno. La parabola apparente del disco solare \u00e8 fortemente accentuata in altezza e molto meno in larghezza all'interno dei 360 gradi della \"cupola celeste\" (o volta celeste). Nell'ora meridiana il Sole estremamente alto in cielo transita, quasi alla medesima elevazione, dall'Est all'Ovest delle coordinate celesti passando per l'azimut 180 (mezzogiorno) o l'azimut 0 secondo il periodo dell'anno (culmine a Nord), per poi ricalare a picco.\nSolo dall'equatore \u00e8 visibile l'intero cielo, e non esistono stelle circumpolari: tutti gli astri, quindi, tramontano.\nClima.\nIl clima della fascia equatoriale presenta temperature medie alte e stabili tutto l'anno e in genere con basso scarto tra temperature minime e massime, umidit\u00e0 relativa media molto alta, piogge giornaliere e abbondanti. Man mano che ci si allontana dall'equatore le piogge sono meno frequenti. Grazie alle piogge costanti si \u00e8 formata la foresta equatoriale.\nTerritori attraversati dall'equatore.\nL'equatore attraversa le terre e/o i mari di 13 territori; questi sono:"}
{"id": "1739", "revid": "74801", "url": "https://it.wikipedia.org/wiki?curid=1739", "title": "Echinodermata", "text": "Gli echinodermata (dal greco antico \u1f10\u03c7\u1fd6\u03bd\u03bf\u03c2, \"echinos\" \u2013 riccio e \u03b4\u03ad\u03c1\u03bc\u03b1, \"derma\" \u2013 pelle) sono un \"phylum\" di deuterostomi marini. Il nome deriva dal fatto che essi spesso sono ricoperti da piastre calcaree. L'origine del \"phylum\" risale al Cambriano inferiore, le specie viventi sono circa .\nQuesto phylum si compone di cinque principali tipi di animali: stelle marine, ricci di mare, cetrioli di mare, stelle fragili e crinoidi.\nCaratteristiche.\nSono organismi bilateri, da larve, mentre gli adulti presentano una simmetria radiale apparente, che \u00e8 secondaria e parziale.\nL'embrione \u00e8 infatti a simmetria bilaterale e assomiglia a quello dei Cordati. Nel corso della crescita si ha poi uno sviluppo preponderante della porzione sinistra del corpo a spese della destra.\nTutti gli echinodermi esibiscono una struttura esterna a simmetria pentamera in qualche fase della vita: alcuni subiscono ulteriori modificazioni che ripristinano una simmetria bilaterale.\nIl sistema nervoso \u00e8 policentrico.\nGli echinodermi sono celomati deuterostomi strettamente affini a cordati ed emicordati.\nIn essi, non si differenzia una testa ed i loro corpi tondeggianti sono organizzati con un criterio simile a quello che si usa per costruire una ruota. Dal corpo di questi animali, si dipartono molte appendici di varia fattura. Il giglio di mare assomiglia ad una strana pianta. Esso aderisce al fondo del mare e cerca il cibo facendo ondeggiare i suoi lunghi tentacoli piumosi che possono rinchiudersi come i petali di un fiore. Il cetriolo di mare sta abitualmente appoggiato su un lato del suo corpo allungato e si muove strisciando alla stessa guisa di un verme. Le stelle marine hanno lunghe braccia appuntite. La \"Ophiothrix\", mentre si muove strisciando sul fondo, agita le sue braccia simili a serpentelli.\nLa maggior parte degli echinodermi \u00e8 ben protetta contro i predatori. Il loro corpo \u00e8 rivestito di piastre calcaree e, bench\u00e9 questo rivestimento protettivo possa sembrare rigido, in realt\u00e0 alcuni animali possono compiere molti movimenti. Gli echinodermi posseggono due diversi sistemi di difesa: gli aculei e i pedicelli.\nGli aculei del riccio di mare sono cos\u00ec lunghi e sottili che esso finisce col sembrare una palla irta di aghi. Proprio come la polvere si raccoglie tra le frange di un tappeto, detriti di varia natura possono fermarsi tra questi aculei. Quando un frammento o un piccolo animale si posa sopra un echinoderma, i pedicelli lo spostano. Soltanto il cetriolo di mare possiede piastre calcaree sparse nel derma che riveste il suo morbido corpo. Per la cattura del cibo, i cetrioli di mare proiettano fuori dal loro corpo dei tentacoli.\nGli echinodermi hanno, all'interno del corpo, un solo sistema di canali acquiferi, che servono loro per respirare, per catturare la preda e per la locomozione. L'acqua, entrando attraverso una piastra forata (piastra madreporica), passa attraverso un complicato sistema di canali connesso con piccoli pedicelli ambulacrali. Ogni pedicello si allarga a formare una piccola sacca o ampolla, mentre all'estremit\u00e0 termina con una ventosa. Siccome l'acqua viene forzata dentro e fuori dal pedicello, questo alternativamente aderisce al terreno quando \u00e8 gonfio d'acqua e se ne distacca quando si contrae. Ogni animale possiede centinaia di pedicelli ambulacrali, che escono attraverso minuscoli fori del dermascheletro. Quando gli echinodermi si spostano su un fondo sabbioso, i pedicelli ambulacrali non funzionano; perch\u00e9 le ventose possano entrare in azione, occorre che l'animale si muova su un fondo duro, ad esempio roccioso. Le stelle di mare si servono delle ventose anche per aprire le conchiglie dei molluschi.\nGli echinodermi sono animali sprovvisti di occhi ma ugualmente capaci di recepire i segnali luminosi. Le estremit\u00e0 dei pedicelli ambulacrali rappresentano infatti anche la sede su cui sono disposte le cellule fotorecettrici, che cooperano in maniera sinergica e funzionano nel complesso come un unico grande occhio composto.\nQuasi tutti questi animali si cibano di piccoli organismi presenti sul fondo del mare. Il cetriolo di mare ed il dollaro della sabbia inghiottono grandi quantit\u00e0 di sabbia, di cui digeriscono solo le particelle di sostanza organica in essa contenute. L'apparato digerente degli echinodermi \u00e8 semplice e consta di una bocca posta sulla faccia inferiore del corpo dell'animale, mentre l'apertura anale si trova sulla faccia superiore, cio\u00e8 in posizione diametralmente opposta alla bocca. La bocca e l'ano sono connessi da un tubo digerente. Gli echinodermi respirano per mezzo di tutte le parti assottigliate che sporgono all'esterno. Nei ricci di mare la respirazione avviene anche per mezzo di espansioni digitiformi a pareti sottili e cave dette branchie che si trovano sulla superficie ventrale ove sono presenti anche le pedicellarie.\nIl sistema nervoso \u00e8 rappresentato da un semplice anello di tessuto nervoso, che circonda la bocca e si divide in cordoni nervosi. Un fluido riempie la cavit\u00e0 del corpo e provvede ad irrorare gli organi. Negli echinodermi, si possono distinguere tre diverse parti del corpo; il tubo digerente, la cavit\u00e0 del corpo e la parete esterna.\nI sessi sono separati e la fecondazione avviene nell'acqua. La larva degli echinodermi possiede una simmetria bilaterale e il suo sviluppo \u00e8 molto diverso da quello delle larve degli invertebrati inferiori. Per questo gli echinodermi sono considerati animali alquanto evoluti ed in essi \u00e8 gi\u00e0 possibile stabilire relazioni di parentela con i cordati pi\u00f9 primitivi."}
{"id": "1740", "revid": "438", "url": "https://it.wikipedia.org/wiki?curid=1740", "title": "Enzimi", "text": ""}
{"id": "1741", "revid": "57342", "url": "https://it.wikipedia.org/wiki?curid=1741", "title": "Ecce bombo", "text": "Ecce bombo \u00e8 un film italiano del 1978, diretto da Nanni Moretti. Il film \u00e8 stato presentato in concorso al 31\u00ba Festival di Cannes.\nTrama.\nIl film descrive le giornate di Michele, studente universitario, i suoi surreali e grotteschi rapporti con i genitori e la sorella minore Valentina, quelli con le ragazze e la sua vita di gruppo, Mirko, Vito e Goffredo, coi quali aveva militato attivamente nel Movimento Studentesco.\nMirko, un ragazzo assillato da vari problemi, ospita in casa Olga, una ragazza schizofrenica. Vito \u00e8 un pigro impiegato. Goffredo \u00e8 uno svogliato studente universitario. Michele aiuta ragazzi liceali a prepararsi all'esame di maturit\u00e0; i loro passatempi sono quelli ormai consumati della sua generazione: cinema, pizzeria, bottiglieria, ma pi\u00f9 spesso si trascorre il tempo seduti al bar senza far niente, tra difficili rapporti sentimentali, scarso dialogo familiare, discutere del pi\u00f9 e del meno o parlare dai microfoni di una radio privata. Michele intrattiene dei rapporti alquanto ieratici in famiglia, ha una complicata relazione tira e molla con la fidanzata Silvia, che lavora nel cinema come aiuto regista, cos\u00ec come ha tutta una serie di difficolt\u00e0 relazionali con le donne in generale.\nI quattro, stufi di spendere le serate in maniera inconcludente al bar, decidono di tenere riunioni di autocoscienza per risolvere le loro insoddisfazioni, ma finiscono per abbandonarsi a logorroiche divagazioni senza giungere a nulla. L'arrivo dell'estate mette fine all'esperimento, ma i quattro amici continuano a vedersi. Una sera, durante uno dei consueti incontri, tutti insieme decidono di andare da Olga, la voce si sparge tra gli altri ragazzi del bar e del quartiere, ma alla fine, tranne Michele, ognuno si perde per strada, distratto da futili svaghi.\nCritica.\nCome per il suo lungometraggio d'esordio \"Io sono un autarchico\", anche in questo film Moretti fa una satira della generazione post-sessantottina, una generazione tanto incomprensibile quanto l'esclamazione \"Ecce bombo\" che d\u00e0 titolo al film. L'espressione riprende maccheronicamente quella biblica \"Ecce Homo\", ponendosi in chiave satirica principalmente nei confronti dei miti nevrotici e impolverati che caratterizzano la generazione stessa. Essa appare avvolta da una nube di sofferenza e isolamento, condannata a un ripiegamento irrisolto e inconcludente, ma pur sempre vitale nella esigenza del cambiamento e nell'opposizione alle regole dei padri.\nA questi ventenni in crisi non fanno difetto l'autocritica e l'ironia, quando guardano alla propria socialit\u00e0 grottesca e alle mode di facile consumo \u2012 le demenziali televisioni private e radio \"libere\", i rituali delle occupazioni studentesche, le comuni \u2012 oppure quando aspettano l'alba su una spiaggia di Ostia per poi scoprire che il sole \u00e8 sorto alle loro spalle, mentre un robivecchi in bicicletta grida \"ecce bombo\". \u00c8 Mirko, in una delle tante riunioni di autocoscienza, a mettere a fuoco la situazione: \"Penso che sbagliamo quasi tutto: nei rapporti con le donne, tra noi, con lo studio, in famiglia, nel lavoro\". la vicenda sia frammentaria, lasciando per\u00f2 inalterati i rapporti di causa ed effetto tra generazioni separate da distanze siderali.\nNanni-Michele si addentra nei drammi di una realt\u00e0 giovanile: una generazione che anela al libero amore ma finisce vittima di ruoli borghesi e di una concezione tradizionale della sessualit\u00e0. Questi giovani che irridono ai luoghi comuni quali quelli di TeleCalifornia, televisione privata ingessata nella sua retorica comunicativa, che poi si avviluppano nei dibattiti notturni delle piccole emittenti radiofoniche locali, sono avvezzi alla critica della societ\u00e0 ma fondamentalmente incapaci di cambiare il \"sistema\".\nLa crisi di questa giovent\u00f9 \u00e8 palpabile, emerge dalle riunioni collettive, cos\u00ec come dall'autogestione scolastica, si palesa nelle discussioni programmatiche sul modo di innamorarsi, come pure nei dialoghi inconcludenti ed allucinati. E infatti la realt\u00e0 generazionale di Moretti e amici non ha neanche la possibilit\u00e0 di illudersi sul proprio destino, impegnata com'\u00e8 nell'analisi lucida delle proprie insicurezze e delle proprie debolezze.\nProduzione.\nSecondo lungometraggio di Nanni Moretti, il film \u00e8 stato girato in presa diretta in formato 16 mm, per motivi di risparmio, per essere poi successivamente \"gonfiato\" in 35 mm per la distribuzione nelle sale. A produrre il film furono gli attori Michele Placido e Flavio Bucci. A tal proposito, quest'ultimo ricord\u00f2 di come il giovane Moretti, dopo essere arrivato a girare addirittura ben 45 ciak a vuoto soltanto per un primo piano del suo stesso volto, gli si rivolse per chiedergli che tipo d'inquadratura avrebbe utilizzato al suo posto.\nIl titolo del film deriva da uno straccivendolo che andava in giro urlando cos\u00ec, riportato in una delle scene del film. Altri titoli ipotizzati ma scartati per il film furono: \"Sono stanco delle uova al tegamino\", \"Piccolo gruppo\", \"Delirio d'agosto\" e \"Senza caviglie\".\nIl personaggio dell'attore disperato alla continua ricerca di scritture, nonch\u00e9 poeta improvvisato, \u00e8 interpretato da Luigi Moretti, padre del regista, che figurer\u00e0 poi in altre pellicole del figlio. Tra gli altri attori, nei panni di personaggi secondari, figurano anche Augusto Minzolini, quale uno degli amici della sorella di Michele che cercano d'organizzare un'occupazione della loro scuola, e Giampiero Mughini, presente invece in una delle ultime scene del film, dove \u00e8 ripreso dapprima a commentare un articolo riportante l'esito dei sondaggi elettorali d'allora e poi mentre recita una sorta di brevissimo monologo sulla prostituzione.\nDistribuzione.\nIl film usc\u00ec in prima visione in Italia l'8 marzo 1978; fu presentato al London Film Festival nel novembre successivo, mentre fu distribuito in Germania Ovest a partire 20 novembre 1980.\nColonna sonora.\nLa colonna sonora del film include la canzone \"Amare inutilmente\" (G. Paoli - G. Agate) tratta dall'album \"Amare per vivere\" di Gino Paoli (Durium, 1972)."}
{"id": "1743", "revid": "1305772", "url": "https://it.wikipedia.org/wiki?curid=1743", "title": "Eccentricit\u00e0", "text": ""}
{"id": "1744", "revid": "287204", "url": "https://it.wikipedia.org/wiki?curid=1744", "title": "Ellisse", "text": "In geometria, lellisse (dal greco , 'mancanza') \u00e8 una curva piana ottenuta intersecando un cono con un piano in modo da produrre una curva chiusa.\nAffinch\u00e9 la sezione conica produca una curva chiusa l'inclinazione del piano deve essere superiore a quella della generatrice del cono rispetto al suo asse. Per contro, le due sezioni coniche ottenute con piani aventi inclinazione uguale o inferiore a quella della retta generatrice rispetto all'asse del cono danno vita ad altri due tipi di curve che sono aperte e illimitate: la parabola e l'iperbole.\nLa circonferenza \u00e8 un caso speciale di ellisse che si ottiene quando l'intersezione viene fatta con un piano ortogonale all'asse del cono. Un'ellisse \u00e8 anche il luogo geometrico dei punti del piano per i quali la somma delle distanze da due punti fissi detti \"fuochi\" rimane costante.\nL'ellisse pu\u00f2 essere anche la proiezione verticale su un piano orizzontale di una circonferenza appartenente a un piano inclinato: se il piano inclinato forma un angolo formula_1 con il piano orizzontale, la proiezione verticale della circonferenza \u00e8 un'ellisse di eccentricit\u00e0 formula_2.\nDopo la circonferenza, si tratta della pi\u00f9 semplice tra le figure di Lissajous ottenuta dalla composizione dei due moti verticale e orizzontale di tipo sinusoidale della stessa frequenza. In base alle leggi di Keplero, l'orbita di un pianeta \u00e8 un'ellisse con il Sole che ne occupa uno dei due fuochi.\nElementi di un'ellisse.\nL'ellisse \u00e8 una curva simile a un cerchio allungato in una direzione: \u00e8 un esempio di sezione conica e pu\u00f2 essere definita come il luogo dei punti del piano per cui la somma delle distanze da due punti fissi, detti fuochi, rimane costante. Se i due fuochi coincidono si ha una circonferenza, che quindi pu\u00f2 essere considerata il caso particolare di ellisse a eccentricit\u00e0 nulla.\n\u00c8 una curva con due assi di simmetria e un centro di simmetria. La distanza tra i punti antipodali dell'ellisse, cio\u00e8 tra punti simmetrici rispetto al suo centro, \u00e8 massima lungo l'asse maggiore, che contiene anche i due fuochi, ed \u00e8 minima lungo l'asse minore perpendicolare a quello maggiore. Il semiasse maggiore \u00e8 una delle due met\u00e0 dell'asse maggiore: parte dal centro, passa attraverso un fuoco e arriva all'ellisse. Analogamente il semiasse minore \u00e8 met\u00e0 dell'asse minore. I due assi sono per l'ellisse l'equivalente del diametro per la circonferenza, mentre i due semiassi sono l'equivalente del raggio.\nLa dimensione e la forma di un'ellisse sono determinate da due costanti reali positive, dette convenzionalmente formula_3 e formula_4. La costante maggiore \u00e8 la lunghezza del semiasse maggiore mentre la costante minore quella del semiasse minore.\nEquazioni.\nL'equazione dell'ellisse si trova uguagliando la somma delle distanze fra i due fuochi formula_5 e formula_6 e un punto generico formula_7 con il doppio del semiasse maggiore:\nche equivale a:\nIn tale equazione, per ottenere un'ellisse non degenere occorre richiedere che formula_10; se formula_11 si ottiene il segmento formula_12.\nPer trovare l'equazione \"canonica\" (o \"normale\") dell'ellisse, con centro nell'origine e fuochi sull'asse delle formula_13 (cio\u00e8 formula_14), si operino le sostituzioni formula_15, formula_16, formula_17, formula_18, formula_19. Dopo alcuni passaggi si ricava che l'ellisse centrata nell'origine di un sistema di assi cartesiani con l'asse maggiore posto lungo l'asse delle ascisse \u00e8 definita dall'equazione:\nLa stessa ellisse \u00e8 rappresentata anche dall'equazione parametrica:\nche fa uso delle funzioni trigonometriche seno e coseno.\nEccentricit\u00e0.\nL'eccentricit\u00e0 formula_22 di un'ellisse \u00e8 compresa tra formula_23 e formula_24 ed \u00e8 il rapporto della distanza tra i due fuochi formula_25 ed formula_26 e la lunghezza dell'asse maggiore formula_27:\nL'eccentricit\u00e0 rende conto della forma pi\u00f9 o meno schiacciata dell'ellisse: quando \u00e8 uguale a formula_23, i due fuochi coincidono e l'ellisse degenera in una circonferenza di raggio formula_3. Facendo tendere l'eccentricit\u00e0 a formula_24, l'ellisse si schiaccia sempre pi\u00f9 e quando assume il valore unitario essa degenera in un segmento lungo formula_27 percorso due volte, quindi il perimetro dell'ellisse \u00e8 uguale a formula_33.\nSemilato retto.\nIl semilato retto di un'ellisse, solitamente denotato dalla lettera formula_34, \u00e8 la distanza tra ciascuno dei fuochi dell'ellisse e i punti sull'ellisse di cui i fuochi sono proiezione ortogonale sull'asse maggiore. \u00c8 legato ad formula_3 e formula_4 dalla formula\nCorde e diametri.\nCome per le altre coniche, anche per l'ellisse vale la propriet\u00e0 seguente: i punti medi di un fascio di corde parallele sono allineati.\nIl segmento che congiunge i punti medi di un fascio di corde parallele prende il nome di diametro dell'ellisse. I punti medi delle corde parallele ad un diametro dell'ellisse costituiscono il diametro coniugato al diametro dato. Due diametri coniugati si intersecano nel centro dell'ellisse. Gli assi di simmetria dell'ellisse sono gli unici diametri coniugati perpendicolari tra loro. La retta tangente ad un'ellisse nell'estremo di un diametro \u00e8 sempre parallela al diametro coniugato.\nEquazione in coordinate polari relative a uno dei fuochi.\nIn coordinate polari, un'ellisse con un fuoco nell'origine e con la coordinata angolare formula_38 misurata a partire dall'asse maggiore \u00e8 rappresentata dall'equazione:\ndove formula_34 denota il semilato retto e la coordinata angolare formula_38 \u00e8 l'angolo che la retta r passante per formula_42 forma con l'asse maggiore (vedere figura a lato).\nSe si considera la retta formula_43 passante per il fuoco formula_44 e la coordinata angolare formula_38 \u00e8 l'angolo che la retta formula_43 passante per formula_44 forma con l'asse maggiore, l'equazione diviene:\nArea.\nL'area racchiusa da un'ellisse \u00e8 data da\nTangente a un'ellisse in un suo punto: formula dello sdoppiamento.\n[[File:Ellisse5.png|thumb|upright=1.3|Tangente a un'ellisse in un suo punto P0(x0,y0). Coefficiente angolare: formula_50Equazione: formula_51 e il punto formula_52, con formula_53 e formula_54. Sapendo che nella traslazione si conserva anche il parallelismo, i coefficienti angolari delle tangenti a formula_55 passanti per formula_56 sono uguali a quelli delle tangenti a formula_57 passanti per il punto formula_58. Si scrive il sistema di due equazioni con la prima relativa all'equazione dell'ellisse e la seconda relativa al fascio di rette passanti per il punto formula_58\nSi impone la condizione di tangenza, ossia che il discriminante formula_64 sia nullo:\nCostruzione geometrica delle rette tangenti ad un'ellisse condotte da un punto esterno.\n[[File:Tangent lines to an ellipse from a point outside.JPG|thumb|upright=1.8| Rette tangenti ad un'ellisse condotte da un punto esterno formula_56]]\n\u00c8 data un'ellisse di fuochi formula_42, formula_44 e asse maggiore formula_27, e un punto formula_56 esterno all'ellisse. Esistono due metodi per tracciare le rette tangenti all'ellisse condotte dal punto esterno formula_56.\nPrimo metodo.\nTracciare la circonferenza di centro formula_42 e raggio formula_27. Tracciare la circonferenza di centro formula_56 e raggio formula_80. Le due circonferenze si intersecano nei punti formula_81 e formula_82. Tracciare i segmenti formula_83 e formula_84. Fissare i punti formula_85 ed formula_86 di intersezione tra i due segmenti e l'ellisse. Le rette formula_87 e formula_88 sono le rette tangenti cercate.\nInfatti basta dimostrare che tali rette soddisfano la propriet\u00e0 tangenziale sopra descritta. Anzitutto si osserva che i triangoli formula_89 e formula_90 sono congruenti perch\u00e9 hanno i tre lati ordinatamente congruenti: formula_91 \u00e8 in comune, formula_92 perch\u00e9 raggi della stessa circonferenza e formula_93 in quanto differenze di segmenti rispettivamente congruenti, infatti formula_94 e formula_95. In particolare gli angoli formula_96. D'altra parte anche gli angoli formula_97 e quindi la propriet\u00e0 tangenziale \u00e8 dimostrata.\nSecondo metodo.\nTracciare la circonferenza di centro formula_42 e raggio formula_27. Tracciare la circonferenza di centro formula_56 e raggio formula_80. Le due circonferenze si intersecano nei punti formula_81 e formula_82. Tracciare i segmenti formula_104 e formula_105. Condurre per formula_56 la retta formula_107 perpendicolare al segmento formula_104. Condurre per formula_56 la retta formula_110 perpendicolare al segmento formula_105. Le rette formula_107 ed formula_110 sono le rette tangenti cercate.\nDalla dimostrazione precedente si osserva che formula_91 \u00e8 bisettrice dell'angolo al vertice del triangolo isoscele formula_115 e quindi \u00e8 anche altezza.\nEquazione generale di un'ellisse.\nL'equazione generale dell'ellisse avente i fuochi formula_116 ed formula_117 posti in posizione generica sul piano cartesiano e avente il semiasse maggiore denotato con formula_3 \u00e8 data da\ndove i parametri formula_81, formula_82, formula_122, formula_123, formula_124 ed formula_125 sono uguali a\nQueste equazioni si ricavano dalla definizione metrica di ellisse:\nDalla precedente equazione si eliminano le due radici con due elevamenti al quadrato e infine si uguagliano i coefficienti a quelli dell'equazione generale delle coniche.\nLunghezza.\nLa [[Curva (matematica)#Lunghezza della curva|lunghezza]] dell'ellisse \u00e8:\nin cui la funzione formula_124 \u00e8 l'[[integrale ellittico completo di seconda specie]] ed formula_22 \u00e8 l'eccentricit\u00e0.\nSono state proposte numerose formule approssimate per il calcolo della lunghezza dell'ellisse, che differiscono molto per complessit\u00e0 e accuratezza.\nLo sviluppo in [[serie]] \u00e8:\nUna semplice ma poco raffinata approssimazione per la lunghezza \u00e8\nche fornisce il risultato esatto quando l'ellisse \u00e8 una circonferenza, cio\u00e8 per formula_138, mentre d\u00e0 un risultato approssimato per eccesso negli altri casi. Nel caso limite in cui formula_139 la formula d\u00e0 formula_140, mentre il valore esatto \u00e8 formula_141. La formula \u00e8 pi\u00f9 precisa per ellissi con bassa eccentricit\u00e0. Utilizzare questa formula equivale ad assumere che l'ellisse abbia la stessa lunghezza di una circonferenza che ha raggio uguale alla media quadratica dei semiassi dell'ellisse.\nUn'approssimazione migliore si ottiene con uno sviluppo in serie nel modo seguente: posto formula_142 si ha\nAnche in questo caso l'approssimazione \u00e8 migliore per le ellissi di bassa eccentricit\u00e0.\nDue formule approssimate sono dovute a [[Ramanujan]]:\nEntrambe le formule danno il risultato esatto per una circonferenza e, nel caso generale, l'errore delle due formule \u00e8 dell'ordine di formula_146e di formula_147, rispettivamente. Nel caso di ellisse degenere in un segmento (formula_139, formula_149) la prima d\u00e0 formula_150, mentre la seconda d\u00e0 formula_151, quando il risultato esatto \u00e8 formula_141.\nMetodo della tangente.\nFissare i due fuochi formula_42 e formula_44 e l'asse maggiore di lunghezza formula_27 (con formula_156). Costruire una circonferenza di centro formula_42 e raggio formula_27. Fissare sulla circonferenza un punto generico formula_159. Tracciare il raggio formula_160. Tracciare il segmento formula_161 e l'asse di tale segmento (retta perpendicolare al segmento passante per il suo punto medio formula_162) che interseca formula_160 nel punto formula_56. Il punto formula_56 \u00e8 equidistante da formula_44 e da formula_159 in quanto sta sull'asse del segmento formula_161. Dunque formula_169. D'altra parte formula_170 e quindi formula_171. Quindi formula_56 \u00e8 un punto dell'ellisse.\nQuesto metodo viene detto della tangente in quanto la retta formula_173 \u00e8 la tangente all'ellisse nel punto formula_56, infatti gode della propriet\u00e0 tangenziale, precedentemente descritta.\nMetodo del giardiniere.\n[[File:Construction of the ellipse.gif|miniatura|destra|Tecnica del giardiniere per tracciare un'ellisse, utilizzando due pioli, una funicella ed un punteruolo]]\nIn questo caso sono note le lunghezze dei lati del rettangolo circoscritto all'ellisse. La linea rossa nella figura qui accanto sia la corda utilizzata dal \"giardiniere\" per tracciare l'ellisse.\nNel film \"[[Agora (film)|Agor\u00e0]]\" del 2009 Ipazia, interpretata da [[Rachel Weisz]], studiando l'orbita della Terra attorno al Sole traccia sulla sabbia un'ellisse con il metodo del giardiniere. In alcuni momenti si vede anche un [[Sezione conica|cono di Apollonio]].\nCollegamenti esterni.\n[[Categoria:Sezioni coniche]]\n[[Categoria:Curve piane]]"}
{"id": "1747", "revid": "1318658", "url": "https://it.wikipedia.org/wiki?curid=1747", "title": "Energia libera", "text": "In termodinamica, lenergia libera di un sistema \u00e8 la quantit\u00e0 di \"lavoro macroscopico\" che il sistema pu\u00f2 compiere sull'ambiente. Essa \u00e8 funzione della temperatura, della pressione e della concentrazione della specie chimica considerata . \nL\"energia libera parziale molare\" di una specie chimica a temperatura (T), pressione (p) e composizione costanti all'interno di un sistema a molti componenti \u00e8 detto \"potenziale chimico\" di quella specie. \nDescrizione.\nSecondo la IUPAC un processo che comporta un incremento di energia libera si dice endoergonico o endotermico, se implica diminuzione si dice esoergonico o esotermico.\nL'energia libera pu\u00f2 essere definita in due modi differenti, ottenendo due differenti funzioni di stato termodinamiche: l'energia libera di Helmholtz e l'energia libera di Gibbs.\nQuando un sistema di entit\u00e0 chimiche (molecole, ioni, radicali) subisce un cambiamento, ad esempio per una reazione chimica o per una transizione di fase, ci sono due grandezze che tendono ad avere due comportamenti opposti:\nSe con \"U\" si indica l'energia interna, con \"T\" la temperatura e con \"S\" l'entropia, questi due comportamenti sono semplicemente scrivibili con la funzione di Helmholtz:\nQuesta funzione di stato, per\u00f2, \u00e8 utilizzabile solo a volume costante (ad esempio in un contenitore chiuso). Se ci si trova, invece, a pressione costante (ad esempio un contenitore aperto, come avviene normalmente in natura), l'entalpia \"H\" = \"U\" + \"pV\" (dove \"p\" \u00e8 la pressione e \"V\" il volume) va sostituita all'energia interna U, ottenendo cos\u00ec la quantit\u00e0 che deve essere minima, ovvero la funzione di stato di Gibbs: \nIn termini matematici, H \u00e8 la trasformata di Legendre \u1e36(U,V) dell'energia interna U rispetto al volume V.\nIn un \"sistema isolato\", l'energia libera non pu\u00f2 aumentare: rimane costante solo in caso di trasformazioni reversibili, negli altri casi diminuisce.\nLa diminuzione di \"G\" implica l'impossibilit\u00e0 di trasformazioni energetiche con rendimento unitario e quantifica la cosiddetta \"degradazione dell'energia\". Stabilisce anche l'impossibilit\u00e0 di un \"moto perpetuo di seconda specie\". In una reazione chimica o una trasformazione di stato la sua diminuzione \u00e8 indice della spontaneit\u00e0 del processo a T e p costanti.\nIn termini matematici A \u00e8 la trasformata di Legendre \u1e36(U,S) dell'energia interna U rispetto all'entropia S, mentre G \u00e8 la trasformata di Legendre \u1e36(U,S,V) dell'energia interna U rispetto all'entropia S ed al volume V."}
{"id": "1748", "revid": "83531", "url": "https://it.wikipedia.org/wiki?curid=1748", "title": "Eddy Merckx", "text": "Professionista dal 1965 al 1978, soprannominato \"Il Cannibale\" per la voglia di vincere sempre e non lasciare nulla agli avversari, \u00e8 il corridore pi\u00f9 vincente della storia del ciclismo, ed \u00e8 considerato da molti il pi\u00f9 forte di tutti i tempi.\nSi aggiudic\u00f2 cinque edizioni del Tour de France (1969, 1970, 1971, 1972 e 1974), record condiviso con Jacques Anquetil, Bernard Hinault e Miguel Indurain, cinque edizioni del Giro d'Italia (1968, 1970, 1972, 1973 e 1974), eguagliando il primato di successi di Alfredo Binda e Fausto Coppi, e una edizione della Vuelta a Espa\u00f1a, nel 1973. \nTra le corse di un giorno fece invece suoi quattro campionati del mondo su strada, di cui uno per dilettanti (1964) e tre per professionisti (1967, 1971 e 1974), oltre a ventisette classiche, di cui ben diciannove classiche \"monumento\" (sette Milano-Sanremo, cinque Liegi-Bastogne-Liegi, tre Parigi-Roubaix, due Giri delle Fiandre e due Giri di Lombardia), oltre a tre Frecce Vallone, tre Gand-Wevelgem e due Amstel Gold Race. Per sette anni consecutivi, dal 1969 al 1975, fece suo il Super Prestige Pernod, sorta di coppa del mondo a punti su strada. \nPer quanto concerne l'attivit\u00e0 su pista fu invece primatista dell'ora su bicicletta tradizionale per ventotto anni, dal 1972 al 2000 (percorse 49,432\u00a0km), vincendo inoltre diciassette Sei giorni.\n\u00c8 uno dei sette ciclisti ad aver conquistato tutti i tre Grandi Giri, e l'unico ad essere riuscito a realizzare l'accoppiata Giro-Tour per tre volte (1970, 1972 e 1974); inoltre \u00e8 l'unico ad aver aggiunto ai tre Grandi Giri la vittoria del Giro di Svizzera, considerato la quarta corsa a tappe per importanza. Nel 1974 vinse, nella stessa stagione, Giro d'Italia, Tour de France e campionato mondiale su strada: soltanto l'irlandese Stephen Roche, nel 1987, \u00e8 riuscito ad eguagliarlo. \u00c8 anche uno dei tre corridori ad essere riuscito ad imporsi in tutte le cinque classiche monumento e l'unico ad averle vinte tutte almeno due volte. Al Tour detiene il record di tappe vinte in totale (34, a pari merito con Mark Cavendish) e in una sola edizione (8, a pari merito con Charles P\u00e9lissier e Freddy Maertens) e il maggior numero di maglie gialle (111); al Giro vinse invece 25 tappe e vest\u00ec di rosa per 77 volte, anche quest'ultimo \u00e8 un record.Se consideriamo il numero di tappe complessive vinte da Merckx sia al Giro d'Italia sia al Tour de France, il Cannibale detiene un altro record ineguagliato e difficilmente raggiungibile a breve scadenza: 59 tappe (di cui 34 al Tour e 25 al Giro).\nIl suo palmar\u00e8s \u00e8 considerato da molti inarrivabile: in circa 1800 corse su strada cui prese parte nelle categorie debuttanti, dilettanti e professionisti, Merckx riport\u00f2 525 vittorie, di cui 445 tra i professionisti, un record. Jacques Goddet, storico patron del Tour de France, indic\u00f2 Fausto Coppi come \u00abil pi\u00f9 grande\u00bb ed Eddy Merckx come \u00abil pi\u00f9 forte\u00bb ciclista di sempre.\nCarriera.\nGli esordi e le prime vittorie.\nDopo aver praticato calcio e pugilato, \u00c9douard Louis Joseph Merckx si dedic\u00f2 al ciclismo, al quale si era avvicinato gi\u00e0 all'et\u00e0 di otto anni: suo idolo di allora era Stan Ockers, poi tragicamente deceduto in un incidente in pista nel 1956. Merckx acquis\u00ec licenza di ciclista debuttante il 23 giugno 1961, all'et\u00e0 di sedici anni, con il club Evere Kerkhoek Sportif, e il mese dopo, precisamente il 16 luglio, fece il proprio esordio a Laeken. Il primo successo targato Merckx arriv\u00f2 il 1\u00ba ottobre dello stesso anno, a Petit-Enghien, seguito nel 1962 da altre 23 vittorie nella medesima categoria, e tra esse il titolo nazionale. L'8 gennaio 1963 prese licenza di corridore dilettante; in quella stagione disput\u00f2 72 corse e se ne aggiudic\u00f2, tra strada e pista, ben 28, compreso il titolo nazionale di americana per dilettanti (bissato anche nel 1964). L'anno dopo corse 72 gare aggiungendo al proprio palmar\u00e8s altri 24 successi, il pi\u00f9 importante dei quali fu quello nella prova in linea dilettanti ai campionati del mondo su strada di Sallanches. In ottobre si piazz\u00f2 quindi dodicesimo nella corsa olimpica su strada dei Giochi di Tokyo, dopo aver tentato un attacco nelle fasi finali di gara.\nMerckx apr\u00ec la stagione 1965 con quattro ulteriori trionfi in gare dilettantistiche. Il 27 aprile 1965, neanche ventenne, ufficializz\u00f2 il proprio passaggio tra i professionisti, voluto dalla Solo-Superia, squadra belga capitanata da Rik Van Looy e diretta da Hugo Marien. Fece il proprio esordio nella Freccia Vallone, ma fu costretto a ritirarsi dopo cento chilometri. Al Tour de France dello stesso anno Van Looy regal\u00f2 una vittoria al suo gregario Edward Sels, designandolo cos\u00ec suo naturale successore; Merckx, in breve tempo, fu tuttavia in grado di sovvertire le gerarchie iniziali e al primo anno da \"pro\" ottenne nove vittorie su strada, anche se tutte in competizioni di secondo piano, e il secondo posto ai campionati belgi su strada. In quella stagione non pot\u00e9 partecipare alle grandi classiche perch\u00e9 costretto ad assolvere il servizio di leva militare, all'epoca obbligatorio per i belgi. Partecip\u00f2 tuttavia al suo primo mondiale professionistico, a Lasarte-Orio, ma concluse lontano dai primi (29\u00ba).\nNel 1966 si trasfer\u00ec in Francia, alla Peugeot-BP-Michelin diretta da Gaston Plaud. In quell'annata arriv\u00f2 per lui, a venti anni di et\u00e0 e dopo il terzo posto alla Omloop Het Volk, il primo successo in una grande classica: alla Milano-Sanremo batt\u00e9 infatti, con una lunga volata, dieci atleti tra cui Adriano Durante e campioni affermati come Raymond Poulidor, Herman Van Springel, Michele Dancelli e Franco Balmamion. Nella stessa stagione debutt\u00f2 al Giro delle Fiandre, dove sub\u00ec un incidente dal quale per\u00f2 riusc\u00ec a riprendersi nel giro di pochi giorni, e anche alla Parigi-Roubaix, concludendo quindicesimo; fu inoltre dodicesimo ai mondiali su strada del N\u00fcrburgring, secondo al Giro di Lombardia, preceduto in una volata a sei dal solo Felice Gimondi, e primo, in coppia con Ferdinand Bracke, nel Trofeo Baracchi.\nNel 1967 fece il bis alla \"Classicissima\" sanremese: sul traguardo di Via Roma batt\u00e9 allo sprint tre italiani, Motta, Bitossi e Gimondi, facendo segnare anche il nuovo record di velocit\u00e0 media della corsa, 44,805 km/h; successivamente si aggiudic\u00f2 la Gand-Wevelgem e la Freccia Vallone, e raggiunse il podio sia al Giro delle Fiandre che alla Liegi-Bastogne-Liegi. Gi\u00e0 veniva indicato come l'erede di Rik Van Steenbergen e Rik Van Looy, e i pi\u00f9 pensavano che fosse un corridore adatto solo alle corse di un giorno, e non alle gare a tappe di tre settimane. Al Giro d'Italia, invece, il fiammingo si mise in luce con la vittoria di due tappe, una al Lido degli Estensi in volata e una sul Blockhaus della Majella in salita; ci\u00f2 nonostante non riusc\u00ec a dare il meglio, causa una bronchite, si stacc\u00f2 sulle montagne e concluse \"solo\" nono. Ai campionati del mondo su strada di Heerlen, nei Paesi Bassi, divenne quindi campione del mondo professionisti, dopo il successo di tre anni prima tra i dilettanti; soltanto Jean Aerts e Hans Knecht erano riusciti nell'impresa di vincere la prova in linea in entrambe le categorie. Nella prova in linea iridata, egli super\u00f2 allo sprint i tre compagni di fuga Jan Janssen, Ram\u00f3n S\u00e1ez e Gianni Motta. Chiuse l'annata bissando, ancora con Bracke, il successo nel Trofeo Baracchi: 26 fu il bottino complessivo di vittorie stagionali su strada per lui.\n1968-1970: le tre stagioni alla Faema.\n1968: il primo trionfo al Giro.\nNel 1968 pass\u00f2 tra le file della nuovissima formazione milanese Faema, voluto dal manager Vincenzo Giacotto e dai direttori sportivi Jean Van Buggenhout, suo procuratore fin dall'esordio nei professionisti, e Marino Vigna. Lo seguirono in Italia altri nove ciclisti belgi, tra cui Martin Van Den Bossche, Patrick Sercu e Guido Reybrouck, e al nuovo sodalizio si un\u00ec anche un altro atleta affermato, Vittorio Adorni, gi\u00e0 vincitore del Giro d'Italia 1965. Nella prima annata con la squadra italiana Merckx manc\u00f2 il tris alla Sanremo (anche a causa un infortunio rimediato alla Parigi-Nizza), ma fece sua per la prima volta la Parigi-Roubaix, battendo il connazionale Herman Van Springel.\nTra maggio e giugno domin\u00f2 il Giro d'Italia \u2013 batt\u00e9 il compagno di stanza Adorni \u2013 diventando il primo belga a vincere la \"Corsa Rosa\" e ottenendo al contempo il primo di undici successi nei \"Grand Tours\". In quel Giro indoss\u00f2 per tredici giorni la maglia rosa, conquist\u00f2 quattro tappe e primeggi\u00f2 pure nella graduatoria dei Gran Premi della Montagna e in quella a punti. Il suo fu strapotere, e lo dimostrano azioni come quella che, sulle Tre Cime di Lavaredo, lo port\u00f2 ad indossare per la prima volta il simbolo del primato al Giro: quel giorno, sotto la neve delle Dolomiti, and\u00f2 prima a recuperare nove minuti sul fuggitivo Franco Bitossi e sui suoi quindici compagni d'avventura, e poi stacc\u00f2 di quattro minuti Motta e Zilioli, di sei il rivale Gimondi e la maglia rosa Michele Dancelli, di otto Julio Jim\u00e9nez. Cominci\u00f2 in quel momento, a detta di molti, l'era Merckx. Concluse la stagione 1968 con l'ottavo posto ai mondiali di Imola (inseritosi nella fuga vincente, arriv\u00f2 soltanto ottavo, in chiusura del suo drappello), le vittorie alla Volta Ciclista a Catalunya e alla Tre Valli Varesine e il terzo posto al Giro di Lombardia.\n1969: il caso doping e il dominio al Tour.\nNel 1969, dopo essersi aggiudicato i campionati europei di americana a Colonia, in coppia con Patrick Sercu, complet\u00f2 il tris alla Milano-Sanremo, eguagliando Fausto Coppi. Decisivo quel giorno fu il suo attacco sulle ultimissime rampe del Poggio e una discesa a tutta verso via Roma: sul traguardo Merckx and\u00f2 cos\u00ec a precedere di 12\" Roger De Vlaeminck e gli altri inseguitori. Ma in quasi tutte le gare di quell'inizio di stagione il fiammingo seppe essere protagonista, dal momento che conquist\u00f2 anche Parigi-Nizza, Giro delle Fiandre (con 5 minuti su Gimondi e otto su Basso dopo un attacco solitario, sotto la pioggia e il vento, cominciato a 70 chilometri dall'arrivo) e Liegi-Bastogne-Liegi, oltre a piazzarsi secondo alla Roubaix e terzo all'Amstel Gold Race. Stante l'ottima condizione di forma, al Giro d'Italia sembrava avviato verso un altro trionfo, ma cos\u00ec non fu. Prima dell'inizio della diciassettesima tappa che, quel 2 giugno, avrebbe portato il gruppo da Celle Ligure a Pavia, Merckx venne infatti escluso dalla corsa perch\u00e9 trovato positivo, nel controllo antidoping svolto dai commissari dell'UCI il giorno prima, alla fencamfamina, un anfetaminico commercializzato sotto i marchi Ritolin, Reactivan o Euvitol. In quel momento stava vestendo la maglia rosa per il sesto giorno, e aveva gi\u00e0 vinto quattro tappe.\nLa notizia suscit\u00f2 grande scalpore, e la stampa belga parl\u00f2 subito di una \"macchinazione\": per \"Le Soir\" l'allontanamento del campione fu un \u00abcolpo di teatro\u00bb che \u00abdecapitava\u00bb il Giro, \"Les Sports\" sottoline\u00f2 che Merckx doveva \u00abessere vittima di un complotto\u00bb, \"La Lanterne\" parl\u00f2 di \u00abscandalo\u00bb, chiedendosi chi avesse dopato clandestinamente il belga, \"Le Peuple\" giudic\u00f2 \u00abincredibile\u00bb la vicenda e \"La Cit\u00e9\" etichett\u00f2 i fatti come una \u00abmostruosa cabala\u00bb. Anche in Italia, comunque, quotidiani come \"Stadio\" e \"Il Corriere dello Sport\" presero le difese del belga, presumendo la sua innocenza e parlando di una \u00absanzione assurda\u00bb, sia perch\u00e9 Merckx era il corridore pi\u00f9 forte di quegli anni, sia perch\u00e9 la tappa in cui risult\u00f2 positivo era pianeggiante, quindi non ci sarebbero stati distacchi, se non minimi. La televisione diede risonanza mediatica ai fatti: Sergio Zavoli realizz\u00f2 in quell'occasione, per il \"Processo alla tappa\", uno dei suoi servizi pi\u00f9 celebri, andando ad intervistare il campione in lacrime nella sua stanza d'albergo, la numero 11 dell'Excelsior di Albisola Superiore. Merckx si difese, profess\u00f2 la propria innocenza, parl\u00f2 di una congiura contro di lui: secondo il belga infatti i controlli si svolsero in modo irregolare, poich\u00e9 sia le analisi che le controanalisi vennero effettuate senza la presenza di un membro del suo team, che avrebbe potuto difenderlo, avendolo tenuto sotto controllo nei giorni di corsa. Il direttore della corsa, Vincenzo Torriani, cerc\u00f2 di convincere la Federciclismo a lasciar partire il ciclista, ma invano: il belga dovette fare le valigie e, a bordo dell'aereo reale, tornare a casa. La Faema a quel punto decise di effettuare a sua volta un controllo antidoping, al quale Merckx risult\u00f2 poi negativo, convincendo il direttore Giacotto a non farsi licenziare dalla squadra. Gimondi, a quel punto nuovo leader della generale (inseguiva a 1'41\" dal belga), rifiut\u00f2 di indossare la maglia rosa: vincer\u00e0 comunque quel Giro.\nDoveva essere sospeso per un mese, Merckx, e non avrebbe di conseguenza potuto correre il Tour de France; un'inchiesta ordinata dall'allora presidente UCI Adriano Rodoni (che chiam\u00f2 in causa anche i ministri degli Esteri di Italia e Belgio, vale a dire Pierre Harmel e Pietro Nenni) stabil\u00ec per\u00f2 che il campione di Meensel aveva agito in buona fede e che poteva dunque essere riammesso alle gare, giusto in tempo per la corsa francese. Il fiammingo rientr\u00f2 cos\u00ec al Tour, cui partecipava per la prima volta, e semplicemente lo domin\u00f2, con una grinta mai mostrata prima. Indoss\u00f2 la maglia gialla per venti giorni, stacc\u00f2 il secondo classificato, Roger Pingeon, di ben 17'54\" (otto dei quali solo nel tappone pirenaico di Mourenx, durante il quale fu in avanscoperta per 140\u00a0km), stabil\u00ec il record di scalata del Colle del Galibier e vinse anche la classifica a punti, quella scalatori, quella combinata, il Premio della Combattivit\u00e0 e, con la sua Faema, la graduatoria a squadre. Fu durante quel Tour che nacque il soprannome di \"Cannibale\", presto ripreso da tutti i media: alla figlia dodicenne che gli aveva chiesto come stesse andando la corsa, Christian Raymond, corridore francese della Peugeot-BP, aveva infatti esclamato, riferito a Merckx e al suo dominio: \u00abnon ci lascia neanche le briciole!\u00bb e lei aveva ribattuto: \u00abma allora \u00e8 proprio un \"cannibale\"!\u00bb. Jacques Goddet, direttore della \"Grande Boucle\", in un suo celebre editoriale su \"L'\u00c9quipe\", parl\u00f2 invece dell'esplosione del \"Merckxismo\".\nAi successivi campionati del mondo, tenutisi sul circuito di Zolder, tuttavia, Merckx prefer\u00ec ritirarsi durante l'ultima tornata, scarsamente supportato dai compagni di Nazionale e controllato da moltissimi avversari in qualit\u00e0 di favorito. Il 9 settembre seguente, inoltre, il campione fiammingo rischi\u00f2 di compromettere seriamente la propria carriera, vittima di un incidente durante una prova dietro derny nel velodromo di Blois. Nella caduta, che coinvolse anche la moto che lo guidava \u2013 e che risult\u00f2 fatale per il pilota in sella, l'allenatore ed ex ciclista Fernand Wambst \u2013 Merckx si procur\u00f2 una profonda ferita alla testa, rimanendo a terra privo di sensi. Si riprese, seppur a fatica, in poche settimane, ma gli venne diagnosticato uno spostamento al bacino e una contusione vertebrale, che gli causeranno, nel prosieguo di carriera, un lieve problema di posizionamento in sella e dolori alla schiena (dir\u00e0 Merckx a tal proposito che prima della caduta pedalare in salita era per lui un piacere, mentre dopo, un continuo dolore). La sua stagione agonistica si concluse con il primo posto nella speciale classifica combinata del Super Prestige Pernod, e con un bilancio di 43 successi.\n1970: la prima doppietta Giro-Tour.\nNel 1970 fu ancora plurivittorioso nelle classiche di primavera: si aggiudic\u00f2 infatti Gand-Wevelgem, Parigi-Roubaix con 5'21\" sullo specialista Roger De Vlaeminck, che avrebbe poi trionfato quattro volte nella Regina delle classiche; e, successivamente, la Freccia Vallone, concluse inoltre terzo sia al Giro delle Fiandre che alla Liegi-Bastogne-Liegi, oltre a vincere il Giro del Belgio. Ma in quella stagione centr\u00f2 soprattutto la prima doppietta Giro-Tour, impresa fino ad allora riuscita solo a Fausto Coppi e Jacques Anquetil. La corsa italiana inizialmente non rientrava nei suoi programmi: la vicenda dell'anno precedente lo aveva scosso \u2013 la consider\u00f2 a lungo un affronto \u2013 e in Belgio era stato messo in guardia da possibili nuovi trabocchetti. Alla fine, convinto dai dirigenti della Faema e dagli organizzatori, si present\u00f2 al via e ancora una volta diede una dimostrazione di forza. Vinse tre tappe, prese la \"leadership\" della generale al termine della prima settimana di gara, staccando tutti sulla Cima Polsa nella tappa di Brentonico, e ipotec\u00f2 il successo due giorni dopo nella cronometro di Treviso: indoss\u00f2 la maglia rosa per un totale di quattordici giorni, e sul podio finale di Bolzano precedette Gimondi di 3'14\" e il connazionale (suo futuro gregario) Martin Van Den Bossche. Prima di andare in Francia a vincere conquist\u00f2 per la prima e unica volta il campionato nazionale belga su strada.\nAl Tour domin\u00f2 dal primo all'ultimo giorno: fece suo il prologo di Limoges, la cronometro a squadre con la sua Faemino-Faema, le frazioni in linea con arrivo a Forest, nel suo Belgio, Divonne-les-Bains, Grenoble e Mont Ventoux (dove ottenne il record sul tempo di scalata), e le cronometro di Divonne-les-Bains, Bordeaux e Parigi, quest'ultima nella giornata conclusiva. In totale, esclusa la cronosquadre, conquist\u00f2 otto vittorie di tappa, come gi\u00e0 aveva fatto il solo Charles P\u00e9lissier al Tour 1930 (li eguaglier\u00e0 Freddy Maertens nel 1976). Fu inoltre di giallo vestito per ventitr\u00e9 tra tappe e semitappe, si aggiudic\u00f2 pure la classifica del Gran Premio della Montagna, quella combinata e il Premio della Combattivit\u00e0, e nella generale and\u00f2 a precedere Joop Zoetemelk di quasi tredici minuti. Dopo aver partecipato a numerosi criterium, deluse le attese al campionato mondiale su strada di Leicester, ove, pur partendo da favorito, si piazz\u00f2 solo ventinovesimo, anche a causa dello scarso sostegno ricevuto dai compagni di Nazionale. In ottobre vinse la Coppa Agostoni \u2013 52 i suoi trionfi in quella stagione \u2013 e chiuse quarto, battuto da Motta nella volata per il terzo posto, al Giro di Lombardia, conquistando cos\u00ec il suo secondo Super Prestige Pernod. Sul finire dell'anno colse anche la sua prima vittoria nel ciclocross, al GP Eeklo, in coppia con Eric De Vlaeminck. Nella seconda parte dell'anno Merckx sub\u00ec diverse cadute, che negli anni successivi penalizzarono le sue prestazioni in salita, tanto che su quel terreno d'ora in poi divenne attaccabile da diversi corridori, e non riuscir\u00e0 pi\u00f9 a vincere la classifica scalatori in nessuno dei Grandi Giri, e fonder\u00e0 i suoi successivi trionfi sugli altri terreni.\n1971-1976: i sei anni alla Molteni.\n1971: il terzo Tour e il secondo mondiale.\nPer l'annata 1971 Merckx si trasfer\u00ec alla Molteni: nella squadra arcorese, attiva nel professionismo dal 1958 sotto la guida degli ex ciclisti Giorgio Albani e Marino Fontana, confluirono anche parte dello staff della Faemino-Faema, tra cui il direttore sportivo Guillaume Driessens, e ben otto gregari del \"Cannibale\", tra cui Joseph Bruy\u00e8re, Julien Stevens e Roger Swerts. In apertura di stagione Merckx conquist\u00f2 il Gran Premio Citt\u00e0 di Camaiore, la Het Volk, e vinse in solitaria la sua quarta Milano-Sanremo, dopo aver ripreso e staccato Gimondi sulla salita del Poggio. Dopo aver conquistato il suo secondo Giro del Belgio, fu costretto a saltare la Freccia Vallone a causa di un'influenza; pochi giorni dopo alla Liegi-Bastogne-Liegi, nonostante la scarsa forma fisica, and\u00f2 all'attacco a oltre 60\u00a0km dall'arrivo, venne ripreso da Georges Pintens ma riusc\u00ec a batterlo in uno sprint a due che gli valse la seconda vittoria nella \"Decana\". Albani quell'anno aveva intenzione di farlo esordire al Giro dell'Appennino, una tra le pi\u00f9 prestigiose corse del calendario italiano, ma Merckx non accett\u00f2 mai, nemmeno negli anni successivi, secondo lo stesso Albani per motivi di ingaggio. Nei mesi successivi non partecip\u00f2 neppure alla Vuelta a Espa\u00f1a n\u00e9 al Giro d'Italia, vinse invece il Giro del Delfinato (batt\u00e9 Oca\u00f1a e Th\u00e9venet) e il Midi Libre, presentandosi quindi in gran forma al cinquantottesimo Tour de France.\nMa proprio in quella \"Grande Boucle\" Merckx rischi\u00f2 seriamente, e per la prima volta, di perdere. L'inizio sembrava presagire un andamento \"consueto\": il fiammingo infatti prese la leadership dopo il prologo a squadre, vinto dalla sua Molteni, e guid\u00f2 la corsa ininterrottamente, esclusa la semitappa di Basilea (quando, grazie ai piazzamenti, in giallo and\u00f2 il suo gregario Marinus Wagtmans), per quasi due settimane; questo fino alla decima frazione, quando, per il ritardo accumulato a causa di due forature e una caduta, dovette cedere il simbolo del primato all'olandese Joop Zoetemelk. L'indomani si affrontava l'ultima delle tappe alpine, partenza da Grenoble e arrivo in quota a Orci\u00e8res-Merlette. Gi\u00e0 sulla C\u00f4te de Laffrey, la prima delle tre salite in programma, Oca\u00f1a, Zoetemelk, Van Impe e Agostinho staccarono tutti: Merckx non reag\u00ec prontamente, complice anche la mancanza di alleati in gruppo, e il quartetto prese il largo. A 60 dall'arrivo Oca\u00f1a stacc\u00f2 i tre compagni di fuga e si invol\u00f2 verso la vittoria; il \"Cannibale\", dal canto suo, prov\u00f2 a recuperare qualcosa sull'ultima ascesa, riagguant\u00f2 solo Agostinho e Zoetemelk ma dovette arrendersi: sul traguardo fu terzo, pagando ben 8'42\" al vincitore di giornata, mentre secondo fu Van Impe, a pi\u00f9 di sei minuti. La maglia gialla passava proprio sulle spalle di Oca\u00f1a, forte di un vantaggio di 8'43\" su Zoetemelk e di 9'46\" su Merckx.\nDopo la giornata di riposo il belga seppe comunque rispondere, lanciando, insieme ad altri otto atleti, un'incredibile fuga di 250\u00a0km che lo port\u00f2 a recuperare, sul traguardo di Marsiglia, quasi due dei nove minuti che lo separavano dalla maglia gialla. Si arriv\u00f2 alla quattordicesima frazione, un percorso pirenaico con i colli del Portet-d'Aspet, di Ment\u00e9 e del Portillon, e l'arrivo a Luchon. Quel giorno il fiammingo tent\u00f2 di nuovo l'attacco, prima sulla salita del Ment\u00e9, ma senza risultati, poi, sotto un violento nubifragio, in discesa. Fu nella discesa del colle, resa difficile dal fondo stradale bagnato, che Merckx e Oca\u00f1a caddero: il primo ripart\u00ec subito, mentre lo spagnolo, appena rialzatosi, venne travolto da Zoetemelk e da Agostinho. Ridotto in coma, venne portato via in ambulanza e ricoverato in ospedale a Saint-Gaudens: si riprese in pochi giorni, ma ovviamente fu costretto a ritirarsi e a dire addio alle velleit\u00e0 di vittoria, lasciando a Merckx il primato definitivo. Il fiammingo si dimostr\u00f2 pur tuttavia capace di legittimare il successo finale, prima nella tappa di Bordeaux \u2013 con un attacco da lontano prese ancora tre minuti su tutti i rivali \u2013 e poi nella cronometro finale di Parigi, ove inflisse quattro minuti a Th\u00e9venet e a Zoetemelk e cinque a Van Impe. Proprio questi ultimi due atleti, nell'ordine, completarono un podio di Parigi che per la terza volta consecutiva vide Merckx in giallo e trionfatore. Il \"Cannibale\" fece sue in totale quattro tappe e indoss\u00f2 la maglia del primato per diciassette giorni.\nNel finale di stagione, sull'impegnativo tracciato intorno a Mendrisio, in Svizzera, Merckx conquist\u00f2 anche il suo secondo titolo mondiale su strada. Questa volta, dopo aver fatto selezione ed essere rientrato sui quattro fuggitivi del mattino, scatt\u00f2 a 56\u00a0km dall'arrivo insieme ad altri cinque atleti, il connazionale Georges Pintens, il danese Leif Mortensen, il francese Cyrille Guimard e gli italiani Giancarlo Polidori e Felice Gimondi: i primi quattro li stacc\u00f2 al penultimo passaggio sulla salita della Torrazza, l'ultimo, lo storico rivale Gimondi, lo batt\u00e9 invece in una volata a due sul vialone di Vignalunga. Alcune settimane dopo ottenne infine la prima affermazione, in solitaria, nella \"Classica delle foglie morte\", il Giro di Lombardia, precedendo di oltre tre minuti Bitossi. Chiuse l'anno solare con all'attivo ben cinquantaquattro successi stagionali, un record poi eguagliato, nel 1976, dal solo Freddy Maertens.\n1972: la seconda doppietta Giro-Tour e il record dell'ora.\nNella primavera 1972 Merckx ottenne la quinta vittoria alla Milano-Sanremo: nell'occasione, dopo uno scatto sul Poggio rintuzzato da G\u00f6sta Pettersson, se ne and\u00f2 in discesa riuscendo ad arrivare al traguardo con una cinquantina di metri di vantaggio sugli inseguitori. A seguire vinse per la prima volta lo Scheldeprijs e la Freccia del Brabante, e per la terza volta sia la Liegi-Bastogne-Liegi che la Freccia Vallone, completando poi, come gi\u00e0 fatto nel 1970, la sua seconda personale accoppiata Giro-Tour. Al Giro, una corsa ricca di montagne come da tempo non si vedeva, dovette soprattutto difendersi dagli attacchi del forte scalatore Jos\u00e9 Manuel Fuente. Gi\u00e0 nella quarta tappa, sul Block Haus, il belga perse 2'36\" dallo spagnolo, nuova maglia rosa; la risposta non si fece attendere e arriv\u00f2, a sorpresa, tre giorni dopo, nella tappa di Catanzaro: l'attacco portato da G\u00f6sta Pettersson e dal \"Cannibale\" permise ai due di infliggere ben 4'13\" a Fuente, e al belga di salire in vetta alla generale. Il \"Tarangu\" non si arrese, ma la risposta non diede gli effetti sperati: perse infatti ancora 2'36\" nella cronometro di Forte dei Marmi, and\u00f2 in crisi sull'inedito Jafferau e sub\u00ec quindi un ulteriore sconfitta nella tappa di Livigno. Fuente tent\u00f2 allora il tutto e per tutto nella breve frazione con arrivo sullo Stelvio, attacc\u00f2 dopo pochi chilometri e and\u00f2 a vincere con un vantaggio di 2'05\": pochi, e fu cos\u00ec il \"Cannibale\" a festeggiare il terzo successo al Giro, accompagnato da quattro vittorie di tappa e da quindici giorni in maglia rosa. Il terzo posto, appannaggio dell'altro spagnolo Francisco Gald\u00f3s, complet\u00f2 un podio finale per la prima volta senza italiani.\nIn Francia si ripropose ancora la sfida Oca\u00f1a-Merckx, con il primo intenzionato a stare a ruota e ad attaccare solo sulle montagne, e il secondo deciso invece a forzare con l'intento di sfibrare subito il rivale. Sui Pirenei, a cominciare dalla tappa di Pau, ebbe inizio il \"duello\". Oca\u00f1a for\u00f2 sulla discesa dell'Aubisque, Merckx attacc\u00f2, lo spagnolo tent\u00f2 l'inseguimento ma cadde ancora, come l'anno prima, e all'arrivo perse quasi due minuti. L'indomani il belga vinse e prese la maglia gialla, lo spagnolo limit\u00f2 i danni e la carovana cominci\u00f2 il trasferimento verso le Alpi. Le prime due tappe alpine non portarono grandi novit\u00e0 in classifica, con Merckx sempre a condurre con tre minuti su un Oca\u00f1a nettamente meno incisivo rispetto al 1971; le altre due, la tredicesima, con il Vars e l'Izoard, e la quattordicesima, suddivisa in due frazioni, la prima con il Galibier e la seconda con il T\u00e9l\u00e9graphe, diedero per\u00f2 un'importante scossone alla graduatoria. La maglia gialla infatti si mosse e attacc\u00f2 i rivali: a Brian\u00e7on vinse con pi\u00f9 di un minuto e mezzo sui vari Gimondi, Poulidor, Van Impe, Oca\u00f1a; a Valloire e ad Aix-les-Bains, i traguardi delle due semitappe dell'indomani, inflisse invece un totale di sette minuti e mezzo allo spagnolo. Al termine di quella giornata Oca\u00f1a opt\u00f2 per il ritiro, debilitato da un'infezione polmonare. In particolare evidenza in quelle tappe (vinse ad Aix-les-Bains e Le Revard) fu anche il venticinquenne francese Cyrille Guimard, capace di salire, complice la \"d\u00e9faillance\" di Oca\u00f1a sul Galibier, al secondo posto nella graduatoria provvisoria: la sua permanenza in classifica non dur\u00f2 molto, anch'egli fu infatti costretto all'abbandono, durante la diciottesima frazione, a causa di persistenti problemi al ginocchio. A Parigi il vincitore fu ancora, per la quarta volta consecutiva, il \"Cannibale\" Merckx: quell'anno vest\u00ec diciassette volte la maglia gialla e fece sue ben sei tappe, lasciando i primi inseguitori, Gimondi e Poulidor, a pi\u00f9 di 10 minuti.\nTrascorsero solo due settimane e, ai primi di agosto, il fresco vincitore del Tour si present\u00f2, da favorito, al Campionato mondiale su strada di Gap, intenzionato a completare la tripletta Giro-Tour-mondiale e a bissare il titolo iridato. L'attacco finale nella gara iridata venne portato da Franco Bitossi: il belga si lanci\u00f2 all'inseguimento seguito alla ruota da Marino Basso e da Cyrille Guimard, ma non riusc\u00ec a ricucire. Sulla linea d'arrivo solo Basso, con un ultimo colpo di reni, super\u00f2 Bitossi, mentre Merckx fu quarto, battuto, a chiudere il drappello. Quello del 1972 fu il miglior autunno di sempre per il belga: il 10 settembre vinse la prima edizione del Gran Premio di Mendrisio, il 4 ottobre vinse il Giro dell'Emilia (primo non italiano a conquistare la corsa), il 7 ottobre il Giro di Lombardia, primo non italiano a centrare la doppietta Giro-Lombardia, il 9 il Giro del Piemonte e l'11, in coppia con Roger Swerts, il prestigioso Trofeo Baracchi a cronometro. Il 25 ottobre seguente, nel Velodromo olimpico di Citt\u00e0 del Messico, la sua splendida annata, 50 vittorie all'attivo, venne coronata dal nuovo record dell'ora: quel giorno Merckx percorse infatti, in sessanta minuti, la distanza di 49,43195 chilometri, superando di 779 metri quella coperta il 10 ottobre 1968 dal danese Ole Ritter. In una sola prova mise a referto, oltre al primato dell'ora, anche altri otto record, precisamente quelli sulle distanze dei 10, 15, 20, 25, 30, 35, 40 e 45 chilometri. La prestazione sull'ora, pur effettuata senza una preparazione adeguata (aveva concluso l'attivit\u00e0 su strada da soli otto giorni) e su una bicicletta tradizionale, resister\u00e0 per pi\u00f9 di undici anni: soltanto nel gennaio 1984 Francesco Moser sar\u00e0 in grado di andare oltre, percorrendo, sempre a Citt\u00e0 del Messico, 50,808\u00a0km. Dopo per\u00f2 che l'UCI dichiar\u00f2 non pi\u00f9 validi i record dell'ora ottenuti con biciclette diverse da quelle tradizionali, con ci\u00f2 qualificando non pi\u00f9 come record dell'ora ma come \"migliore prestazione umana\" la performance di Francesco Moser a Citt\u00e0 del Messico e quelle che lo hanno seguito da parte di altri atleti fino al 2000, in pratica il record di Eddy Merckx \u00e8 durato ben 28 anni: solo il 27 ottobre 2000 Chris Boardman, su bicicletta tradizionale, riusc\u00ec a battere il record del \"Cannibale\" al velodromo di Manchester per soli 10 m, ottenendo il nuovo record dell'ora con 49,441\u00a0km.\n1973: la doppietta Vuelta-Giro.\nLa stagione 1973 cominci\u00f2 per Merckx con i consueti, e numerosi, trionfi nelle classiche: dopo aver saltato la Milano-Sanremo per un attacco di angina tonsillare, domin\u00f2 infatti la Het Volk, la Gand-Wevelgem, la Parigi-Roubaix, la Liegi-Bastogne-Liegi per la quarta volta e l'Amstel Gold Race. A fine aprile si present\u00f2 per la prima volta alla Vuelta a Espa\u00f1a, convinto dall'ingente somma di denaro messa sul piatto dall'organizzazione in cambio della sua partecipazione. Allo strapotere che presto pales\u00f2 pure in Spagna provarono ad opporsi Luis Oca\u00f1a e Bernard Th\u00e9venet, ma la scarsit\u00e0 di montagne e l'abbondanza di abbuoni in quell'edizione della Vuelta non li favor\u00ec di certo. Oca\u00f1a and\u00f2 all'attacco in solitaria sulla salita del Puerto de Ordu\u00f1a, ma venne ripreso; Merckx dal canto suo vinse il prologo e ben cinque tappe, vest\u00ec la maglia gialla per sette giorni e oltre alla classifica generale finale, in cui precedette di 3'46\" e 4'16\" proprio Oca\u00f1a e Th\u00e9venet rispettivamente, fece sue le graduatorie a punti, combinata e degli sprint. Divenne, vincendo la Vuelta 1973, il terzo ciclista, dopo Jacques Anquetil e Felice Gimondi, capace di aggiudicarsi tutti e tre i Grandi Giri.\nMeno di un mese dopo vinse il suo quarto Giro d'Italia. In quell'edizione, partita dal suo Belgio, a Verviers, Merckx indoss\u00f2 per venti giorni, dalla prima all'ultima tappa, la maglia rosa, un'impresa riuscita fino ad allora solo a Costante Girardengo e ad Alfredo Binda (nel 1990 anche Gianni Bugno si unir\u00e0 allo speciale \"club\"). Nonostante non mancassero avversari di rango come Gimondi, Motta e Fuente, di quella \"Corsa rosa\" il belga fu autentico padrone, aggiudicandosi ben sei tappe. La frazione con arrivo sul Monte Carpegna fu indicativa del suo dominio: se il solo Battaglin fu in grado di tenere testa e di perdere solo 45\", tutti gli altri pretendenti al titolo \u2013 Zilioli, Motta, Gimondi, Bitossi \u2013 chiusero a pi\u00f9 di quattro minuti dal \"Cannibale\", e Fuente a nove. Alla fine il primo dei battuti risult\u00f2 ancora una volta Gimondi, a quasi otto minuti di distacco ma con la piccola soddisfazione di aver inflitto 31\" alla maglia rosa nella cronometro di Forte dei Marmi. Il \"Cannibale\" scelse quindi di non partecipare al Tour de France. Prese invece il via al mondiale su strada di Barcellona, e, pur essendosi procurato una ferita al ginocchio nella fasi iniziali della corsa, si fece promotore della decisiva fuga che port\u00f2 quattro uomini, dei sette che inizialmente ne facevano parte, a giocarsi il titolo: la gara si risolse con il successo allo sprint di Gimondi \u2013 una rivincita per lui dopo la sconfitta al Giro \u2013 davanti a Freddy Maertens, a Oca\u00f1a e allo stesso Merckx.\nIl fiammingo si rifece nelle classiche, tra fine settembre e inizio ottobre, aggiudicandosi la Parigi-Bruxelles, il Grand Prix des Nations e, per la terza volta consecutiva, il Giro di Lombardia. Il \"mondiale d'autunno\", gara conclusiva della stagione, si decise gi\u00e0 a sessanta chilometri dall'arrivo: Merckx attacc\u00f2, stacc\u00f2 tutti, prosegu\u00ec in solitaria e giunse sul traguardo di Como con 4'15\" sul primo inseguitore, Gimondi. Il risultato ufficiale cambi\u00f2 quasi un mese dopo: l'8 novembre 1973, infatti, un comunicato dell'Unione Ciclismo Italiano Professionistico annunci\u00f2 la positivit\u00e0 del \"Cannibale\" al test antidoping effettuato al termine della competizione. Il belga, in quei giorni impegnato nella Sei giorni di Dortmund, ammise subito che l'assunzione di norefedrina, la sostanza incriminata, era stata causata dall'utilizzo di Mucantyl, un farmaco prescrittogli dal medico della Molteni, Angelo Cavalli, al mero fine di curare una lieve forma di bronchite. Nonostante la presunta buona fede il regolamento dell'Unione Ciclistica Internazionale venne applicato senza sconti e il campione belga squalificato per un mese, multato di 150\u00a0mila lire e declassato: la vittoria del 67\u00ba Lombardia and\u00f2 cos\u00ec a Gimondi.\n1974: la storica tripletta Giro-Tour-mondiale.\nNel 1974 Merckx si rifece e centr\u00f2 una storica tripletta, vincendo nello stesso anno Giro d'Italia, Tour de France e mondiale su strada. La sua stagione non era per\u00f2 cominciata bene. In primavera, cosa che non gli era mai accaduta dal primo anno di professionismo, non aveva vinto alcuna classica di prestigio: aveva infatti saltato la Milano-Sanremo per una bronchite ed era stato \"solo\" terzo al Giro delle Fiandre, secondo alla Gand-Wevelgem e quarto alla Parigi-Roubaix. Si presentava comunque al Giro d'Italia con il ruolo di favorito d'obbligo: in quella corsa, piena di montagne, venne per\u00f2 messo in seria difficolt\u00e0 da un giovane scalatore bergamasco, il neoprofessionista Gianbattista Baronchelli. Merckx guidava la classifica con ampio vantaggio durante la sedicesima tappa, con arrivo sul Monte Generoso, quando and\u00f2 in crisi perdendo oltre due minuti dai rivali Gimondi e Baronchelli. Cruciale fu dunque la ventesima tappa, la pi\u00f9 dura di quell'edizione, con arrivo alle Tre Cime di Lavaredo: al mattino il belga guidava la generale con 31\" su Gimondi e 41\" sul giovane Baronchelli, mentre lo spagnolo Fuente, che pure lo aveva pi\u00f9 volte staccato sulle montagne, era pi\u00f9 indietro in classifica, avendo perso 10 minuti nella tappa di Sanremo. Proprio Fuente and\u00f2 all'attacco a otto chilometri dal traguardo; Merckx rispose, Baronchelli tent\u00f2 un primo allungo, poi di nuovo, a due dall'arrivo: il belga questa volta sembr\u00f2 andare in crisi, ma proprio negli ultimi metri, con uno sforzo enorme, reag\u00ec e riusc\u00ec a conservare la maglia rosa per soli 12 secondi. Fu proprio quello il distacco finale a Milano tra il \"Cannibale\" e GBB, secondo minor margine tra i primi due classificati nella storia della \"Corsa Rosa\". Merckx, che vinse anche due tappe e fu per nove giorni in rosa, and\u00f2 comunque ad eguagliare i cinque successi di Alfredo Binda e Fausto Coppi.\nConcluso il Giro d'Italia, in giugno si aggiudic\u00f2 anche il Giro di Svizzera, sua prima e unica affermazione nella corsa, per sottoporsi quindi, il 22 giugno, ad un intervento chirurgico al perineo, il cosiddetto \"sopra-sella\". Nel successivo Tour de France il belga, complici le assenze di Luis Oca\u00f1a, Joop Zoetemelk (entrambi incidentati prima della grande corsa a tappe), Bernard Thev\u00e9net e Felice Gimondi, ebbe meno difficolt\u00e0 ad affermarsi. Conquist\u00f2 la maglia gialla nel prologo di Brest, la cedette al suo gregario Joseph Bruy\u00e8re, la riprese e la perse nuovamente, per poi reindossarla dopo aver vinto lo sprint di gruppo a Ch\u00e2lons-sur-Marne, nella settima tappa. Da l\u00ec in poi nessuno fu pi\u00f9 in grado di togliergli il primato. Sulle Alpi Merckx si aggiudic\u00f2 due frazioni, senza per\u00f2 staccare n\u00e9 l'ormai trentottenne Poulidor n\u00e9 lo spagnolo Gonzalo Aja, poi venne battuto da Vicente L\u00f3pez Carril nel tappone con T\u00e9l\u00e9graphe e Galibier (ma Poulidor quel giorno perse quasi sei minuti dal belga). Sui Pirenei il belga vinse ancora, nella tappa di La Seu d'Urgell, battendo allo sprint tutti i migliori; durante le due giornate seguenti perse per\u00f2 quasi tre minuti dallo scatenato Poulidor, capace di staccarlo sia sull'erta di Pla d'Adet che sul Tourmalet. Le giornate finali di gara furono per\u00f2 un monologo del campione belga, vincitore di tre delle ultime cinque tappe, compresa quella finale sul Velodromo di Vincennes. Pur non dominando, insomma, Merckx fece sue, come nel 1970, otto frazioni, fu per ventidue giorni in maglia gialla, batt\u00e9 di otto minuti il secondo e il terzo classificato, Raymond Poulidor e L\u00f3pez Carril, e pot\u00e9 infine festeggiare il quinto successo \u2013 eguagli\u00f2 Jacques Anquetil \u2013 in cinque partecipazioni alla \"Grande Boucle\". A fine agosto si aggiudic\u00f2 per la terza volta, cos\u00ec come gi\u00e0 fatto da Alfredo Binda e Rik Van Steenbergen, il titolo mondiale su strada: nell'occasione fu il pi\u00f9 forte, andando a riprendere il fuggitivo Bernard Th\u00e9venet e staccando quindi gli altri inseguitori. Gli rest\u00f2 a ruota solo Poulidor, ma nella volata a due in vista del traguardo Merckx ebbe facilmente la meglio, vestendo ancora l'iride.\n1975-1976: le ultime vittorie nelle classiche.\nNel 1975 Merckx ottenne 38 vittorie. La stagione inizi\u00f2 al meglio: dopo aver rivinto per la quarta volta il Giro di Sardegna, ottenne il sesto successo alla Milano-Sanremo (vinse in una volata a cinque ed eguagli\u00f2 lo storico record di trionfi di Costante Girardengo), il secondo al Giro delle Fiandre, il quinto alla Liegi-Bastogne-Liegi e il secondo all'Amstel Gold Race, e con due piazzamenti di prestigio quali il secondo posto alla Parigi-Roubaix, alle spalle di Roger De Vlaeminck e dopo aver patito una foratura nel finale, e il terzo alla Freccia Vallone. Come gi\u00e0 nel 1971, non partecip\u00f2 n\u00e9 alla Vuelta de Espa\u00f1a n\u00e9, a sorpresa, al Giro d'Italia, prova in cui ambiva a ottenere il sesto successo: debilitato nei giorni precedenti alla gara da un attacco di angina tonsillare, non riusc\u00ec a recuperare, dando ufficialmente \"forfait\" il giorno prima del via. Il suo obiettivo per la seconda parte di stagione divenne il sesto trionfo al Tour de France, come nessuno aveva mai fatto. Appena prima della partenza venne insignito della croce di Cavaliere della Legion d'Onore francese, poi cominci\u00f2 la corsa vera. Per le prime cinque giornate fu un giovane Francesco Moser a guidare il gruppo in maglia gialla; al termine della cronometro di Merlin Plage, per\u00f2, l'italiano dovette abdicare e il primato pass\u00f2 a Merckx. Il belga si ripet\u00e9 ancora a cronometro aggiudicandosi la frazione di Auch, tenne sui Pirenei \u2013 pur perdendo una cinquantina di secondi da Zoetemelk e Th\u00e9venet nel tappone con arrivo a Saint-Lary-Soulan \u2013 e si present\u00f2 ai piedi del Massiccio Centrale con un vantaggio di un minuto e mezzo sul francese della Peugeot e di quasi quattro su Zoetemelk. Nella tappa di Puy-de-D\u00f4me, la seconda sul Massiccio, Th\u00e9venet e Van Impe attaccarono e staccarono la maglia gialla sull'erta finale. Merckx si lanci\u00f2 all'inseguimento, ma a poche centinaia di metri dalla vetta venne colpito all'addome da uno spettatore a bordo strada; nonostante il dolore riusc\u00ec a concludere, perdendo \"solo\" 49 secondi da Van Impe e quindici in meno dal francese, e conserv\u00f2 la maglia. Appena tagliato il traguardo venne anche colto da un attacco di vomito: fu costretto ad assumere prima degli antidolorifici e poi anche degli anticoagulanti, con un ovvio calo delle successive prestazioni.\nIl 13 luglio 1975, due giorni dopo quei fatti, si affrontava la Nizza-Pra Loup, 217 chilometri con sei colli da scalare e un dislivello complessivo di 5\u00a0266 metri. Sulla quinta delle sei salite, l'Allos, davanti erano rimasti solo in cinque, Gimondi, Th\u00e9venet, Van Impe, Zoetemelk e Merckx: proprio la maglia gialla, con uno scatto a 800 metri dalla vetta, scollin\u00f2 per primo e, dopo una discesa a tutta, si present\u00f2 all'inizio dell'ultima ascesa con un minuto e mezzo sui primi inseguitori. Sembrava un vantaggio ragguardevole, ma proprio sulle rampe verso Pra Loup il belga and\u00f2 improvvisamente in crisi: lo sorpassarono prima un incredulo Gimondi, poi Th\u00e9venet, che andr\u00e0 a vincere la tappa, poi gli altri due del gruppetto. Al traguardo perse ben 1'56\" dal francese, nuova maglia gialla. Gi\u00e0 l'indomani, sul traguardo di Serre Chevalier, Th\u00e9venet fece il bis, stacc\u00f2 tutti i rivali sull'Izoard e inflisse loro ben 2'22\", rafforzando il primato. Merckx non riusc\u00ec a rimontare, ma anzi cadde nella cronometro di Ch\u00e2tel, procurandosi una frattura alla mandibola: in classifica chiuder\u00e0 al secondo posto, a 2'47\" da Th\u00e9venet, per la prima volta battuto al Tour e per l'ultima volta veramente competitivo nella grande corsa a tappe francese. Ai mondiali su strada di Yvoir fu ottavo, dopo aver corso a sostegno di Maertens e De Vlaeminck, e in chiusura di stagione si conferm\u00f2 per la settima e ultima volta leader annuale del Super Prestige Pernod, un record ancora ineguagliato per il mondiale a punti di ciclismo.\nNel 1976 partecip\u00f2 per l'unica volta in carriera alla Tirreno-Adriatico, piazzandosi secondo alle spalle di De Vlaeminck. Tre giorni dopo le sue vittorie alla Milano-Sanremo diventarono sette, su nove partecipazioni, un record assoluto: quell'anno in Via Roma precedette il neoprofessionista Jean-Luc Vandenbroucke, poi declassato, e Wladimiro Panizza, pi\u00f9 staccato. Dopo aver vinto la Setmana Catalana e chiuso al terzo posto il Tour de Romandie, corse ancora il Giro d'Italia, con l'obiettivo del sesto titolo, ma dovette accontentarsi dell'ottava piazza finale: ad aggiudicarsi la gara fu, per la terza volta in carriera, il suo rivale di sempre, Felice Gimondi. In settembre ai campionati del mondo di Ostuni concluse quinto, nella gara vinta dal connazionale Maertens. A fine stagione il bottino delle sue sei annate con la Molteni sar\u00e0 di ben 246 successi.\nGli ultimi due anni.\nNel 1977, dopo l'addio al ciclismo della famiglia Molteni, Merckx si accas\u00f2 alla Fiat France, squadra diretta da Robert Lelangue, con cui gi\u00e0 aveva collaborato alla Molteni, e da Rapha\u00ebl G\u00e9miniani. Il suo inizio di stagione fu molto difficile, e non riusc\u00ec a ottenere nessun risultato rilevante, scoprendo inoltre di essere affetto da un virus debilitante; nonostante ci\u00f2 riusc\u00ec ad arrivare sesto alla Liegi-Bastogne-Liegi, ma non pot\u00e9 prendere parte al Giro d'Italia. Nella Freccia Vallone era infatti risultato positivo alla fenilpropanolamina insieme ad altri quindici corridori, per errore del medico Michel Debackere, che aveva ritenuto lecito l'uso di questa sostanza, in quegli anni oggetto di sperimentazione. Dopo aver saltato il Giro ottenne la sua ultima vittoria su strada, al Giro di Svizzera, e si piazz\u00f2 sesto al Tour de France (a 12'38\" dal vincitore Th\u00e9venet). Vest\u00ec inoltre per la tredicesima volta consecutiva la maglia del Belgio ai campionati mondiali su strada professionisti, a San Crist\u00f3bal, nei quali si classific\u00f2 trentatreesimo, ultimo ma comunque all'arrivo: fu la sua ultima apparizione nella gara iridata. La sua stagione si concluse con la vittoria del titolo europeo di americana, il secondo per lui, e con gli ultimi successi nelle sei giorni (comprese quelle di Berlino e Gand), sempre in coppia con Patrick Sercu.\nPassato al team C &amp; A per la stagione 1978, disput\u00f2 l'ultima gara su strada, l'Omloop van het Waasland a Kemzeke, il 19 marzo di quell'anno, dopodich\u00e9 nemmeno trentatreenne abbandon\u00f2 le competizioni agonistiche. L'addio formale alle corse arriv\u00f2 meno di due mesi dopo, il 18 maggio. Nelle categorie minori prese parte a circa 220 competizioni su strada cogliendo 80 vittorie, 23 tra i debuttanti e 57 tra i dilettanti; tra i professionisti partecip\u00f2 invece a circa 1580 competizioni su strada ottenendo 445 vittorie, con vittorie in 11 Grandi Giri, 19 classiche monumento, 217 frazioni e tappe e (in assoluto) 67 gare a cronometro. Ottenne inoltre 98 successi su pista (tra cui 17 Sei giorni, 67 omnium, 9 campionati nazionali, 3 campionati europei, oltre al record dell'ora, valido come vittoria) e due nel ciclocross.\nDopo il ritiro.\nNel dicembre 1967 spos\u00f2 Claudine Acou, figlia dell'allora selezionatore della Nazionale dilettantistica belga, Lucien Acou. I due hanno avuto due figli, Sabrina, nata nel 1970, e Axel, nato nel 1972 e anch'egli, tra il 1993 e il 2007, ciclista professionista. Sabrina \u00e8 a sua volta madre di Lucas Masso, vincitore della medaglia d'oro ai Giochi olimpici di Rio de Janeiro del 2016 nell'hockey su prato con la nazionale dell'Argentina, paese natale del padre Eduardo, tennista.\nTre anni dopo il ritiro dalle corse, nel 1980, Eddy Merckx ha fondato a Meise, vicino a Bruxelles, una casa di produzione di biciclette da corsa, la Eddy Merckx Cycles. La societ\u00e0, negli anni, ha fornito le biciclette anche a numerose squadre professionistiche quali Kelme, Lotto, 7-Eleven/Motorola, Telekom, Topsport Vlaanderen e Quickstep; i velocipedi Merckx sono stati portati pi\u00f9 volte alla vittoria nelle classiche del Nord, in due Giri delle Fiandre (Eddy Planckaert nel 1988 e Peter Van Petegem nel 2003) e in tre Parigi-Roubaix (Dirk Demol nel 1988, Servais Knaven nel 2001 e Johan Museeuw nel 2002).\nTra il 1986 e il 1996 Merckx \u00e8 stato commissario tecnico della Nazionale belga per le prove mondiali e olimpiche su strada. Durante la sua gestione la rappresentativa ottenne due titoli iridati, nel 1990 con Rudy Dhaenens (un altro belga, Dirk De Wolf, fu secondo) e nel 1996 con Johan Museeuw. Dal 1998 al 2004 Merckx ha invece ricoperto la carica di responsabile finanziario per la Vlaanderen, formazione professionistica belga da lui patrocinata. Il 21 luglio 1996, in occasione della festa nazionale belga, \u00e8 stato insignito del titolo di barone dal Re Alberto II: \u00e8 in tal modo diventato il primo atleta in Belgio ad assumere un titolo nobiliare per meriti sportivi. Gli \u00e8 stato inoltre assegnato dall'Unione Ciclistica Internazionale, nell'aprile 2000, il premio di Ciclista del secolo.\nNel settembre 2003 \u00e8 stata aperta una fermata, a lui intitolata, sulla Linea 5 della Metropolitana di Bruxelles: nel padiglione centrale della stazione, sita nel comune di Anderlecht, \u00e8 esposta la bicicletta (la \"Mexico Oro\" di Colnago) utilizzata dal campione per il record dell'ora del 1972. Nel 2004 a Merckx \u00e8 stato intitolato anche il velodromo Blaarmeersen di Gand: il nuovo complesso, reinaugurato il 17 febbraio 2006 al termine dei lavori per la costruzione della copertura, ha preso il nome di \"Vlaams Wielercentrum Eddy Merckx\" (Centro ciclistico fiammingo Eddy Merckx). Nel 2005, nell'ambito di una serie di documentari prodotta dall'emittente radiofonica belga Radio 1 e dal canale televisivo Canvas, \u00e8 stato uno dei 111 nominati nel sondaggio sul \"pi\u00f9 grande belga\" (\"De Grootste Belg\") della storia: nel voto fiammingo ha ottenuto il terzo posto, in quello vallone il quarto. Nel maggio 2010 le poste belghe hanno infine emesso, al termine di una cerimonia cui ha presenziato anche il primo ministro Yves Leterme, una serie limitata di francobolli raffiguranti Merckx."}
{"id": "1749", "revid": "33703", "url": "https://it.wikipedia.org/wiki?curid=1749", "title": "Effetto Lyon", "text": ""}
{"id": "1751", "revid": "148107", "url": "https://it.wikipedia.org/wiki?curid=1751", "title": "Erbio", "text": "Lerbio \u00e8 l'elemento chimico di numero atomico 68 e il suo simbolo \u00e8 Er.\n\u00c8 un elemento delle terre rare e ha un aspetto argenteo metallico; si trova associato con altri lantanoidi principalmente nel minerale gadolinite, i cui principali giacimenti sono localizzati a Ytterby, in Svezia.\nCaratteristiche.\nL'erbio \u00e8 un metallo malleabile, tenero, abbastanza stabile all'aria; resiste all'ossidazione pi\u00f9 di altri elementi della serie dei lantanoidi. Dal punto di vista chimico \u00e8 trivalente, ovvero tende ad assumere nei suoi composti il numero di ossidazione +3. I suoi sali sono di colore rosa e il suo sesquiossido (Er2O3) viene chiamato \"erbia\".\nLe sue propriet\u00e0 reologiche sono molto influenzate dalle impurit\u00e0 presenti in esso. L'erbio non riveste alcun ruolo biologico noto.\nApplicazioni.\nGli usi dell'erbio sono svariati, e alcuni molto comuni: soprattutto come filtro in fotografia e, per via della sua ottima resilienza, come additivo in metallurgia. Altri usi:\nStoria.\nL'erbio (dal nome della cittadina svedese di Ytterby) fu scoperto da Carl Gustav Mosander nel 1843. Mosander separ\u00f2 l\"ittria\" dalla gadolinite in tre distinte frazioni, che chiam\u00f2 ittria, erbia e terbia. Erbia e terbia all'epoca erano per\u00f2 confusi; dopo il 1860 quella che era nota come terbia fu rinominata erbia e nel 1877 quella che era nota come erbia fu rinominata terbia.\nUn campione di ossido di erbio (Er2O3) abbastanza puro fu isolato indipendentemente nel 1905 da Georges Urbain e Charles James.\nIl metallo non fu ottenuto puro fino al 1934, quando fu preparato per la prima volta per riduzione del suo cloruro anidro con vapori di potassio.\nDisponibilit\u00e0.\nL'erbio non si trova in natura come elemento puro, bens\u00ec combinato con altri elementi in minerali quali la monazite.\nLa sua separazione e purificazione sono sempre stati processi piuttosto laboriosi e costosi, anche se le tecniche di separazione basate sullo scambio ionico sviluppate nel tardo XX secolo hanno reso i lantanoidi e i loro composti molto meno costosi che in passato.\nLe principali fonti di erbio sono i minerali xenotite e euxenite-(Y).\nL'erbio metallico in polvere pu\u00f2 incendiarsi spontaneamente.\nIsotopi.\nL'erbio in natura \u00e8 una miscela di 6 isotopi stabili, 162Er, 164Er, 166Er, 167Er, 168Er e 170Er. Di essi, 166Er \u00e8 il pi\u00f9 abbondante (33,6%).\nDell'erbio sono noti 23 isotopi radioattivi; i pi\u00f9 stabili tra essi sono 169Er (con un'emivita di 9,4 giorni), 172Er (49,3 ore), 160Er (28,58 ore), 165Er (10,36 ore) e 171Er (7,516 ore). Gli altri hanno emivite inferiori alle 3,5 ore e la maggior parte di essi inferiore ai 4 minuti.\nQuesto elemento presenta anche 6 metastati, di cui il pi\u00f9 stabile \u00e8 167mEr (t\u00bd\u00a02,269 secondi).\nLa principale modalit\u00e0 di decadimento degli isotopi pi\u00f9 leggeri di 166Er \u00e8 la cattura elettronica e conversione in isotopi di olmio; gli isotopi pi\u00f9 pesanti invece subiscono preferenzialmente un decadimento beta e conversione in isotopi di tulio.\nPrecauzioni.\nCome per gli altri lantanoidi, i composti di erbio sono considerati mediamente o poco tossici, bench\u00e9 la loro tossicit\u00e0 non sia ancora stata indagata in dettaglio."}
{"id": "1754", "revid": "52953", "url": "https://it.wikipedia.org/wiki?curid=1754", "title": "Eccimeri e ecciplessi", "text": "Molte molecole, o atomi, che non interagiscono significativamente nei loro stati fondamentali formano complessi ragionevolmente stabili quando eccitati. Tali complessi vengono chiamati eccimeri (dimero eccitato) se formati dall'interazione di una molecola eccitata con una molecola nello stato fondamentale della stessa identit\u00e0 chimica, mentre si definiscono eccimplessi o ecciplessi (complesso eccitato) sistemi che comportano l'interazione tra specie chimicamente differenti. Eccimeri e eccimplessi hanno una composizione stechiometrica fissa e semplice, di solito 1:1.\nGli eccimeri e in particolare gli eccimplessi vengono ampiamente sfruttati per la costruzione di laser. Alcuni tra i sistemi che vengono impiegati per questo scopo sono: He2, Xe2, NeF, ArF, KrF, XeF, ArCl, KrCl, XeCl, ArBr, KrBr, XeBr, KrI e XeI."}
{"id": "1755", "revid": "439868", "url": "https://it.wikipedia.org/wiki?curid=1755", "title": "Etologia", "text": "L'etologia, o biologia comportamentale, \u00e8 la branca della biologia e della zoologia che studia il comportamento animale. Il termine \"etologia\" (dal greco \"ethos\" e \"logos,\" intesi come \u00abcarattere o costume\u00bb e \u00abstudio\u00bb) indica infatti la moderna disciplina scientifica che studia l'espressione comportamentale degli animali nel loro ambiente naturale. (compreso l'uomo), seguendo gli stessi criteri con i quali viene condotta la ricerca in altri campi della biologia. Il termine racchiude nella maggior parte delle lingue europee l'originaria espressione tedesca \"vergleichende Verhaltensforschung\" (\u00abricerca comparata sul comportamento\u00bb), utilizzata da Konrad Lorenz, considerato padre fondatore della disciplina.\nOrigini e sviluppi della disciplina.\nAntichit\u00e0.\nLe speculazioni attorno alle manifestazioni del comportamento animale e del loro significato risalgono gi\u00e0 ai grandi filosofi dell'antichit\u00e0, da Anassagora a Empedocle, da Platone ad Aristotele, da Epicuro a S. Agostino. Lattanzio e Celso avevano discusso da opposte posizioni su tali questioni; Plutarco e Origene, Gregorio di Nissa e Basilio avevano dedicato espliciti trattati o parti di trattati. \nEt\u00e0 moderna e contemporanea.\nIn tempi pi\u00f9 recenti apparvero numerosissimi bestiari medievali, ma soltanto tra Seicento e Settecento fu possibile assistere alla strutturazione delle prime vere e proprie discussioni (seppur ancora di stampo filosofico), attorno al concetto di psicologia animale. I grandi periodici sei-settecenteschi, dalle \"Nouvelles de la Republique des Lettres\" di Bayle alla \"Histoire des Ouvrages des Savans\" di Henri Basnage de Beauval, alle diverse \"Biblioth\u00e8ques\" di Le Clerc rendono conto quasi mensilmente di tutti sulla \"mancanza di sensibilit\u00e0 dei bruti\", sulla \"bestia trasformata in macchina\", o sulle discussioni sull'istinto, o sulle polemiche tra aristotelici e cartesiani sull'automatismo animale. Tuttavia, occorre attendere la fine del secolo XIX per assistere ad una trattazione maggiormente scientifica dell'interpretazione del comportamento animale. Fu infatti nel periodo post-darwiniano che iniziarono a svilupparsi le prime scuole di pensiero nell'indagine scientifica e fu lo stesso Charles Darwin a dare inizio questo processo, attraverso la pubblicazione dei suoi modelli teorici che influenzarono non soltanto tutte le scienze biologhe, ma tutti gli studi comparativi del comportamento. All'inizio del Secolo Novecento erano essenzialmente due le scuole di pensiero relative allo studio del comportamento animale: il comportamentismo (della scuola psicologica statunitense) e il purposivismo (della scuola psicologica anglosassone). A capo di queste due scuole di pensiero c'erano rispettivamente John Watson e William Mc Dougall. Le due scuole di pensiero si contrapposero essenzialmente sui piani ideologici che le sorreggevano: la prima era soprattutto una psicologia dell'apprendimento e della gestione del comportamento; la seconda, maggiormente legata al finalismo. lo scontro, semplificando, si basava sul fatto che la nuova scuola psicologica americana studiava prevalentemente l'apprendimento (con particolare enfasi degli studi in laboratorio, dal momento che volevano il comportamento scientificamente e rigidamente misurabile), mentre la scuola inglese del pourposivismo si concentrava maggiormente sull'istinto, senza tuttavia fornirne solide spiegazioni scientifiche. Queste querelle scientifiche proseguirono per molti decenni e la scuola psicologica inglese fu combattuta sul piano ideologico dal comportamentismo, che vantava maggior scientificit\u00e0.\nUn altro autore che ha contribuito notevolmente ad una strutturazione scientifica dello studio del comportamento fu senz'altro Ivan Petrovi\u010d Pavlov. Pavlov, fisiologo russo fondatore della corrente psicologica della riflessologia, nonostante il suo contributo teorico al comportamentismo, mantenne sempre un atteggiamento critico nei confronti di quest'ultimo. Egli stesso accus\u00f2 i comportamentisti \"\u00ab\"di servirsi, in ricerche essenzialmente obiettive sul comportamento degli animali, di nozioni e di classificazioni psicologiche\"\"\u00bb\". In ogni caso, Pavlov fu determinante per lo sviluppo scientifico dell'etologia, poich\u00e9 forni i metodi e le basi per un'analisi dei comportamenti correlati alla loro espressione fisiologica. Nei suoi studi sulla regolazione delle ghiandole digestive, Pavlov diede particolare attenzione al fenomeno della \u201csecrezione psichica\u201d: mediante l'uso di fistole not\u00f2 infatti che facendo vedere ad un animale del cibo, tali ghiandole iniziavano il loro funzionamento, se lo stimolo visivo veniva tolto, esse cessavano la loro secrezione. Le ricerche di Pavlov sulla fisiologia della digestione lo portarono a definire una vera e propria scienza sul riflesso condizionato, detto anche condizionamento classico, o pavloviano. Il condizionamento classico si verifica quando uno stimolo neutro diventa un segnale per un evento che sta per verificarsi. Se viene a crearsi un'associazione tra i due eventi possiamo parlare di stimolo condizionato per il primo evento e stimolo incondizionato per il secondo.\nLe discussioni insorte durante il secolo diciottesimo e sviluppatesi nel secolo diciannovesimo, proseguirono dunque ancora per buona parte del Novecento, almeno finch\u00e9 non iniziarono a sviluppare consistente interesse le pubblicazioni di uno zoologo austriaco: Konrad Lorenz. Lorenz chiar\u00ec molti degli aspetti che sino ad allora avevano generato confusione e discussioni (come il concetto di istinto, al quale confer\u00ec degna collocazione scientifica, anche grazie ai lavori svolti da Charles Otis Whitman e da Oscar Heinroth), e fond\u00f2, ipso facto, una nuova disciplina scientifica: l'etologia. Konrad Lorenz, raggrupp\u00f2 durante il Novecento tutta una serie di studiosi e ricercatori che con lui condividevano il nuovo approccio evoluzionistico dello studio del comportamento e, con i massimi esponenti (Karl von Frish e Nikolaas Tinbergen), condivise il premio Nobel nel 1973.\nIl metodo induttivo (che parte tradizionalmente dall'osservazione di casi individuali e procede all'astrazione di leggi alle quali la somma dei casi dimostra di obbedire), e l'approccio oggettivista inaugurati dagli etologi di formazione naturalistica rappresentarono una svolta per la disciplina.\nUno dei contributi maggiori dell'etologia classica \u00e8 sicuramente la chiarificazione del concetto di istinto e la sua esplicazione in ambito scientifico. Gli studi di Konrad Lorenz e gli approfondimenti svolti da Nikolaas Tinbergen hanno risolto buona parte dei problemi relativi al mancato decollo che la disciplina, sin ad allora, aveva sofferto. Seppur il concetto di istinto interess\u00f2 gli studiosi gi\u00e0 dal Settecento e, pi\u00f9 sistematicamente dall'Ottocento (secolo scosso dalle rivelazioni darwiniane con le considerazioni d\u2019illustri evoluzionisti quali George Romanes, Francis Galton e Conwy Lloyd Morgan), le spiegazioni offerte per tale fenomeno comportamentale continuavano a non soddisfare lo spirito scientifico, sempre pi\u00f9 in evoluzione; infatti, ancora nel 1940 (quando il lavoro degli etologi classici era ancora poco noto), Bierens de Haan affermava \u00ab\"Noi osserviamo l\u2019istinto ma non ne diamo una spiegazione\"\u00bb, e questa difficolt\u00e0 esplicativa fu proprio una delle cause del crollo del purposivismo. Invece, la grande sferzata data dall'etologia classica, riusc\u00ec a spiegare e a dimostrare la scientificit\u00e0 di questo concetto. Konrad Lorenz definiva l'istinto rifacendosi agli studi dei suoi maestri Charles Otis Whitman e Oskar Heinroth, che avevano descritto e studiato i movimenti istintivi \"ritualizzati\" del corteggiamento dei colombi e delle anatre, rispettivamente. Mentre Nikolaas Tinbergen, in modo molto semplice e chiaro, afferm\u00f2 che \"\"il comportamento innato \u00e8 un comportamento che non \u00e8 stato modificato da processi di apprendimento\"\". \nQueste considerazioni, portano oggi a definire il comportamento innato come un comportamento che possiede il requisito dell'ereditariet\u00e0.\nEtologia attuale.\nOggi l'etologia mantiene generalmente gli obiettivi e i presupposti dell'etologia lorenziana, dove \u00e8 interpretata come studio comparato del comportamento animale, secondo metodi e criteri sovrapponibili a quelli utilizzati in altre discipline delle scienze biologiche. Molte scienze collaborano al perseguimento di questi obiettivi dell'etologia, come la fisiologia, l'ecologia, la zoologia, le scienze sociali e la psicologia, e l'etologia stessa ha influenzato rispettivamente l'evoluzioni di tali discipline. \nSviluppi contemporanei e attuali settori d'indagine.\nL'etologia ha sviluppato diverse diramazioni durante il suo consolidamento, avvenuto verso la fine del secolo scorso. L'allievo di Konrad Lorenz, Irenaus Eibl Eibensfeldt, fond\u00f2 una branca dell'etologia (certamente a seguito degli impulsi ricevuti dal proprio maestro Lorenz), che defin\u00ec \"etologia umana\". Eibensfeldt definisce l'etologia umana come \"biologia del comportamento umano\" e, in accordo con la sua origine dalla biologia, i suoi interessi si dispiegano nelle consuete direzioni principali della morfologia, dell'ecologia, della genetica, della biologia dello sviluppo e della fisiologia, sottolineando che l'etologo dell'uomo si domanda in qual modo il carattere considerato (comportamento), contribuisca al successo riproduttivo e, perci\u00f2, alla sopravvivenza dei geni. Un'altra diramazione dell'etologia, consolidatasi nel corso degli ultimi decenni \u00e8 certamente l'ecoetologia, intesa come branca dell'etologia che focalizza i propri studi e ricerche nell'interazione tra animali e ambiente naturale, analizzando le interazioni tra specie, con particolare attenzione alla conservazione della biodiversit\u00e0.\nTuttavia, verso la fine del Novecento, la pubblicazione di alcuni libri riguardanti i diritti degli animali ebbero grandi ripercussioni, sia in ambito politico che sociale. La nuova attenzione nei confronti dell'animale come essere senziente, influenz\u00f2 notevolmente anche l'ambito scientifico ed apr\u00ec la strada, congiuntamente alle scienze psicologiche, ad un nuovo approccio nello studio del comportamento animale: quello cognitivo. Fu probabilmente la pubblicazione dei libri \"Animal machines\", di Ruth Harrison e di \"The question of animal awareness: Evolutionary continuity of mental experience\", pi\u00f9 tardivo, da parte di Donald Griffin a dare inizio ad una nuova interpretazione nel significato di comportamento animale. Appare quindi nel tempo una diramazione dell'etologia classica definita \"etologia cognitiva\", secondo la quale \u00e8 possibile adottare un approccio mentalistico nelle interpretazioni del comportamento animale, partendo dall'ammissione di un mondo interno capace di compiere processi di esperienza, riflessione, soluzione, prefigurazione, ricordo. Queste metodologie e gli assunti di base, tuttavia, attirano le critiche degli etologi pi\u00f9 conservatori, pi\u00f9 classicisti, i quali accusano gli etologi cognitivi di una certa tendenza a rinnegare il fiorente passato dell'etologia classica e di aderire a posizioni ideologiche talvolta diametralmente opposte al lavoro effettuato dall\u2019etologia del Novecento. L'etologia ad approccio cognitivo, sembrerebbe attualmente attirare a s\u00e9 le medesime critiche che la psicologia cognitiva gener\u00f2 intorno agli anni Ottanta, durante i quali molti psicologi finirono con lo sminuire la rilevanza teorica e metodologica del cognitivismo, arrivando fino a ritenerlo una continuazione, anche se in forma pi\u00f9 sofisticata, del comportamentismo. \nParallelamente alle nuove indagini cognitive, ebbe dunque grande sviluppo il concetto di \"benessere animale\", qui inteso secondo la definizione di Hughes (1976), come \"quello stato di equilibrio mentale e fisico che consente all'animale di essere in armonia con l'ambiente che lo circonda\". Lo studio comparato del comportamento ha dunque fornito un enorme contributo soprattutto nella costituzione dell'etologia applicata agli animali domestici, che studia dunque il comportamento in relazione alle loro caratteristiche di specie sia a quelle dell'ambiente in cui l'uomo li alleva con riguardo, soprattutto, agli effetti sul comportamento dei diversi sistemi di allevamento e di gestione.\nOccorre necessariamente sottolineare, tuttavia, che le diverse evoluzioni che l'etologia ha avuto nel corso degli ultimi quarant'anni hanno spinto alcuni autori ad accusare un notevole disinteresse generale nei confronti dei grandi contributi forniti dall'etologia classica. Il primatologo Frans de Wall, ad esempio, uno degli etologi contemporanei pi\u00f9 autorevoli, fece notare \"c'\u00e8 sempre meno rispetto per Lorenz. Persino i suoi connazionali hanno cominciato a minimizzare i suoi contributi\"; questo gi\u00e0 nel 2001 (a soli dodici anni dalla scomparsa di Lorenz).\nL'etologia in Italia.\nIn Italia l'etologia \u00e8 giunta in modo tardivo rispetto alla restante parte del mondo; per lo meno in fatto di pubblicazioni scientifiche, ma anche nelle pubblicazioni divulgative il termine stesso di \"etologia\" si rinviene in libri per il grande pubblico soltanto a partire dagli anni sessanta circa. Alcuni etologi si sono distinti dal punto di vista scientifico e hanno collaborato attivamente alla divulgazione di questa disciplina. Certamente, l'etologo pi\u00f9 famoso \u00e8 stato Danilo Mainardi, grazie anche alle sue innumerevoli presenze televisive e alla collaborazione con la nota trasmissione televisiva Quark. Mainardi, tuttavia, fu anche un appassionato ricercatore e si dedic\u00f2 durante la sua carriera allo studio dell'evoluzione del comportamento sociale, in relazione ai ruoli parentali e alloparentali, e sessuale degli animali a partire dallo stadio infantile, dimostrando in particolare l'importanza dell\"'imprinting\" nel determinare le preferenze sessuali, sociali e alimentari dell'individuo. Analizz\u00f2 inoltre gli aspetti comunicativi dei segnali infantili, il comportamento ludico-esplorativo, nonch\u00e9 gli effetti della socialit\u00e0 e dell'isolamento sullo sviluppo del comportamento aggressivo.\nStoricamente, invece, tra i primi nomi noti dell'etologia spicca quello di Leo Pardi, che lasci\u00f2 un'orma indelebile nel campo del comportamento sociale degli insetti e in quello dell'orientamento animale. Egli aveva visto per primo quei fenomeni - il comportamento di dominazione nella vespa \"Polistes gallicus\" e il movimento orientato del crostaceo anfipode \"Talitrus saltator\" (la cosiddetta \"pulce di mare\") - dalla cui analisi dovevano scaturire le scoperte che lo hanno reso celebre.\nAltri nomi noti dell'etologia in ambito scientifico sono Giorgio Celli (per i contributi forniti all'ecologia degli agroecosistemi, interessandosi ai metodi di contenimento biologico delle popolazioni di insetti nocivi), e Enrico Alleva (al 1990 dirige il Reparto di Neuroscienze comportamentali all'Istituto superiore di sanit\u00e0 di Roma). Da ricordare inoltre Giorgio Punzo, Ettore Tibaldi e Roberto Marchesini (per i contributi forniti nell'interpretazione filosofica della psicologia animale).\nEtologia: fondamenti e settori di indagine.\nLa ricerca scientifica ha permesso nel tempo una classificazione delle manifestazioni comportamentali degli animali e dell'uomo; tali manifestazioni sono convenzionalmente raggruppate all'interno di sistemi che racchiudono il fine ultimo dell'organizzazione comportamentale. Indipendentemente dall'evidenza o meno che la matrice dello specifico comportamento studiato consenta un inequivocabile discernimento tra matrice innata o appresa, le sfere comportamentali oggi indagate sono: \nFilogenesi, ontogenesi e actogenesi del comportamento.\nCos\u00ec come per le altre discipline biologiche, anche in etologia la ricerca \u00e8 condotta seguendo un metodo di indagine attinente l'analisi del processo evolutivo dei viventi; tale approccio \u00e8 alla base della strutturazione dell'etologia moderna. Fu Konrad Lorenz a portare in evidenza la necessit\u00e0 di considerare il comportamento al pari di qualsiasi altro organo o apparato dell'organismo e, di conseguenza, di condurre la ricerca scientifica seguendo i medesimi criteri. Nacque cos\u00ec il metodo comparato anche nello studio della psicologia animale e, da esso, i classici due settori di indagini, filogenesi e ontogenesi, ai quali si aggiunge un terzo settore, quello cio\u00e8 dell'actogenesi (secondo Leyhausen). \nL'origine filogenetica di un comportamento riguarda tutte quelle espressioni comportamentali per le quali \u00e8 applicabile i concetti di omologia e analogia, cos\u00ec come sono applicati a tutti gli altri organi, considerando dunque con questo metodo la derivazione genetica comune e quella per convergenza evolutiva, consentendo di condurre una vera e propria comparazione tassonomica anche dal punto di vista etologico. Le espressione comportamentali filogeneticamente determinabili assumono la denominazione di comportamenti a coordinazione ereditaria o comportamenti filogeneticamente determinati (secondo Charles Otis Whitman e Oskar Heinroth). \nOntogeneticamente, invece, il comportamento si esprime attraverso le esperienze individuali del singolo individuo che trae informazioni sia dal suo genotipo, sia dall'ambiente in cui esso stesso vive e dal quale trae esperienza. All'interno dell'ontogenesi si strutturano i processi adattativi i quali, pur realizzando di fatto una programmazione di origine filogenetica caratterizzata da una variabilit\u00e0 limitata, consentono all'animale di discernere e immagazzinare le informazioni pi\u00f9 rilevanti per al conservazione della propria sopravvivenza e, quindi, della specie.\nEmerge un terzo settore di sviluppo del comportamento animale e dell'uomo messo in risalto dall'etologo Paul Leyhausen: l'actogenesi. Secondo l'etologo, ogni creatura, in ogni momento, possiede, oltre alla storia filogenetica e a quella ontogenetica, una propria particolare storia contingente, legata ad accadimenti casuali.\nIstinto.\nIl concetto di istinto interess\u00f2 gli studiosi gi\u00e0 alla fine del diciannovesimo secolo \u2014 secolo scosso dalle rivelazioni darwiniane con le considerazioni d\u2019illustri evoluzionisti, quali George Romanes (1848-1894), Francis Galton (1822-1911) e Conwy Lloyd Morgan (1852-1936) \u2014 e particolare interesse si svilupp\u00f2 con l\u2019avvento del ventesimo secolo. \u00ab\"Noi osserviamo l\u2019istinto ma non ne diamo una spiegazione\"\u00bb, scriveva ancora Bierens de Haan nel 1940. Quando si stava preparando la culla per la nascita dell\u2019etologia classica Oscar Heinroth e Charles Otis Whitman ponevano le basi per una spiegazione scientifica dell\u2019istinto, cercando di fornire quelle informazioni che i \"purposivisti\" non ritenevano utile dare.\nInnanzi tutto, andava evidenziato che i comportamenti istintivi, che loro definivano come \u00ab\"azioni istintive specifiche\"\u00bb composte da \u00ab\"movimenti a coordinazione ereditaria\"\u00bb, erano in grado di fornirci molte informazioni sull'evoluzione delle specie, esattamente al pari di qualsiasi altro organo o carattere morfologico. Il carattere ritualizzato che molti di essi dimostravano di possedere suggeriva, attraverso le varie modulazioni motorie, strette somiglianze con altre specie animali ed \u00e8 quindi a questo punto che si scopr\u00ec l\u2019eredita genetica del comportamento: ai tempi di de Haan o di McDaugall l\u2019istinto era interpretato piuttosto come un qualcosa di arcano. La ritualizzazione poi era anche in grado di suggerire quale origine evolutiva avesse quel determinato comportamento e quali funzioni poteva potenzialmente svolgere prima di essere integrato in una armonica concatenazione di movimenti, finalizzata a generalizzare il messaggio da inviare. Konrad Lorenz in seguito descrisse molto dettagliatamente i comportamenti istintivi: li dimostr\u00f2 attraverso numerosi esperimenti e collabor\u00f2 strettamente con Niko Tinbergen, che conduceva imponenti studi di questo tipo e il cui spiccato e creativo ingegno permise di organizzare sperimentazioni dall\u2019impeccabile strutturazione.\nLorenz non soltanto chiar\u00ec definitivamente il concetto di istinto, ma riusc\u00ec a spiegare anche che lo stesso apprendimento poggia su una potenzialit\u00e0 quantitativamente e qualitativamente stabilita dall\u2019istinto, che dirige cio\u00e8 l\u2019animale verso una maggior costruzione ontogenetica derivante dall\u2019esperienza soggettiva, oppure da una maggior dipendenza dalla matrice istintiva, ovvero innata.\nOggi raggruppiamo sotto l\u2019aggettivo di \"istintivo\", ovvero \"innato\", ogni comportamento che si presenta nella sua completa forma funzionale gi\u00e0 la prima volta che viene manifestato, senza che l\u2019animale abbia avuto precedenti esperienze con quegli stimoli che innescano il comportamento o modo di osservarlo in altri conspecifici.\nAnche per il comportamento innato sono stati condotti importati studi e molti risultati sono gi\u00e0 stati ottenuti: adesso siamo in grado di sostenere con una certa sicurezza che i geni, composti appunto di DNA, dovrebbero contenere le informazioni necessarie per la costruzione filogenetica del comportamento e sappiamo, inoltre, che l\u2019evoluzione modula l\u2019espressione comportamentale attraverso la modificazione delle frequenze genetiche ad essa correlate.\nAlcuni autori, tuttavia, mettono in guardia dal facile entusiasmo di un\u2019interpretazione deterministica della genetica: sostengono che talvolta si cade nell'errore di ipotizzare l\u2019esistenza di meccanismi genetici di controllo mediante i quali il comportamento di un individuo, essendo determinato al momento della fecondazione, non sar\u00e0 flessibile. \nApprendimento.\nIl termine \"apprendimento\", pur tenendo in considerazione la grande estensione che tale termine possiede in etologia e psicologia, \u00e8 composto da una pluralit\u00e0 di meccanismi parziali, quali la recezione e l'immagazzinamento delle informazioni, cui l'individuo potr\u00e0 fare ricorso per l'esecuzione di un'azione adeguata ( --&gt; memoria) e che potranno anche essere trasmesse da una generazione all'altra. \nL'apprendimento \u00e8 la modificazione del comportamento indotta da predisposizioni interne innate, e regolate da fattori esterni, che ne realizzano l'espressione. \nUna forma di apprendimento ancora parzialmente ereditario \u00e8 quello indagato da Konrad Lorenz nelle sue ricerche sul campo sugli uccelli (famosissimo il suo lungo esperimento con l'ochetta Martina), cio\u00e8 l\"'imprinting\".\nLe forme di apprendimento vero e proprio tuttavia sono pi\u00f9 articolate, e presentano una maggior variabilit\u00e0. Ecco allora che si hanno: apprendimento per prova ed errore, per imitazione, per assuefazione, per associazione (legato al condizionamento) e per intuito.\nUna delle modalit\u00e0 di apprendimento pi\u00f9 importanti degli animali superiori \u00e8 il gioco. in questo modo i cuccioli si preparano ad affrontare le situazioni tipiche della vita da adulti.\nCorteggiamento.\nIl corteggiamento \u00e8 una fase preparatoria all'accoppiamento, che permette agli individui di avvicinarsi e riconoscersi senza far scattare reazioni di difesa o aggressive, molto pericolose tra animali predatori. Ad esempio il corteggiamento \u00e8 importante tra gli scorpioni o tra i ragni, dove la femmina deve essere convinta dal maschio che si avvicina senza intenzioni predatorie, altrimenti la reazione porterebbe, spesso, alla morte dello stesso maschio.\nIl corteggiamento si differenzia da specie a specie, e comprende un insieme di segnali che possono essere:\nTalvolta la fase del corteggiamento \u00e8 preceduta da lotte tra maschi che si contendono le poche femmine a disposizione o che vogliono avere pi\u00f9 femmine nel loro harem, come le lotte tra cervi. Queste lotte non si concludono quasi mai con la morte dello sconfitto, ma solo col suo allontanamento.\nCure parentali.\nLe cure parentali sono l'insieme dei comportamenti che i genitori mettono in atto per difendere la loro prole sino al momento della loro autonomia.\nLe specie che curano maggiormente la loro prole possono permettersi di avere un numero minore di figli, mentre le altre, per assicurare la sopravvivenza della specie, devono avere molti pi\u00f9 figli o deporre moltissime uova.\nMolti invertebrati, che depongono uova che si schiuderanno alla fine del loro ciclo vitale, non vedranno mai i loro discendenti, quindi il loro istinto li porta a cercare prima di tutto un luogo adatto e protetto per la schiusa e anche una fonte di cibo per le larve che usciranno dalle uova. Un genere di vespa, ad esempio, depone le sue uova all'interno di larve di coleotteri (o di altri insetti, anche adulti, oppure di ragni) dopo averli paralizzati col suo aculeo. Alla schiusa dell'uovo la larva di vespa si nutrir\u00e0 del corpo ancora vivo ma immobilizzato del suo ospite. \nGli anfibi non curano i loro figli, quindi depongono molte uova, dalle quali escono piccoli gi\u00e0 autosufficienti, i girini. In questo caso si parla di \"prole precoce\". \nI rettili solitamente non curano la prole, ma cercano solo luoghi sicuri per le uova.\nGli uccelli ed i mammiferi invece solitamente hanno un numero minore di figli o depongono meno uova perch\u00e9 curano a lungo i loro pulcini o i loro cuccioli, perch\u00e9 incapaci di badare a s\u00e9 stessi. In questo caso si parla di \"prole inetta\". Tra i mammiferi, quelli che hanno la prole meno autosufficiente alla nascita sono i predatori, carnivori, mentre invece i piccoli erbivori, pur avendo bisogno di cure, poche ore dopo il parto, sono gi\u00e0 in grado di correre accanto agli adulti.\nOrganizzazione sociale.\nQuesto \u00e8 un aspetto che interessa moltissimo gli etologi, anche per le considerazioni possibili nel confronto con la societ\u00e0 umana.\nPrima di tutto occorre precisare che non tutti gli animali sono sociali, e diversi anzi conducono vita isolata, con l'unica eccezione del periodo dell'accoppiamento.\nLa vita sociale tuttavia \u00e8 una tappa evolutiva vantaggiosa per l'individuo, che accetta, per suo vantaggio, anche alcune limitazioni.\nAlcune forme organizzative sono temporanee, e non prevedono particolari ruoli all'interno del gruppo. I pipistrelli che dormono vicini, solo per condividere il calore, o le sardine che vivono in branchi di migliaia di individui per motivi di difesa sono un esempio di questa organizzazione elementare.\nUn passo avanti a livello organizzativo \u00e8 quello che avviene tra pecore, alci e topi. Questi animali solitamente formano gruppi famigliari, sempre pi\u00f9 numerosi, con i piccoli che non si allontanano dai genitori. \nUna vera societ\u00e0, organizzata con individui specializzati o con mansioni diverse, si ha con le api, le termiti, gli elefanti o i babbuini. In questi casi esiste anche una gerarchia all'interno del gruppo. Se tale gerarchia \u00e8 rigida, cio\u00e8 ogni individuo copre sempre lo stesso ruolo, si parla di societ\u00e0 chiusa. Se invece il singolo individuo pu\u00f2 modificare la sua posizione sociale, ad esempio dopo una lotta, si tratta di una societ\u00e0 aperta.\nTipiche societ\u00e0 chiuse sono quelle di api e termiti. Ogni membro ricopre lo stesso ruolo per tutta la vita: regina o coppia reale, operaia e soldato.\nSociet\u00e0 aperte invece sono quelle di elefanti o babbuini.\nLa societ\u00e0 degli elefanti \u00e8 di tipo matriarcale, cio\u00e8 il capobranco \u00e8 la femmina pi\u00f9 anziana, o matriarca. Nella scala gerarchica poi seguono le femmine adulte, in ordine di et\u00e0, poi i giovani, maschi e femmine, ed infine i cuccioli. I maschi adulti vivono isolati.\nI babbuini invece hanno un maschio dominante, seguito dai maschi adulti e da alcune femmine, poi ci sono i maschi giovani e le altre femmine ed infine i piccoli.\nGerarchia.\nNell'etologia lo studio delle gerarchie \u00e8 molto importante. In essa gli individui vengono classificati come \"alfa\" se dominanti, \"beta\" se subordinati; raramente viene usato \"omega\" per indicare l'ultimo individuo di un branco in ordine gerarchico, quello subordinato a tutti gli altri. Molti indizi psicomotori e cinesici indicano lo status gerarchico di un individuo; in alcune specie di scoiattoli, l'individuo beta di fronte all'individuo alfa \u00e8 facilmente identificabile dalla permanenza della coda rizzata. Nelle societ\u00e0, la gerarchia \u00e8 identificabile dalla disposizione nel branco; ad esempio nei pinguini raggruppati per difendersi dal freddo, pi\u00f9 al centro del gruppo sta un individuo e pi\u00f9 alfa esso \u00e8, mentre quelli posti ai bordi esterni possono essere identificati come omega; stessa cosa per i banchi di pesci sotto attacco di predatori: al centro staranno gli individui alfa, i quali avranno cos\u00ec pi\u00f9 probabilit\u00e0 di sopravvivere dato che i predatori mangiano a partire dall'esterno del banco. Le sigle gerarchiche non indicano status permanenti: ogni individuo \u00e8 alfa o beta non in s\u00e9, ma sempre rispetto all'individuo cui si trova di fronte.\nRapporto col territorio.\nLo spazio fisico nel quale un animale vive \u00e8 fondamentale ed ogni animale ha un rapporto particolare col proprio territorio, che solitamente \u00e8 lo stesso per tutta la vita. Anche le specie migratrici hanno la tendenza a ritornare sempre nei luoghi dai quali sono partite.\nL'estensione del territorio varia in funzione di vari fattori. Un territorio individuale, solitamente, \u00e8 pi\u00f9 esteso di quanto sarebbe se fosse solo una parte di un territorio condiviso. Quindi due esemplari della stessa specie, se sono solitari, occupano una superficie maggiore di quella che sarebbe loro necessaria se vivessero condividendo (anche parzialmente) lo spazio. Inoltre una specie erbivora ha bisogno di meno spazio di una predatrice, e tra gli stessi predatori quelli apicali (come aquila o orso) hanno bisogno di un territorio maggiore rispetto ai predatori intermedi (come falco o lontra). Solitamente il territorio \u00e8 difeso dal suo proprietario, e in caso di sconfinamenti si possono avere lotte che terminano solo quando l'invasore abbandona il campo.\nIl confine del territorio \u00e8 segnalato agli individui della stessa specie (non c'\u00e8 quasi mai competizione tra individui di specie diverse, perch\u00e9 hanno anche abitudini alimentari diverse) con varie tipologie di marcature:\nRiproduzione.\nTra gli animali il sesso riveste notevole importanza. Gli animali si differenziano dall'uomo per il fatto che il periodo delle attivit\u00e0 sessuali \u00e8 solitamente limitato ad un particolare periodo, durante il quale la femmina \u00e8 feconda. Gli animali domestici, come cane e gatto, hanno un rapporto col sesso che tutti possiamo verificare con un po' di attenzione, anche se non sempre \u00e8 facile vederne tutti gli aspetti. Nel cane, ad esempio, il sesso \u00e8 anche una forma di supremazia di un esemplare su un altro, per confermare la gerarchia sociale (in questo caso sono frequenti i rapporti omosessuali).\nTra le scimmie Bonobo il sesso \u00e8 una pratica sociale molto diffusa, anche in cattivit\u00e0, e le modalit\u00e0 sono tra le pi\u00f9 simili a quella umana di tutto il mondo animale.\nComportamento patologico.\nLo studio del comportamento patologico \u00e8 stato enfatizzato pi\u00f9 volte nel corso dello sviluppo dell'etologia, seppur un approccio ufficiale ancora oggi non sia ancora del tutto strutturato. Uno dei primissimi autori a fornire riflessioni sulla natura e sui probabili meccanismi responsabili dell'insorgenza di comportamenti patologici fu proprio Ivan P. Pavlov. Egli, a seguito delle condizioni sperimentali a cui erano sottoposti gli animali sperimentali, dichiar\u00f2 di aver osservato \"forme indubbie di nevrosi sperimentali\" e afferm\u00f2 di averle curate, dichiarando \"di aver indotto negli animali qualcosa di simile a ci\u00f2 che negli uomini veniva chiamato psicosi\". \nAnche se le osservazioni nei confronti dei comportamenti che si discostano dalla frazione ritenuta normale non mancano di comparire nella letteratura scientifica e in quella divulgativa, occorrer\u00e0 attendere un certo assestamento dell'etologia classica, soprattutto con Konrad Lorenz, per ritrovare specifiche trattazioni e riflessioni sul concetto di patologico nel comportamento animale. Lorenz, nel suo libro \"L'Etologia fondamenti e metodi\", afferm\u00f2: \nUn'attenzione particolare nei confronti della patologia del comportamento non \u00e8 ancora ufficializzata dalle scienze etologiche e la catalogazione, lo studio dei meccanismi comportamentali e fisiologici e gli interventi a risoluzione di problematiche relative a comportamenti non salubri sono storicamente affrontati nello specifico dalla medicina veterinaria. Infatti, una delle prime trattazioni importanti in merito al concetto di patologia comportamentale degli animali \u00e8 sicuramente l'enorme lavoro del veterinario anglo-americano M. W. Fox, con \"Abnormal Behaviour in Animals\", 1968. Pi\u00f9 tardi, lo studio dei comportamenti patologici viene affrontato anche da altre discipline, quali la psicologia; nel 1974, infatti, compare sulla rivista \"American Psychologyst\" un articolo intitolato \"Animal Clinical Psychology: a modest proposal\": questa pubblicazione sar\u00e0 interpretata come lo spunto per l\u2019analisi e il trattamento dei disturbi comportamentali degli animali da compagnia. In questo articolo si proponeva un metodo di intervento basato sulle conoscenze e le tecniche della psicologia sperimentale e della psicologia dell\u2019apprendimento, per ridurre e possibilmente eliminare tali problemi. \nNegli ultimi anni lo studio dei comportamenti patologici con un approccio esclusivamente etologico inizia a formarsi soprattutto in Spagna e in poche pubblicazioni italiane.\nBranche dell'etologia.\nDi seguito sono proposte le branche in cui \u00e8 divisa l'etologia.\nEtologia classica.\nL'etologia classica, che trova i suoi fondamenti nei pensieri di Lorenz e Tinbergen, \u00e8 basata sull'analisi causale del comportamento animale e sulla suddivisione di questo in istinto ed apprendimento.\nEcologia comportamentale.\nL'ecologia comportamentale, o ecoetologia, \u00e8 la branca dell'etologia che si propone di spiegare, con fondamenti ecologici ed evoluzionistici, in che modo i comportamenti garantiscono un migliore adattamento dell'animale nell'ambiente in cui vive, dunque una maggiore probabilit\u00e0 di sopravvivenza. Gli zoologi John R. Krebs e Nicholas B. Davies sono i massimi esperti dell'ecologia del comportamento animale.\nSociobiologia.\nLa sociobiologia studia le relazioni intraspecifiche, ossia le interazioni sociali che avvengono tra animali appartenenti alla stessa specie, come ad esempio i branchi, il corteggiamento, le cure parentali. Padre fondatore della sociobiologia \u00e8 Edward Osborne Wilson.\nPercorso di formazione e attivit\u00e0 lavorativa.\nGli aspiranti etologi, generalmente, seguono un percorso accademico volto all'ottenimento di una laurea triennale in corsi attinenti le materie biologiche, in genere Scienze Naturali, Scienze biologiche o Medicina veterinaria, alla quale segue una laurea magistrale. A seconda del percorso formativo intrapreso, possono seguire approfondimenti attraverso la frequentazione di master universitari e/o corsi di specializzazione. \nLa formazione dell'etologo \u00e8, in ogni caso, volta a fornire elevate competenze in biologia, zoologia, sistematica, fisiologia, genetica, statistica, ecologia e psicologia, oltre naturalmente in discipline strettamente correlate al comportamento animale. L'etologo pu\u00f2 intraprendere la carriera di ricercatore accedendo a concorsi di dottorato, massimo grado di istruzione universitaria ottenibile, volto a fornire conoscenze e competenze in ambito di ricerca scientifica.\nL'etologo, dunque, pu\u00f2 svolgere la propria professione o in ambito di ricerca, oppure come libero professionista, proponendo la sua attivit\u00e0 nella comportamentale degli animali in ambiente controllato. Inoltre, egli pu\u00f2 collaborare con enti pubblici e/o privati per la gestione della fauna locale e aliena."}
{"id": "1756", "revid": "124109936", "url": "https://it.wikipedia.org/wiki?curid=1756", "title": "Eriprando Visconti", "text": "Biografia.\nInfanzia.\nFiglio di Edoardo Visconti (Milano, 28 settembre 1908 \u2013 4 ottobre 1980), (che era uno dei tanti figli di Giuseppe Visconti e di Carla Erba e dunque fratello di Luchino) e di Nicoletta Arrivabene-Valenti Gonzaga (San Polo, Brescia, 1\u00ba novembre 1906 \u2013 Rivalta sul Mincio, Mantova, 16 settembre 1986), \u00e8 quindi a sua volta nipote di Luchino. \nMatrimoni.\nIl 16 dicembre 1952, dall'unione con l'attrice di teatro e di televisione Fulvia Mammi, nasce il primogenito Guido, che si occuper\u00e0 di musica. Eriprando, unitosi anni dopo in matrimonio con Francesca Patrizia Ruspoli, rappresentante di una grande famiglia aristocratica romana (nata il 17 luglio 1940), avr\u00e0 da lei due figli, Edoardo jr. (nato il 25 marzo 1970) e Ortensia (nata il 5 giugno 1972).\nCarriera cinematografica.\nAd appena 22 anni fece il suo esordio come assistente volontario del celebre zio nel film a episodi \"Siamo donne\" e recit\u00f2 nel ruolo di Carlo Moretti nel film \"Terza liceo\" diretto nel 1954 da Luciano Emmer. Nel 1955 scrisse soggetto e sceneggiatura dell'opera prima di Francesco Maselli, \"Gli sbandati\", per il quale collabor\u00f2 anche come aiuto regista, mentre cinque anni dopo assistette Renato Castellani sul set del film \"Il brigante\". Nel 1961 comp\u00ec il suo esordio dietro la macchina da presa col delicato e intimista \"Una storia milanese\", per il quale vinse il Premio della Critica alla Mostra del Cinema di Venezia. Durante gli anni sessanta si limit\u00f2 a dirigere un documentario e tre originali per la televisione.\nRientr\u00f2 sul grande schermo nel 1969 dirigendo quattro opere spettacolari e di notevole successo. Dal 1976 / 1977 in avanti, a partire dal celebre dittico \"La orca\" e \"Oedipus orca\" (che incontr\u00f2 notevoli vicissitudini censorie) il suo cinema tenta di sviluppare temi pi\u00f9 complessi, abbandonando il puro intreccio narrativo e privilegiando l'indagine psicologica dei personaggi. In particolare si segnala \"Una spirale di nebbia\", del 1977, tratto dal romanzo di Michele Prisco, che \u00e8 un'impietosa analisi della corruzione di certo mondo borghese. Nel film recitano attori famosi come Flavio Bucci, Eleonora Giorgi, Marina Berti, Claude Jade, Marc Porel, Duilio Del Prete e Stefano Satta Flores. Inoltre, appare per la seconda volta come attore occasionale nel film \"Caro Michele\", diretto nel 1976 da Mario Monicelli. \nUltimi anni e morte.\nDopo l'ultimo film da lui diretto, \"Malamore\", del 1982, fu costretto a ritirarsi dal mondo del cinema per ragioni di salute. \nMor\u00ec a soli 62 anni, di enfisema polmonare."}
{"id": "1759", "revid": "590", "url": "https://it.wikipedia.org/wiki?curid=1759", "title": "Europio", "text": "Leuropio \u00e8 l'elemento chimico con numero atomico 63 e il suo simbolo \u00e8 Eu.\nCaratteristiche.\nL'europio \u00e8 il pi\u00f9 reattivo tra gli elementi delle terre rare. Si ossida rapidamente quando \u00e8 esposto all'aria e reagisce in maniera simile al calcio in presenza di acqua. Come gli altri lantanoidi, esplode spontaneamente all'aria a temperature comprese tra i ed i 180\u00a0\u00b0C. Come il piombo \u00e8 piuttosto tenero e abbastanza duttile.\nApplicazioni.\nL'europio ha applicazioni commerciali e industriali nel campo del drogaggio di alcuni materiali vetrosi per la realizzazione di laser. Un suo possibile impiego nei reattori nucleari \u00e8 oggetto di studio per la sua capacit\u00e0 di assorbire i neutroni.\nL'ossido di europio, Eu2O3, era comunemente usato per produrre i fosfori rossi dei televisori e come attivatore dei fosfori a base di ittrio. Viene impiegato anche nella produzione di vetri fluorescenti.\nSali chirali di europio vengono usati nella risonanza magnetica nucleare per semplificare spettri in cui molti segnali risuonano in una regione stretta e affollata. In particolare il complesso Eu(hfc)3 viene utilizzato per discriminare gli enantiomeri di una molecola, poich\u00e9 forma con essi dei composti diastereoisomerici i cui segnali NMR del 1H o del 13C risuoneranno a diverse frequenze. Inoltre i complessi dei lantanidi vengono utilizzati come agenti di contrasto nell'MRI grazie alle loro propriet\u00e0 paramagnetiche.\nInoltre, in combinazione con altri composti come il gallio, lo stronzio, lo zolfo, l'alluminio e il bario, viene impiegato negli inchiostri speciali anti-contraffazione usati sulle banconote dell'euro. La divulgazione di questo utilizzo \u00e8 dovuta ai chimici olandesi Freek Suijver e Andries Meijerink che sottoposero ad analisi spettroscopica alcune banconote da 5 euro, non riuscendo comunque a scoprire l'esatta composizione di tali inchiostri che \u00e8 tenuta segreta dalla BCE.\nGli ioni Eu3+, per quanto pi\u00f9 stabili degli ioni Eu2+, e gli ioni Sm3+ sono gli unici ioni lantanidi ad avere stati elettronici eccitati accessibili anche a temperatura ambiente.\nFotoluminescenza.\nI composti lantanoidei in generale sono molto usati per applicazioni di fotoluminescenza, ovvero processi in cui la radiazione assorbita induce la formazione di uno stato eccitato che si disattiver\u00e0 in parte emettendo radiazione, andando cos\u00ec a produrre fluorescenza o fosforescenza:\nformula_1 \u2192 formula_2 \u2192 formula_3\nGli stati eccitati a bassa energia per un lantanide sono quelli derivanti da transizioni intraconfigurazionali, ovvero dal cambio di valore dello stato di spin di un elettrone all'interno di una data configurazione elettronica.\nQuesti stati eccitati sono buoni emettitori poich\u00e9 si disattivano per vie non-radiative meno facilmente rispetto agli stati elettronici eccitati, tuttavia l'assorbimento verso questi stati \u00e8 proibito dalle regole di selezione di spin. per popolare questi stati, tipicamente in complessi anche di Eu3+, si utilizzano dei leganti che fungano da \"antenna\", ovvero assorbano la radiazione e, tramite un processo di energy transfer, popolano questi stati eccitati. il processo \u00e8 noto come AETE, acronimo di \"Assorbimento Energy Transfer Emissione\".\nUn problema di questi stati eccitati intraconfigurazionali \u00e8 il loro piccolo formula_4 rispetto allo stato fondamentale elettronico: possono essere quenchati da moti vibrazionali del legame O-H del solvente. Si utilizza quindi D2O per sfavorire queste disattivazioni, in quanto con l'acqua deuterata servono dei quanti energetici pi\u00f9 grandi per avere la stessa energia di uno stato elettronico anche se a bassa energia come quelli descritti, oppure si utilizzano complessi di Eu3+ con leganti criptandi che proteggono dal contatto col solvente e da eventuali collisioni disattivative che porterebbero a un calo della resa quantica di fluorescenza.\nStoria.\nL'europio \u00e8 stato dapprima osservato da Paul \u00c9mile Lecoq de Boisbaudran nel 1890 che osserv\u00f2 linee spettrali insolite non attribuibili n\u00e9 al samario n\u00e9 al gadolinio in campioni in cui questi due elementi erano stati concentrati, tuttavia la scoperta effettiva \u00e8 attribuita a Eug\u00e8ne-Anatole Demar\u00e7ay che ipotizz\u00f2 nel 1896 che i campioni di samario fossero contaminati da un elemento ancora sconosciuto, che riusc\u00ec a isolare nel 1901.\nLa sintesi di europio metallico puro \u00e8 avvenuta solo in tempi relativamente recenti.\nDisponibilit\u00e0.\nL'europio non si trova libero in natura, \u00e8 per\u00f2 contenuto in diversi minerali, di cui i pi\u00f9 importanti sono la bastnasite e la monazite.\nComposti.\nTra i composti dell'europio si annoverano i seguenti sali:\nIsotopi.\nL'europio in natura \u00e8 una miscela di due isotopi naturali, 151Eu e 153Eu, con quest'ultimo leggermente pi\u00f9 abbondante (52,2%). 153Eu e stabile, ma 151Eu \u00e8 un emettitore alfa con un'emivita di anni, come scoperto nel 2007.\nSono noti 35 isotopi radioattivi, di cui i pi\u00f9 stabili sono 150Eu (con un'emivita di 36,9 anni), 152Eu (13,516 anni) e 154Eu (8,593 anni). Tutti gli altri hanno un tempo di dimezzamento inferiore a 4,7612 anni e la maggior parte di essi inferiore a 12,2 secondi. L'europio ha anche 8 metastati di cui i pi\u00f9 stabili sono 150mEu (emivita di 12,8 ore), 152m1Eu (9,3116 ore) e 152m2Eu (96 minuti).\nLa principale modalit\u00e0 di decadimento degli isotopi pi\u00f9 leggeri di 153Eu \u00e8 la cattura elettronica con conversione in isotopi del samario, quelli pi\u00f9 pesanti subiscono invece preferenzialmente un decadimento beta convertendosi in isotopi del gadolinio.\nPrecauzioni.\nLa tossicit\u00e0 dei composti dell'europio non \u00e8 stata indagata a fondo, ma non vi sono chiare indicazioni che sia pi\u00f9 tossico di altri metalli pesanti. La polvere del metallo pu\u00f2 incendiarsi o provocare esplosioni.\nL'europio possiede probabilmente anche un ruolo biologico ancora parzialmente ignoto. Recentemente ne sono state trovate tracce nei siti attivi di alcuni enzimi batterici."}
{"id": "1760", "revid": "1762097", "url": "https://it.wikipedia.org/wiki?curid=1760", "title": "Eleonora Giorgi", "text": "\"Sex-symbol\" degli anni settanta, ha vinto un David di Donatello nel 1982 per il film \"Borotalco\".\nBiografia.\nEleonora Giorgi nasce a Roma da una famiglia di origini inglesi (la nonna paterna era londinese) e ungheresi (dal lato materno); \u00e8 sorella di Lamberto Giorgi. Dopo essere apparsa nel film \"Roma\", di Federico Fellini, debutta come attrice protagonista nel 1973 in \"Storia di una monaca di clausura\", film del genere erotico, diretto da Domenico Paolella, dove si distingue con Catherine Spaak. L'anno successivo recita nel film erotico \"Appassionata\", interpretato in coppia con Ornella Muti, dove interpreta il ruolo della minorenne seduttrice del dentista (Gabriele Ferzetti), genitore dell'amica. Nello stesso anno posa integralmente nuda per l'edizione italiana della rivista \"Playboy\"; nel 1974 presta la sua moto al collega e fidanzato Alessandro Momo, che alla sua guida muore in un incidente. Lavora anche per la radio nel 1976 alla trasmissione \"Il Mattiniere.\" \nDopo alcuni film appartenenti alla commedia sexy italiana, inizia a ricoprire ruoli drammatici nei film \"L'Agnese va a morire\" (1976) di Giuliano Montaldo e \"Cuore di cane\" (1976) di Alberto Lattuada e \"Una spirale di nebbia\" (1977) del regista Eriprando Visconti; nel 1979 recita in \"Un uomo in ginocchio\" di Damiano Damiani e in \"Dimenticare Venezia\" di Franco Brusati, ma successivamente la sua carriera sar\u00e0 caratterizzata dall'interpretazione di film commedia, spesso in coppia con famosi interpreti della commedia all'italiana degli anni ottanta come Renato Pozzetto (\"Mia moglie \u00e8 una strega\"), Carlo Verdone (\"Borotalco\", una delle sue interpretazioni di maggior successo presso il grande pubblico, premiata con un David di Donatello), Johnny Dorelli e Adriano Celentano con cui ha girato \"Mani di velluto\" (1979) e \"Grand Hotel Excelsior\" (1982).\nNel 1980 incide il brano \"Magic\", per la colonna sonora del film \"Mia moglie \u00e8 una strega\", scritto da Detto Mariano, rimasto inedito su disco. Nel 1981 ha inciso un 45 giri scritto da Cristiano Malgioglio, Pino Presti e Corrado Castellari, \"Quale appuntamento/Messaggio Personale\". Lavora nuovamente per la radio (1984-1986, \"Variet\u00e0, variet\u00e0\") e per la televisione, partecipando a vari spettacoli e \"talk show\", tra cui \"Un disco per l'estate\" nel 1983 e due edizioni di \"Sotto le stelle\", nel biennio 1983-1984, in veste di conduttrice. Sempre in questo decennio prende parte a numerosi film campioni d'incasso come \"Mani di fata\" di Steno (1983), \"Sapore di mare 2 - Un anno dopo\", di Bruno Cortini (1983), \"Vediamoci chiaro\", di Luciano Salce (1984), \"Giovanni Senzapensieri\", di Marco Colli (1985), \"Il volpone\", di Maurizio Ponzi (1988) e in particolare \"Compagni di scuola\", nuovamente con Carlo Verdone (1988).\nNegli anni novanta e duemila, la sua attivit\u00e0 di attrice si \u00e8 concentrata maggiormente in televisione, dove ha preso parte a diversi sceneggiati di successo come \"Morte di una strega\", \"Lo zio d'America, \"I Cesaroni\".\" Nel 2003 debutta nella regia cinematografica con \"Uomini &amp; donne, amori &amp; bugie\". Nel 2008 esordisce come attrice teatrale nella commedia \"Fiore di cactus\" di Pierre Barillet e Jean-Pierre Gr\u00e9dy, per la regia di Guglielmo Ferro. Negli anni successivi \u00e8 in scena con le commedie \"Due ragazzi irresistibili\" e \"Suoceri sull'orlo di una crisi di nervi\". Nel 2009 dirige il suo secondo film, \"L'ultima estate\", da lei anche prodotto insieme al secondo ex marito Massimo Ciavarro, sposato dopo il divorzio dall'editore Rizzoli.\nDopo diversi anni dall'ultima esperienza sul grande schermo, nel 2016 torna a recitare in due film: \"My Father Jack\" di Tonino Zangardi e \"Attesa e cambiamenti\" di Sergio Colabona, ed \u00e8 protagonista di una puntata della serie televisiva poliziesca \"Don Matteo\". Ha inoltre proseguito la sua attivit\u00e0 di conduttrice radiofonica con \"Effetto Notte\" su Rai Radio Due affiancata da Riccardo Pandolfi. Nel 2018 partecipa come concorrente al programma televisivo \"Ballando con le stelle\" e alla terza edizione del \"Grande Fratello VIP\", in cui viene eliminata nel corso della quinta puntata con il 36% dei voti. Dopo aver dichiarato di non essere interessata ai piccoli ruoli che il cinema riserva alle attrici della sua et\u00e0, ha continuato a preferire il mezzo televisivo per mantenere il rapporto con il suo pubblico.\nVita privata.\nNel 1974 l'attrice fu indagata per incauto affidamento, a causa della morte del fidanzato poco pi\u00f9 che diciassettenne Alessandro Momo in un incidente in cui era alla guida della motocicletta Honda CB 750 Four, da lei prestatagli prima di partire per un viaggio, in quanto il giovane non era ancora abilitato alla guida di maximoto.\nNel 1979 Eleonora Giorgi spos\u00f2 l'editore Angelo Rizzoli. Nel marzo 1980 nacque il figlio Andrea. I due divorziarono nel 1984, in seguito allo scandalo P2, a causa del quale Rizzoli venne arrestato. Il Tribunale di Milano attribu\u00ec alla Giorgi la met\u00e0 dei proventi della vendita della quota di azioni Rizzoli del marito. Secondo quanto riportato nella sua biografia, \"Nei panni di un'altra\", e in alcune interviste televisive, sul finire degli anni ottanta, la Giorgi ha preferito allontanarsi dal mondo del cinema a causa dei pesanti giudizi morali espressi da parte dell'opinione pubblica e di esponenti del grande schermo proprio in merito a tale vicenda, che ebbero pesanti ricadute a livello umano e professionale, precludendole di fatto ogni possibilit\u00e0 di ottenere ruoli cinematografici di rilievo, ma anche e soprattutto per dedicarsi alla sua vita privata lontano dai riflettori. Sempre nello stesso libro e in un'intervista con Pippo Baudo nella puntata del 2 ottobre 2016 di \"Domenica in\", oltre ad aver reso pubblico un suo breve \"flirt\" con l'attore Warren Beatty nel 1982, ha dichiarato di aver avuto una grave dipendenza dall'eroina, iniziata nel 1974 dopo la morte del suo allora fidanzato Alessandro Momo, e di essere stata salvata proprio dal matrimonio con Rizzoli.\nIn un'intervista del 2021 al quotidiano \"la Verit\u00e0\" rivel\u00f2 di avere declinato la conduzione di \"Fantastico 3\" e i ruoli di protagonista femminile in \"Gorky Park\" e \"Io, Chiara e lo Scuro\", a beneficio rispettivamente di Joanna Pacu\u0142a e Giuliana De Sio.\nDopo la separazione da Angelo Rizzoli, la Giorgi si leg\u00f2 sentimentalmente all'attore Massimo Ciavarro, conosciuto sul set di \"Sapore di mare 2\" e sposato nel 1993, con il quale nel 1991 ebbe il secondo figlio, Paolo Ciavarro.\nDopo il divorzio da Ciavarro, avvenuto nel 1996, \u00e8 stata fidanzata fino al 2007 con il celebre romanziere Andrea De Carlo.\nDoppiatrici italiane.\nNelle versioni in italiano dei film in cui non si \u00e8 autodoppiata n\u00e9 ha recitato in presa diretta, Eleonora Giorgi \u00e8 stata doppiata da:"}
{"id": "1765", "revid": "2161050", "url": "https://it.wikipedia.org/wiki?curid=1765", "title": "Economia monetaria", "text": "L'economia monetaria \u00e8 il ramo dell'economia politica che studia le determinanti della domanda e dell'offerta di moneta e le loro conseguenze sull'economia reale. \nLa necessit\u00e0 di regolare gli scambi senza ricorrere al baratto, in sistemi economici complessi, ha portato l'umanit\u00e0 ad adottare come mezzo di scambio nelle attivit\u00e0 commerciali uno strumento facile da produrre, trasferire, misurare e conservare, il denaro appunto in tutte le sue varie forme, che \u00e8 pertanto un mezzo di scambio e funziona come unit\u00e0 di conto e come strumento di risparmio.\nLa funzione di mezzo di scambio del denaro \u00e8 frutto della specializzazione delle attivit\u00e0 produttive che rende problematico il baratto e rende necessario il reperimento di risorse per finanziare l'attivit\u00e0 produttiva. L'adozione di unit\u00e0 di conto, d'altra parte, permette di sistematizzare le valutazioni economiche all'interno di una struttura sociale. La disponibilit\u00e0 di strumenti di tesaurizzazione, infine, permette di svincolare i tempi della domanda e dell'offerta di beni e servizi in funzione delle caratteristiche anche temporali degli stessi.\nIn un'economia monetaria dove c'\u00e8 un bene, la moneta o denaro, universalmente accettato negli scambi, le transazioni sono veloci e poco costose.\nStoria della moneta.\nDal punto di vista storico, la moneta ha assunto prima la caratteristica di moneta merce (conchiglie, schiavi, oli, animali, metalli preziosi, ect\u2026) essa poteva risultare con l'ampliarsi degli scambi:\nL'evoluzione successiva avvenne con l'invenzione della moneta metallica coniata dallo Stato, che consentiva:\nNel 1700-1800, con l'avvento delle banconote e del sistema aureo (\"gold standard\") gran parte della moneta in circolazione divenne cartacea e priva, direttamente, di valore intrinseco. Tuttavia, le banche centrali continuavano a detenere riserve auree in modo tale da poter garantire la convertibilit\u00e0 del denaro in oro.\nIl sistema aureo fu duramente scosso dalla crisi del 1929, che costrinse molti stati a sospendere la convertibilit\u00e0 in oro della propria moneta. Nei decenni successivi il denaro di tutti gli stati divenne totalmente privo di valore intrinseco, completando il passaggio a un sistema monetario a corso legale. \nLa moneta segno si distingue attualmente in:\nSistema monetario e finanziario.\nParallelamente all'affermazione di un'economia monetaria, si assiste all'instaurazione di sistemi per il credito, il cambio, sistemi cio\u00e8 che hanno il denaro non come mezzo dell'attivit\u00e0 economica, ma come oggetto della stessa.. Diventando il denaro stesso, quindi, bene sul quale realizzare servizi, rimane anch'esso assoggettato alle normali leggi economiche della domanda e dell'offerta. Il controllo del suo valore, tipicamente a carico delle Banche centrali, richiede l'adozione di una politica monetaria che, regolando la quantit\u00e0 di moneta ed i tassi d'interesse, permette di regolare la parit\u00e0 con le altre valute e la stabilit\u00e0 dei prezzi della moneta stessa. L'obiettivo dell'economia monetaria \u00e8 razionalizzare i fenomeni che si verificano nel campo economico. \nIl sistema finanziario \u00e8 un sistema di operatori come le autorit\u00e0 monetarie, il settore pubblico, le famiglie, le imprese, l'estero che interagiscono tra loro attraverso lo scambio di flussi finanziari. attivi o passivi. I flussi finanziari attivi appartengono a chi eroga i finanziamenti, mentre i flussi finanziari passivi appartengono a coloro che ricevono i finanziamenti. L'obbligazione \u00e8 al contempo un titolo di credito e debito, e un aumento del valore aumenta la dissociazione tra creditore e debitore, sviluppa il sistema finanziario, ma oltre un certo livello pu\u00f2 destabilizzare il sistema finanziario stesso. \nLe categorie che creano il risparmio sono principalmente le famiglie e le imprese che ottengono profitti, mentre gli investitori, cio\u00e8 coloro che impiegano il risparmio, sono principalmente le imprese. Le due categorie sono collegate tra loro da intermediari finanziari (ruolo rivestito principalmente dalle banche che tendono a diminuire in numero in quanto le maggiori dimensioni consentono maggiori economie di scala e ad aumentare gli sportelli per essere pi\u00f9 vicini ai clienti) o dal \"mercato\". Nei sistemi finanziari in cui prevalgono le grandi imprese ci si orienta prevalentemente verso il mercato, infatti, le imprese pi\u00f9 grandi possono finanziarsi anche con l'emissione di prestiti obbligazionari o quotandosi in borsa, pratica preclusa alle aziende di medie-piccole dimensioni. Oltre alle banche costituiscono intermediari finanziari anche i fondi comuni di investimento che investendo in obbligazioni e/o in azioni promuovono lo sviluppo del mercato. Nei mercati finanziari sono presenti titoli pubblici, emessi prevalentemente dagli Stati e dagli Enti Sovranazionali, e titoli privati, emessi principalmente dalle banche. I titoli pubblici sono meno rischiosi di quelli privati in quanto mentre i privati possono essere insolventi, lo Stato al massimo monetizza il proprio debito causando inflazione. \nLa ricchezza \u00e8 uno stock caratterizzato dall'insieme di attivit\u00e0 reali e finanziarie. La ricchezza reale \u00e8 visibile ed \u00e8 sempre positiva o al massimo uguale a zero. La ricchezza finanziaria netta esprime la differenza tra attivit\u00e0 finanziarie e passivit\u00e0 finanziarie e pu\u00f2 anche essere negativa. I soggetti titolari di una ricchezza finanziaria netta positiva sono denominati creditori netti, mentre i soggetti titolari di una ricchezza finanziaria netta negativa sono denominati debitori netti. I soggetti titolari di una ricchezza finanziaria netta uguale a zero sono gli operatori in pareggio. Il sistema finanziario consente agli operatori di non essere in pareggio. Il reddito di un operatore \u00e8 uguale alla sommatoria tra i propri consumi e il proprio risparmio. Le scelte di portafoglio sono le scelte che l'operatore fa per allocare il proprio risparmio e dipendono dalle aspettative sulle singole opzioni. Le attivit\u00e0 reali sono uno stock di ricchezza netta. La sommatoria delle attivit\u00e0 e passivit\u00e0 finanziarie di tutti gli operatori presenti sul mercato globale o su un mercato chiuso \u00e8 uguale a zero. Essendo il reddito meno i consumi e gli investimenti uguale alla ricchezza finanziaria netta e alle esportazioni meno le importazioni (partite correnti di uno Stato); Ne consegue che se le partite correnti sono maggiori di zero (surplus) anche la ricchezza finanziaria netta sar\u00e0 maggiore di zero. Se le partite correnti sono uguali a zero saranno uguali a zero anche la sommatoria delle partite correnti degli altri Stati. Se le partite correnti sono inferiori a zero, lo Stato \u00e8 in deficit in quanto le importazioni sono in valore superiori alle esportazioni. La bilancia dei pagamenti \u00e8 un conto di scambio intestato ai non residenti. Le attivit\u00e0 finanziarie verso l'esterno sono uguali alle passivit\u00e0 finanziarie dei non residenti verso di noi e viceversa; quindi la ricchezza finanziaria netta di un paese \u00e8 uguale a meno la ricchezza finanziaria netta del Resto del Mondo. Il sistema finanziario svolge l'importante ruolo di consentire agli operatori scambi in squilibrio. Il flusso esprime la variabile nel corso del tempo. La moneta ed il credito si basano sulla fiducia che gli operatori del sistema economico hanno sul sistema economico stesso. Un'azienda o un paese possono finanziarsi aumentando il risparmio (autofinanziamento), riducendo le attivit\u00e0 finanziarie attive (autofinanziamento) o aumentando le passivit\u00e0 finanziarie (finanziamento esterno). La costituzione di una moneta sovranazionale pu\u00f2 consentire, ai cittadini degli Stati che hanno aderito all'accordo di rinunciare alla propria sovranit\u00e0 monetaria, di ridurre la rischiosit\u00e0 del cambio. \nLa moneta moderna esprime solo un valore nominale, non ha un valore intrinseco ed \u00e8 un debito dello Stato che la emette. Rinunciare alla sovranit\u00e0 nazionale di politica monetaria significa rinunciare alla possibilit\u00e0 di emettere moneta. La Banca Centrale di uno Stato o di pi\u00f9 Stati (ad esempio la Banca Centrale Europea) \u00e8 la pi\u00f9 importante autorit\u00e0 monetaria ed ha la funzione di emettere moneta. Tuttavia, anche il Ministero del Tesoro che finanzia il deficit pubblico con l'emissione di debito pubblico influenza l'autorit\u00e0 monetaria. L'obiettivo principale che deve essere garantito da un'autorit\u00e0 monetaria \u00e8 la stabilit\u00e0 dei prezzi e quindi un basso livello di inflazione dei prezzi (nel medio periodo un'inflazione del 2% \u00e8 il valore ideale per la Banca Centrale Europea). All'aumentare dell'importanza di una moneta nel contesto economico internazionale aumenta la possibilit\u00e0 per l'autorita monetaria del paese che la emette di incrementare il signoraggio (differenza tra il costo di produzione della moneta in oggetto e il valore nominale impresso nella moneta stessa) internazionale. L'autorit\u00e0 deve prendere in seria considerazione ogni incremento di emissione di moneta, infatti un forte incremento di moneta a parit\u00e0 di beni e servizi disponibili sul mercato determina un forte incremento dei prezzi, ne consegue una forte aspettativa negativa degli operatori esteri sul potere di acquisto della moneta stessa, tenteranno quindi di utilizzarla prima possibile nella regolazione degli scambi con conseguente annullamento del signoraggio internazionale. \nNei paesi in cui la propria moneta ha un ruolo preminente a livello internazionale i residenti sono avvantaggiati dal fatto che molto probabilmente regoler\u00e0 gli scambi internazionali con la propria moneta e quindi avr\u00e0 rischio di cambio nullo. L'autorita monetaria gestisce oltre all'emissione di moneta, il livello di tasso di interesse da applicare nell'area di sua competenza, le riserve ufficiali e quindi la politica del cambio, i controlli sul sistema finanziario (banche, fondi comuni di investimento, la concorrenza sul mercato bancario al fine di evitare trust...). La Banca Centrale persegue l'obiettivo principale di garantire la stabilit\u00e0 dei prezzi attraverso, l'utilizzo appropriato degli aggregati monetari ed il controllo dei movimenti attesi dei prezzi. La Banca Centrale raggiunge il proprio obiettivo attraverso operazioni dirette (ad esempio emissione di moneta), operazioni che influenzano il comportamento degli attori sul mercato (ad esempio variazioni nel tasso ufficiale di sconto) oppure variando il valore della riserva obbligatoria (% dei depositi che le banche devono obbligatoriamente allocare in liquidit\u00e0)."}
{"id": "1766", "revid": "2184720", "url": "https://it.wikipedia.org/wiki?curid=1766", "title": "Eurafrasia", "text": "LEurafrasia o Afro-Eurasia (anche chiamato Vecchio Mondo o Continente antico poich\u00e9 in esso ci sono le pi\u00f9 antiche testimonianze dell'esistenza dell'uomo e perch\u00e9 fu la culla della civilt\u00e0 umana) \u00e8 uno dei due attuali supercontinenti della Terra (l'altro \u00e8 l'America). In particolare \u00e8 il pi\u00f9 grande e il pi\u00f9 popoloso, contenendo infatti l'85% circa della popolazione mondiale.\nInoltre fino al 1492 questi tre continenti erano considerati dagli europei, dagli asiatici e dagli africani, gli unici presenti su tutta la superficie terrestre. Il termine \u00e8 in contrapposizione con il \"nuovo continente\", che \u00e8 composto dall'America, con il \"nuovissimo continente\", composto dall'Oceania, e con il \"continente recente\", ovvero l'Antartide. Convenzionalmente viene suddiviso, all'altezza del canale di Suez, in Eurasia ed Africa; l'Eurasia \u00e8 a sua volta suddivisa in Europa e Asia.\nIl corpo afroeurasiatico principale (escludendo quindi le strutture insulari da esso separate, come l'arcipelago britannico, il Giappone, il Madagascar e l'arcipelago Malese) \u00e8 stato classicamente definito con il toponimo di \"Isola Mondiale\" (traduzione in italiano dall'inglese \"World Island\") dal geografo Halford John Mackinder."}
{"id": "1767", "revid": "1442080", "url": "https://it.wikipedia.org/wiki?curid=1767", "title": "Elia Kazan", "text": "Definito dal \"New York Times\" come \u00abuno dei registi pi\u00f9 onorati e influenti nella storia di Broadway e di Hollywood\u00bb, \u00e8 legato a film entrati nella storia del cinema come \"Un tram che si chiama Desiderio\" (1951), \"Fronte del porto\" (1954) e \"La valle dell'Eden\" (1955), oltre che a pellicole spesso incentrate su temi impegnati e questioni sociali quali l'antisemitismo (\"Barriera invisibile\", 1947), il razzismo (\"Pinky, la negra bianca\", 1949) e i disturbi psichiatrici (\"Splendore nell'erba\", 1961).\nNella sua carriera ha ricevuto oltre 30 riconoscimenti per la regia, tra cui due Oscar per \"Barriera invisibile\" e \"Fronte del porto\", quattro Golden Globe, due Leoni d'argento e tre Tony Award, oltre all'Oscar onorario e all'Orso d'oro alla carriera.\n\u00c8 il padre del regista, sceneggiatore e produttore Nicholas Kazan e nonno delle attrici Zoe e Maya Kazan.\nBiografia.\nKazan nacque nell'Impero ottomano da una famiglia di origine greca, composta da George Kazanc\u0131o\u011flu e Athena Shishmano\u011flu, che quattro anni dopo la sua nascita si trasfer\u00ec negli Stati Uniti d'America. Il regista ha lo stesso nome del nonno paterno, Elia Kazanc\u0131o\u011flu, mentre il nonno materno si chiama Isaak Shishmano\u011flu. Il fratello Avraam, invece, nacque a Berlino e divenne psichiatra.\nCarriera.\nConvinto sostenitore del Metodo Stanislavskij, due volte Premio Oscar per la regia, come uomo di teatro diresse tutte le commedie di Arthur Miller e Tennessee Williams. Nel 1947 (il suo esordio nel cinema risale alla fine degli anni trenta) fond\u00f2 assieme a Cheryl Crawford e Lee Strasberg l'Actors Studio a New York; grazie a lui ebbero la loro consacrazione nello star system attori come Gregory Peck, James Dean e Marlon Brando, lanciato nel firmamento hollywoodiano dai film di Kazan \"Un tram che si chiama Desiderio\" (1951) e \"Fronte del porto\" (1954).\nLa sua filmografia comprende anche \"Un albero cresce a Brooklyn\" (1945), \"Barriera invisibile\" (1947), \"La valle dell'Eden\" (1955), \"Baby Doll - La bambola viva\" (1956, con una Carroll Baker che avrebbe fatto epoca), \"Un volto nella folla\" (1957), \"Splendore nell'erba\" (1961), \"Il ribelle dell'Anatolia\" (1963), \"Il compromesso\" (1969), \"I visitatori\" (1972), \"Gli ultimi fuochi\" (1976).\nI film di Elia Kazan nel periodo compreso tra il 1945 e il 1952 hanno spesso classici temi progressisti, molto di sinistra per l'America di quegli anni: il razzismo (\"Pinky\", \"Barriera invisibile\"), la rivoluzione (\"Viva Zapata!\"), il garantismo (\"Boomerang - L'arma che uccide\"), la lotta sociale e l'immigrazione (\"Un albero cresce a Brooklyn\"), l'arroganza dei ricchi (\"Il mare d'erba\"), le situazioni di disagio, sfruttamento della forza lavoro e l'oppressione del pi\u00f9 debole (\"Fronte del porto\") oppure sono trasposizioni cinematografiche di grandi drammi e romanzi americani (\"Un tram che si chiama desiderio\") ed eleganti noir.\nTuttavia i temi sociali lasceranno in seguito (eccetto l'attenzione al problema dell'immigrazione negli Stati Uniti) il posto alla trasposizione cinematografica di novit\u00e0 letterarie e per il genere noir. Tra tutti i registi dell'epoca, Kazan spicca per il numero di artisti da lui lanciati o utilizzati prima che diventassero famosissimi, come ad esempio Marlon Brando, James Dean e molti altri importanti attori dell'Actors Studio che aveva contribuito a far crescere.\nKazan e il maccartismo.\nNel 1952 entr\u00f2 in rotta di collisione con molti colleghi registi e attori per la sua collaborazione al cosiddetto comitato McCarthy. Elia Kazan, nonostante avesse avuto un passato da simpatizzante comunista, fece numerosi nomi (undici dei quali erano attori o registi di primo piano, tra cui alcuni dei suoi pi\u00f9 stretti collaboratori), inclusi quelli di persone che non erano mai state comuniste, ma che avevano partecipato a movimenti di sinistra in modo molto generico: i nomi finirono nella lista nera di Hollywood e alcuni di essi ebbero la carriera distrutta oppure notevolmente rallentata.\nScritto durante questo periodo, \"Fronte del porto\" \u00e8 interpretabile anche come una sorta di difesa del regista dall'accusa di tradimento; il protagonista \u00e8 infatti una sorta di pentito di mafia, che si redime confessando le sue e le altrui malefatte. Va per\u00f2 rilevato che Kazan inizi\u00f2 a lavorare a questo film - che tratta una vicenda del 1948 - nel 1951, mentre il suo \"tradimento\" dei compagni avvenne nel 1952.\nNel 1999, durante la 71\u00aa edizione degli Oscar, venne premiato dall'Academy con il riconoscimento alla carriera. Durante la cerimonia di consegna della statuetta, non tutti gli artisti in platea - memori della sua partecipazione al comitato McCarthy - si alzarono ad applaudire l'anziano regista; tra gli altri, Ed Harris e Nick Nolte rimasero seduti a braccia conserte.\nVita privata.\nNel 1932 spos\u00f2 la drammaturga Molly Day Thatcher da cui ebbe quattro figli: Judy, Chris, Nicholas e Katherine. Rimasero insieme fino alla morte di lei, avvenuta il 14 dicembre 1963 per un'emorragia cerebrale. Nel 1967 si rispos\u00f2 con l'attrice e regista Barbara Loden, da cui ebbe un figlio. La Loden mor\u00ec nel 1980 per un cancro al seno e nel 1982 Kazan si spos\u00f2 per la terza volta con la scrittrice Frances Rudge, che rimase con il regista fino alla morte di quest'ultimo avvenuta per cause naturali nel 2003.\nRiconoscimenti.\nNel 1960 gli \u00e8 stata assegnata una stella sulla Hollywood Walk of Fame al 6800 di Hollywood Blvd per il suo contributo all'industria cinematografica. \u00c8 inoltre membro della American Theater Hall of Fame."}
{"id": "1768", "revid": "4", "url": "https://it.wikipedia.org/wiki?curid=1768", "title": "Elias Kazanjoglou", "text": ""}
{"id": "1769", "revid": "287204", "url": "https://it.wikipedia.org/wiki?curid=1769", "title": "Expo 1998", "text": "LExpo '98 \u00e8 stata l'Esposizione specializzata svoltasi a Lisbona dal 22 maggio al 30 settembre del 1998, il cui tema \u00e8 stato \"Oceani: un'eredit\u00e0 per il futuro\".\nLa zona scelta per ospitare la mostra \u00e8 stata la parte orientale della citt\u00e0 vicino al fiume Tago.\nSono stati costruiti diversi padiglioni che poi sono restati a servizio degli abitanti e dei turisti in quello che ora si chiama Parque das Na\u00e7\u00f5es (Parco delle Nazioni), in cui si trova l'Ocean\u00e1rio formato da 5 ambienti marini differenti e popolato da numerose specie di pesci e mammiferi marini) e un complesso di reti di trasporto come metropolitana e stazioni ferroviarie.\nLa Expo '98 ha avuto circa 11 milioni di visitatori. Il suo successo \u00e8 dovuto anche alle numerose attivit\u00e0 culturali, per esempio i suoi circa 5000 eventi musicali ne hanno fatto il pi\u00f9 grande festival musicale della storia dell'umanit\u00e0. L'esposizione ha rivoluzionato dal punto di vista architettonico questa parte della citt\u00e0 modificando anche le abitudini dei portoghesi.\nTema.\nIl tema dell'Esposizione internazionale di Lisbona '98 fu \"Oceani: un'eredit\u00e0 per il futuro\". Tale scelta venne effettuata per poter discutere riguardo al ruolo che gli oceani hanno nel mondo di oggi e su come le risorse del mare possano contribuire al meglio allo sviluppo sostenibile del Pianeta, per riflettere sulla distruzione degli habitat oceanici ricchi di vita e ricchi di risorse e per ragionare sull'importanza del mare nell'equilibrio della Natura.\nIl termine \"eredit\u00e0\" venne scelto per esprimere un doppio concetto. Da un lato quello riguardante le ricchezze fisiche e culturali del mare, dall'altro la necessit\u00e0 della conservazione dell'ambiente oceanico. Quest'ultimo aspetto aveva come fine la nascita di un senso di responsabilit\u00e0 nel visitatore, che potesse riflettere su come poter lasciare intatto alle future generazioni un bene cos\u00ec importante.\nAll'interno del tema principale fu possibile quindi individuare alcuni sottotemi, quali:\nSito.\nLa zona scelta per ospitare la Expo '98 fu a est della citt\u00e0, sulla riva del fiume Tago, e venne poi rinominata \"Parque das Na\u00e7\u00f5es\" (Parco delle Nazioni). L'area ospit\u00f2 tutti i padiglioni dei Paesi espositori, quelli tematici, un acquario, un padiglione multifunzionale (\"Pavilh\u00e3o Atl\u00e2ntico\"), il padiglione portoghese, la Torre Vasco de Gama e la \"Gare do Oriente\" opera dell'architetto Santiago Calatrava.\nPartecipanti.\nAll'Esposizione internazionale di Lisbona '98 parteciparono in totale 146 nazioni, numerose associazioni internazionali (Lega Araba, Unione europea, Croce Rossa Internazionale, Nazioni Unite...), alcune organizzazioni portoghesi e un certo numero di aziende (tra cui Sony, Swatch, Portugal Telecom, TAP Portugal...).\nImmagine della Expo.\nLogo.\nIl logo della Expo '98 simboleggia il mare e il sole. \u00c8 stato disegnato da Augusto Tavares Dias che ha vinto un concorso a cui parteciparono 1288 proposte.\nMascotte.\nLa mascotte della Expo di Lisbona si chiamava \"Gil\" e fu disegnata dal pittore Ant\u00f3nio Modesto e dallo scultore Artur Moreira. Il loro personaggio, il cui nome viene dal navigatore portoghese Gil Eanes, super\u00f2 la selezione fra 309 proposte."}
{"id": "1770", "revid": "125721592", "url": "https://it.wikipedia.org/wiki?curid=1770", "title": "Elettrone", "text": "L'elettrone \u00e8 una particella subatomica con carica elettrica negativa che si ritiene essere una particella elementare.\nInsieme ai protoni e ai neutroni, \u00e8 un componente dell'atomo e, sebbene contribuisca alla sua massa totale per meno dello 0,06%, ne caratterizza sensibilmente la natura e ne determina le propriet\u00e0 chimiche: il legame chimico covalente si forma in seguito alla redistribuzione della densit\u00e0 elettronica tra due o pi\u00f9 atomi.. Il moto dell'elettrone genera un campo magnetico, mentre la variazione della sua energia e della sua accelerazione causano l'emissione di fotoni; \u00e8 inoltre responsabile della conduzione della corrente elettrica e del calore.\nLa maggior parte degli elettroni presenti nell'universo \u00e8 stata prodotta dal Big Bang, ma possono essere generati anche dal decadimento beta degli isotopi radioattivi e in collisioni ad alta energia, mentre possono essere annichilati dalla collisione con i positroni o assorbiti in un processo di nucleosintesi stellare. \nL'avvento dell'elettronica e il relativo sviluppo dell'informatica hanno reso l'elettrone protagonista dello sviluppo tecnologico del ventesimo secolo. Le sue propriet\u00e0 vengono sfruttate in svariate applicazioni, come i tubi a raggi catodici, i microscopi elettronici, la radioterapia e il laser.\nStoria.\nOrigine del termine.\n\"Elettrone\" deriva dalla parola greca \"\u03ae\u03bb\u03b5\u03ba\u03c4\u03c1\u03bf\u03bd\" (pronuncia \"\u00e9lectron\"), il cui significato \u00e8 ambra. Tale nome \u00e8 storicamente dovuto al fatto che l'ambra ebbe un ruolo fondamentale nella scoperta dei fenomeni elettrici: in particolare a partire dal VII secolo a.C. gli antichi Greci erano a conoscenza del fatto che strofinando un oggetto di ambra o ebanite con un panno di lana, l'oggetto in questione acquisiva la capacit\u00e0 di attirare a s\u00e9 corpuscoli leggeri, quali ad esempio granelli di polvere. Queste evidenze sperimentali vennero riprese nel XVI secolo da William Gilbert, che individu\u00f2 numerose sostanze, tra cui il diamante e lo zolfo, che presentavano lo stesso comportamento dell'ambra. Egli diede il nome di \"forza elettrica\" alla forza che attirava i corpuscoli, e chiam\u00f2 \"elettrizzati\" i materiali che manifestavano tale propriet\u00e0.\nGli studi sull'elettricit\u00e0 e sul magnetismo furono continuati in epoca moderna fra gli altri da Benjamin Franklin e Michael Faraday, e in questo periodo nel contesto dell'atomismo fu avanzata l'idea che anche l'elettricit\u00e0 potesse essere costituita da piccoli corpuscoli indivisibili. L'idea di una quantit\u00e0 fondamentale di carica elettrica fu introdotta dal filosofo Richard Laming nel 1838 per spiegare le propriet\u00e0 chimiche dell'atomo..\nNel 1874 il fisico irlandese George Stoney introdusse il concetto di \"unit\u00e0 di carica fondamentale\". Nel 1891 ne stim\u00f2 il valore e coni\u00f2 il termine \"elettrone\" per riferirsi a tali \"unit\u00e0\" (dalla combinazione del termine \"elettrico\" e del suffisso -one, che sar\u00e0 utilizzato anche successivamente per designare altre particelle subatomiche, come il protone o il neutrone), scrivendo:\nLa scoperta.\nLe prime prove sperimentali dell'esistenza di questa particella si ebbero nel 1860, quando il fisico e chimico inglese Sir William Crookes effettu\u00f2 esperimenti con il tubo di Geissler, inserendovi due lamine metalliche e collegandole a un generatore di corrente continua a elevato potenziale (circa ). Durante tale esperimento, Crookes si accorse che si generava una luce avente una colorazione differente a seconda del gas utilizzato. Tale emissione luminosa aveva origine dal catodo (polo negativo) e fluiva verso l'anodo (polo positivo).\nIn seguito all'esperienza di Crookes, anche il fisico tedesco Johann Wilhelm Hittorf nel 1869, mentre si stava dedicando ad uno studio sulla conduttivit\u00e0 elettrica dei gas, evidenzi\u00f2 un bagliore emesso dal catodo e verific\u00f2 che aumentava in intensit\u00e0 con il decrescere della pressione del gas. Nel 1876 il fisico tedesco Eugen Goldstein mostr\u00f2 che i raggi di tale bagliore proiettano un'ombra e li chiam\u00f2 \"raggi catodici\". Durante gli anni settanta del XIX secolo, Crookes svilupp\u00f2 il primo tubo catodico con un vuoto spinto all'interno, dimostrando che i raggi luminescenti che appaiono all'interno del tubo trasportano energia e si muovono dal catodo all'anodo. Inoltre, applicando un campo magnetico, fu in grado di deflettere i raggi, dimostrando che il fascio si comporta come se fosse carico negativamente. Nel 1879, Crookes avanz\u00f2 l'idea che queste propriet\u00e0 potessero essere spiegate da quella che denomin\u00f2 \"materia radiante\"\"\" e sugger\u00ec che si doveva trattare di un nuovo stato della materia, consistente di molecole cariche negativamente che sono espulse ad alta velocit\u00e0 dal catodo.\nIl fisico inglese di origini tedesche Arthur Schuster prosegu\u00ec gli esperimenti di Crookes posizionando delle piastre metalliche parallele ai raggi catodici e applicando un potenziale elettrico fra loro. Il campo deflesse i raggi verso la piastra carica positivamente, confermando che i raggi trasportano carica negativa. Misurando l'ammontare della deflessione per una data intensit\u00e0 di corrente elettrica, nel 1890 Schuster fu in grado di stimare il rapporto fra la massa e la carica dei componenti dei raggi catodici. Tuttavia, tale stima fu ritenuta poco attendibile dai suoi contemporanei poich\u00e9 risult\u00f2 migliaia di volte superiore alle attese.\nNegli ultimi anni dell'Ottocento numerosi fisici sostennero la possibilit\u00e0 che l'elettricit\u00e0 fosse costituita da unit\u00e0 discrete, alle quali vennero conferiti vari nomi, ma delle quali non vi fu alcuna prova sperimentale convincente. Nel 1896, il fisico britannico J. J. Thomson, con i suoi colleghi John S. Townsend e H. A. Wilson, svolsero una serie di esperimenti che dimostrarono che i raggi catodici erano costituiti da singole particelle, piuttosto che onde, atomi o molecole come si riteneva in precedenza. Thomson stim\u00f2 in maniera accurata la carica \"e\" la massa, trovando che le particelle dei raggi catodici, che lui chiam\u00f2 \"corpuscoli\", avevano probabilmente una massa migliaia di volte inferiore a quella dell'idrogenione (H+), lo ione pi\u00f9 leggero che si conoscesse a quel tempo. Thomson mostr\u00f2 come il rapporto carica/massa (\"e\"/\"m\"), uguale a e/g, fosse indipendente dal materiale del catodo. Inoltre mostr\u00f2 come le particelle cariche negativamente prodotte dai materiali radioattivi, dai materiali riscaldati e dai raggi catodici fossero riconducibili tutte alla stessa entit\u00e0. \nIl nome \"elettrone\" fu nuovamente proposto per identificare tali particelle dal fisico irlandese George F. Fitzgerald e da allora il nome venne universalmente accettato.\nMentre studiava i minerali naturalmente fluorescenti nel 1896, il fisico francese Henri Becquerel scopr\u00ec che essi emettono radiazione senza l'intervento di una sorgente di energia esterna. Tali materiali radioattivi divennero argomento di grande interesse da parte degli scienziati, fra cui anche il fisico neozelandese Ernest Rutherford, il quale scopr\u00ec che emettevano particelle, da lui chiamate particelle alfa e beta, sulla base della loro capacit\u00e0 di penetrare la materia. Nel 1900, Becquerel mostr\u00f2 che i raggi beta emessi dal radio potevano essere deflessi da un campo elettrico e che il loro rapporto massa-carica era lo stesso dei raggi catodici. Tale evidenza sperimentale suggeriva che gli elettroni esistevano come componenti degli atomi.\nLa carica degli elettroni fu misurata con maggiore precisione dal fisici americani Robert Millikan e Harvey Fletcher nel loro esperimento della goccia d'olio del 1909, i cui risultati furono pubblicati nel 1911. In tale esperimento venne usato un campo elettrico per frenare la caduta, dovuta alla gravit\u00e0, di una goccia d'olio elettricamente carica. Grazie a tale apparato strumentale, fu possibile misurare la carica elettrica prodotta da pochi ioni (tra 1 e 150) con un margine di errore inferiore allo 0,3%. Si ottenne un valore pari a e fu quindi possibile stimare che la massa dell'elettrone dovesse valere . Un simile esperimento era stato condotto in precedenza dal gruppo di Thomson, usando nubi di gocce di acqua cariche generate tramite l'elettrolisi, e nel 1911 da Abram Ioffe, che ottenne in maniera indipendente lo stesso risultato di Millikan usando microparticelle di metallo cariche, pubblicando i risultati nel 1913. Tuttavia, le gocce d'olio risultavano pi\u00f9 stabili di quelle dell'acqua a causa della loro bassa velocit\u00e0 di evaporazione e quindi maggiormente adatte per svolgere esperimenti precisi per un lungo periodo di tempo.\nAttorno all'inizio del ventesimo secolo, fu scoperto che sotto certe condizioni una particella carica che si muove ad elevata velocit\u00e0 causa una condensazione di vapore acqueo sovrassaturo lungo il suo cammino. Nel 1911, Charles Wilson sfrutt\u00f2 tale principio per sviluppare la prima camera a nebbia, uno strumento che permette di tracciare e fotografare il percorso seguito da particelle cariche, come gli elettroni veloci.\nTeoria atomica.\nA partire dal 1914, gli esperimenti dei fisici Ernest Rutherford, Henry Moseley, James Franck e Gustav Hertz stabilirono definitivamente che l'atomo \u00e8 formato da un nucleo massivo carico positivamente circondato da elettroni di massa minore. Nel 1913, il fisico danese Niels Bohr postul\u00f2 che gli elettroni si trovano in stati di energia quantizzata, con l'energia determinata dal momento angolare delle orbite degli elettroni attorno al nucleo. La teoria avanzata da Bohr prevedeva inoltre che gli elettroni potessero muoversi tra questi stati (o orbite) in seguito all'assorbimento o all'emissione di un quanto di energia, un fotone di specifica frequenza. Tale teoria era in grado di spiegare la comparsa delle linee di emissione spettrale dell'idrogeno come conseguenza del suo contenuto energetico attraverso riscaldamento o facendolo attraversare da corrente elettrica. Nonostante ci\u00f2, il modello di Bohr non era in grado di predire l'intensit\u00e0 delle relative linee e di spiegare la struttura dello spettro di atomi pi\u00f9 complessi.\nLa formazione di legami chimici tra atomi fu spiegata nel 1916 da Gilbert Newton Lewis, il quale asser\u00ec che il legame covalente sia generato dalla condivisione di una coppia di elettroni tra due atomi, mentre una descrizione completa sulla formazione di queste coppie e dei legami chimici venne fornita da Walter Heitler e Fritz London nel 1923 grazie alla meccanica quantistica. Nel 1919 il chimico statunitense Irving Langmuir rielabor\u00f2 il modello statico dell'atomo di Lewis ipotizzando che tutti gli elettroni fossero distribuiti in una serie di gusci (\"shell\") sferici approssimativamente concentrici, tutti di uguale spessore\"; tali gusci erano a loro volta suddivisi in celle, ognuna delle quali conteneva una coppia di elettroni. Tramite questo modello, Langmuir spieg\u00f2 qualitativamente le propriet\u00e0 chimiche di tutti gli elementi, le quali si ripetono secondo un ordine preciso stabilito dalla tavola periodica.\nNel 1924, il fisico austriaco Wolfgang Pauli osserv\u00f2 che la struttura a strati di un atomo poteva essere spiegata attraverso un insieme di quattro parametri che definivano univocamente lo stato quantico di un elettrone, e che un singolo stato non poteva essere occupato da pi\u00f9 di un singolo elettrone (questa legge \u00e8 nota come principio di esclusione di Pauli). Nonostante la sua intuizione, Pauli non riusc\u00ec a spiegare il significato fisico del quarto parametro, il quale poteva assumere solo due valori. La spiegazione teorica di tale parametro si deve invece ai fisici olandesi Samuel Goudsmit e George Uhlenbeck, i quali suggerirono che un elettrone, oltre al momento angolare associato alla sua orbita, pu\u00f2 possedere un proprio momento angolare intrinseco. Fu cos\u00ec introdotto il concetto di spin e con questa scoperta era possibile spiegare anche la separazione delle linee spettrali osservata con uno spettrografo ad alta definizione.\nMeccanica quantistica.\nNel 1929, il fisico francese Louis de Broglie vinse il premio Nobel per la fisica per aver scoperto che anche gli elettroni, oltre alla luce, sono caratterizzati da una doppia natura, una corpuscolare e una ondulatoria. Questa nuova propriet\u00e0, presentata per la prima volta nella sua dissertazione del 1924 dal titolo \"\" (Ricerca sulla teoria dei quanti) \u00e8 nota come dualismo onda-particella e comporta la possibilit\u00e0 di osservare fenomeni di interferenza fra elettroni sotto appropriate condizioni:\nL'interferenza \u00e8 una propriet\u00e0 di tutte le onde: ad esempio nel caso della luce, se tra una sorgente luminosa e uno schermo illuminato da tale sorgente viene interposto un foglio con delle fessure parallele, la luce prodotta dalla sorgente attraversa tali fessure e si proietta sullo schermo producendo delle figure a bande in corrispondenza dello schermo. Nel 1927 furono osservati gli effetti dell'interferenza con un fascio di elettroni dal fisico inglese George Paget Thomson con una sottile pellicola metallica e dai fisici americani Clinton Davisson e Lester Germer, i quali studiarono il fenomeno di scattering degli elettroni incidenti su una lastra di nickel monocristallino. Niels Bohr nello stesso anno incluse l'ipotesi di de Broglie e queste evidenze sperimentali nel principio di complementarit\u00e0, secondo il quale una descrizione completa dell'elettrone e della luce non pu\u00f2 fare riferimento solo alla sua natura ondulatoria o solo alla sua natura particellare, ma deve necessariamente includerle entrambe.\nInfatti la natura ondulatoria dell'elettrone si manifesta ad esempio nel fenomeno dell'interferenza, mentre la natura corpuscolare fa s\u00ec che un fascio di elettroni riesca a fare girare un piccolo mulinello posizionato lungo il suo tragitto.\nIl successo della previsione di de Broglie port\u00f2 alla pubblicazione dell'equazione di Schr\u00f6dinger, formulata nel 1926 da Erwin Schr\u00f6dinger, che descrive l'evoluzione temporale di uno stato quantico (e quindi della relativa funzione d'onda). Piuttosto che cercare una soluzione che determinasse la posizione di un elettrone nel tempo, questa equazione era usata per prevedere la probabilit\u00e0 di trovare un elettrone in un volume finito o infinitesimo dello spazio. Da questo approccio ebbe origine la branca della fisica denominata \"meccanica quantistica\", che garant\u00ec la possibilit\u00e0 di ricavare teoricamente i livelli energetici di un elettrone nell'atomo di idrogeno in buon accordo con i dati sperimentali. Una volta che vennero presi in considerazione lo spin e l'interazione fra pi\u00f9 elettroni, la meccanica quantistica fu in grado di ricostruire l'andamento delle propriet\u00e0 chimiche tipiche degli elementi nella tavola periodica.\nNel 1928, basandosi sul lavoro di Wolfgang Pauli, Paul Dirac formul\u00f2 un modello dell'elettrone coerente con la teoria della relativit\u00e0 ristretta, applicando considerazioni relativistiche e di simmetria alla formulazione hamiltoniana della meccanica quantistica per un elettrone in un campo elettromagnetico; questa trattazione port\u00f2 alla formulazione dell'equazione di Dirac. Per risolvere i problemi della sua equazione relativistica (in primo luogo l'esistenza di soluzioni a energia negativa), nel 1930 lo stesso Dirac svilupp\u00f2 un modello del vuoto come un mare infinito di particelle con energia negativa, che fu poi chiamato mare di Dirac. Questo permise di prevedere l'esistenza del positrone, la corrispettiva antiparticella dell'elettrone, che fu scoperta sperimentalmente nel 1932 da Carl David Anderson. Anderson propose di chiamare gli elettroni \"negatroni\" e di usare il termine \"elettroni\" per indicare genericamente una delle varianti della particella sia a carica positiva che negativa. Questo uso del termine \"negatroni\" \u00e8 occasionalmente utilizzato tuttora, anche nella sua forma abbreviata \"negatone\".\nGli elettroni nel mare di Dirac furono introdotti con lo scopo di impedire la perdita di energia senza limiti degli elettroni reali osservati. In questo contesto, i fotoni (cio\u00e8 i quanti della radiazione elettromagnetica) possono essere assorbiti dagli elettroni del mare, permettendo a questi ultimi di uscire fuori da esso. Come risultato netto si generano degli elettroni a carica negativa e delle lacune di carica positiva nel mare. Una lacuna potr\u00e0 essere rioccupata dall'elettrone che perde energia rilasciando in questo modo nuovamente un altro fotone.\nNel 1947 Willis Lamb, lavorando in collaborazione con lo studente Robert Retherford, trov\u00f2 che certi stati quantistici dell'elettrone nell'atomo di idrogeno, che avrebbero dovuto avere la stessa energia, erano spostati uno rispetto all'altro e tale deviazione fu chiamata spostamento di Lamb. Circa nello stesso periodo, Polykarp Kusch, lavorando con Henry M. Foley, scopr\u00ec che il momento magnetico dell'elettrone \u00e8 di poco pi\u00f9 grande di quanto previsto dell'equazione di Dirac. Questa piccola differenza fu successivamente chiamata \"momento magnetico di dipolo anomalo dell'elettrone\". Per risolvere questo e altri problemi, una teoria avanzata chiamata elettrodinamica quantistica fu sviluppata da Sin-Itiro Tomonaga, Julian Schwinger e Richard P. Feynman alla fine degli anni quaranta.\nAcceleratori di particelle.\nCon lo sviluppo degli acceleratori di particelle nella prima met\u00e0 del XX secolo, i fisici iniziarono ad approfondire le propriet\u00e0 delle particelle subatomiche. Le propriet\u00e0 di corpuscolo elementare puntiforme dell'elettrone hanno reso questa particella una sonda perfetta per esplorare la struttura dei nuclei atomici. Il primo tentativo riuscito di accelerare elettroni usando l'induzione elettromagnetica fu ad opera di Donald William Kerst nel 1942: il suo primo betatrone raggiunse energie di , mentre quelli successivi raggiunsero i . Nel 1947 fu scoperta la radiazione di sincrotrone con un sincrotrone di della General Electric; questa radiazione era causata dall'accelerazione degli elettroni che, in un campo magnetico, raggiungono velocit\u00e0 prossime a quelle della luce.\nIl primo acceleratore di particelle ad alte energie \u00e8 stato ADONE, con un fascio di particelle di energia pari a ; questa struttura, operativa a partire dal 1968, accelerava elettroni e positroni in direzioni opposte, raddoppiando in pratica l'energia prodottasi nelle loro collisioni se paragonata a quella ottenuta nelle collisioni degli elettroni con un bersaglio fisso. Il Large Electron-Positron Collider (LEP) al CERN, che oper\u00f2 dal 1989 al 2000, raggiunse energie di collisione pari a e fece importanti misure in merito al modello standard. Il Large Hadron Collider (LHC), l'ultimo acceleratore del CERN, sostituisce gli elettroni con adroni, perch\u00e9 questi ultimi sono meno soggetti alla perdita di energia per radiazione di sincrotrone e quindi il rapporto fra energia acquisita dalla particella e l'energia spesa per ottenerla \u00e8 maggiore.\nClassificazione.\nNel modello standard della fisica delle particelle l'elettrone, avendo spin semi intero, \u00e8 un fermione, e in particolare fa parte del gruppo dei leptoni. Si ritiene sia una particella elementare e appartiene alla prima generazione di particelle fondamentali, mentre alla seconda e alla terza generazione appartengono altri leptoni carichi, il muone e il tauone, che possiedono identica carica e spin, ma massa a riposo maggiore. L'elettrone e tutti i leptoni sono soggetti all'interazione gravitazionale, a quella debole e a quella elettromagnetica, ma differiscono dagli altri componenti fondamentali della materia, i quark, in quanto non risentono dell'interazione nucleare forte.\nPropriet\u00e0.\nPropriet\u00e0 fondamentali.\nL'elettrone possiede una massa a riposo di , che, in base al principio di equivalenza massa-energia, corrisponde a un'energia a riposo di , con un rapporto rispetto alla massa del protone di circa 1 a 1836. Si tratta della particella subatomica stabile pi\u00f9 leggera che si conosca tra quelle dotate di carica elettrica Misure astronomiche hanno mostrato che il rapporto fra le masse del protone e dell'elettrone \u00e8 rimasto costante per almeno met\u00e0 dell'et\u00e0 dell'universo, come \u00e8 previsto nel modello standard.\nL'elettrone ha una carica elettrica pari a , definita come \"carica elementare\" ed usata come unit\u00e0 standard per la carica delle particelle subatomiche. Entro i limiti dell'errore sperimentale, il valore della carica dell'elettrone \u00e8 uguale a quella del protone, ma con il segno opposto. Il valore della carica elementare \u00e8 indicato con il simbolo \"e\", mentre l'elettrone viene comunemente indicato con il simbolo \"e\u2212\", dove il segno meno indica il fatto che tale particella presenta carica negativa; analogamente, per la sua antiparticella, il positrone, che ha la stessa massa e carica di segno opposto, \u00e8 utilizzato come simbolo \"e+\".\nL'elettrone non ha sotto strutture conosciute e viene descritto come un punto materiale, dal momento che esperimenti effettuati con la trappola di Penning hanno mostrato che il limite superiore per il raggio della particella \u00e8 di 10\u221222 metri. Esiste inoltre una costante fisica, il raggio classico dell'elettrone, a cui corrisponde un valore di ; questa costante deriva tuttavia da un calcolo che trascura gli effetti quantistici presenti. Si ritiene che l'elettrone sia stabile poich\u00e9, dal momento che la particella possiede carica unitaria, il suo decadimento violerebbe la legge di conservazione della carica elettrica. Il limite inferiore sperimentale per la vita media dell'elettrone \u00e8 di anni, con un intervallo di confidenza al 90%.\nPropriet\u00e0 quantistiche.\nIn meccanica quantistica l'elettrone pu\u00f2 essere trattato sia come onda che come particella, in accordo con il dualismo onda-particella. Nel formalismo delle funzioni d'onda l'elettrone \u00e8 descritto matematicamente da una funzione a valori complessi, la funzione d'onda appunto. Il quadrato del valore assoluto della funzione d'onda rappresenta una densit\u00e0 di probabilit\u00e0, cio\u00e8 la probabilit\u00e0 che l'elettrone sia osservato nell'intorno di una determinata posizione.\nDa tale distribuzione si pu\u00f2 calcolare l'incertezza della posizione dell'elettrone. Un calcolo analogo si pu\u00f2 fare sulla quantit\u00e0 di moto dell'elettrone. Le incertezze sulla posizione e la quantit\u00e0 di moto sono legate dal principio di indeterminazione di Heisenberg.\nGli elettroni sono particelle identiche, ovvero non possono essere distinte l'una dall'altra per le loro propriet\u00e0 fisiche intrinseche: \u00e8 possibile cambiare la posizione di una coppia di elettroni interagenti senza che si verifichi un cambiamento osservabile nello stato del sistema. La funzione d'onda dei fermioni, di cui gli elettroni fanno parte, \u00e8 antisimmetrica: il segno della funzione d'onda cambia quando la posizione dei due elettroni viene scambiata, ma il valore assoluto non varia con il cambio di segno e il valore della probabilit\u00e0 resta immutato. Questo differenzia i fermioni dai bosoni, che hanno una funzione d'onda simmetrica.\nIl momento angolare intrinseco \u00e8 caratterizzato dal numero quantico di spin, pari a 1/2 in unit\u00e0 di \u0127, e l'autovalore dell'operatore di spin \u00e8 \u221a3\u20442 \u0127. Il risultato di una misura della proiezione dello spin su ognuno degli assi di riferimento pu\u00f2 inoltre valere soltanto \u00b1\u0127\u20442.\nOltre allo spin, l'elettrone ha un momento magnetico intrinseco, allineato al suo spin, che ha un valore approssimativamente simile al magnetone di Bohr, che \u00e8 una costante fisica che vale . La proiezione del vettore di spin lungo la direzione della quantit\u00e0 di moto definisce la propriet\u00e0 delle particelle elementari conosciuta come elicit\u00e0.\nL'evoluzione temporale della funzione d'onda di una particella \u00e8 descritta dall'equazione di Schr\u00f6dinger, che nel caso di un sistema di elettroni interagenti mostra una probabilit\u00e0 nulla che una coppia di elettroni occupi lo stesso stato quantico: questo fatto \u00e8 responsabile del principio di esclusione di Pauli, il quale afferma che due elettroni del sistema non possono avere i medesimi numeri quantici. Tale principio \u00e8 alla base di molte propriet\u00e0 dei sistemi con molti elettroni, in particolare genera la loro configurazione all'interno degli orbitali atomici.\nPropriet\u00e0 relativistiche.\nQuando un elettrone si muove con velocit\u00e0 prossima a quella della luce \u00e8 necessario ricorrere alla teoria della relativit\u00e0 speciale per descriverne il moto. Secondo tale teoria, la massa relativistica dell'elettrone aumenta dal punto di vista di un osservatore esterno, e di conseguenza \u00e8 necessaria una forza sempre pi\u00f9 intensa per mantenere costante l'accelerazione. In questo modo un elettrone non pu\u00f2 mai raggiungere la velocit\u00e0 della luce nel vuoto \"c\", essendo richiesta un'energia infinita. Tuttavia, se un elettrone che si muove a una velocit\u00e0 prossima a quella della luce entra in un mezzo dielettrico, per esempio l'acqua, in cui la velocit\u00e0 della luce \u00e8 significativamente minore di quella dell'elettrone, l'interazione con esso pu\u00f2 generare un fronte d'onda di luce causato dall'effetto \u010cerenkov. Tale effetto \u00e8 simile al boom sonico, che accade quando un oggetto supera la velocit\u00e0 del suono.\nL'effetto della relativit\u00e0 speciale \u00e8 descritto da una quantit\u00e0 nota come fattore di Lorentz, definita da:\ndove formula_2 \u00e8 la velocit\u00e0 della particella e l'energia cinetica formula_3 associata a un elettrone che si muove con velocit\u00e0 formula_2 \u00e8:\ndove \"m\"e \u00e8 la massa a riposo dell'elettrone. Per esempio, l'acceleratore lineare di Stanford (SLAC) pu\u00f2 accelerare un elettrone a circa 51\u00a0GeV. Questo fornisce un valore per formula_6 vicino a 100\u00a0000, dal momento che la massa a riposo dell'elettrone \u00e8 circa 0,51 MeV/c2. La quantit\u00e0 di moto relativistica \u00e8 100\u00a0000 volte la quantit\u00e0 di moto dell'elettrone prevista dalla meccanica classica alla stessa velocit\u00e0.\nDal momento che l'elettrone ha anche un comportamento ondulatorio, a una data velocit\u00e0 esso ha una caratteristica lunghezza d'onda di de Broglie. Questa \u00e8 data da \"\u03bb\"e\u00a0=\u00a0\"h\"/\"p\" dove \"h\" \u00e8 la costante di Planck e \"p\" \u00e8 la quantit\u00e0 di moto. Per un elettrone con energia di 51\u00a0GeV, come quelle raggiunte dall'acceleratore SLAC, la lunghezza d'onda \u00e8 di circa , piccola a sufficienza per esplorare la scala infinitesima del nucleo atomico e dei protoni.\nPropriet\u00e0 quantistiche relativistiche.\nLa teoria quantistica dei campi interpreta i fenomeni di interazione fra gli elettroni e la radiazione elettromagnetica in termini di scambi di particelle generate nel vuoto dalle fluttuazioni quantistiche. Ad esempio, secondo l'elettrodinamica quantistica, gli elettroni e il campo elettromagnetico interagiscono fra loro puntualmente tramite lo scambio di fotoni e particelle virtuali aventi vita breve e non direttamente osservabili. Le fluttuazioni quantistiche creano continuamente nel vuoto coppie di particelle virtuali, fra le quali vi sono l'elettrone e il positrone, che si annichilano in breve tempo senza poter essere misurate effettivamente. In base al principio di indeterminazione di Heisenberg, la variazione dell'energia necessaria a produrre la coppia di particelle e la loro vita media non si possono conoscere contemporaneamente, tuttavia se la vita media \u00e8 estremamente breve l'incertezza riguardo all'energia \u00e8 molto ampia, e il processo e la fluttuazione possono avvenire senza violare la conservazione dell'energia.\nLa presenza delle particelle virtuali, sebbene non direttamente osservabile, \u00e8 responsabile tuttavia della differenza delle caratteristiche dell'elettrone al variare della scala di energie dei processi in cui \u00e8 coinvolto. Le correzioni virtuali sono all'origine di correzioni divergenti di tipo logaritmico della massa dell'elettrone rispetto al valore nominale classico. La rimozione di queste divergenze, alla base della teoria della rinormalizzazione, comporta una ridefinizione del concetto di costante fisica, che viene ad assumere nel contesto quantistico un valore differente in base alla scala di osservazione. Per esempio la carica elettrica dell'elettrone non \u00e8 costante ed aumenta lentamente all'aumentare dell'energia dei processi in cui \u00e8 coinvolto.\nQuesto importante risultato delle teorie di campo quantistiche pu\u00f2 essere interpretato come l'effetto di schermo prodotto dalle particelle virtuali. La presenza di un elettrone isolato permette attraverso il campo elettromagnetico di creare una coppia positrone-elettrone dal vuoto; il positrone virtuale appena creato, di carica positiva, sar\u00e0 attratto dall'elettrone isolato, mentre l'elettrone virtuale ne sar\u00e0 respinto. Questo fenomeno produce uno schermo positivo attorno all'elettrone isolato, la cui carica a grande distanza sar\u00e0 quindi considerevolmente ridotta rispetto a quella a corta distanza. Una particella carica ad alta energia sar\u00e0 in grado di penetrare lo schermo e per questo motivo entra in interazione con una carica elettrica efficace pi\u00f9 alta. In base a processi analoghi, anche la massa dell'elettrone tende a crescere quando le scale di energie crescono. Questo tipo di comportamento delle costanti fisiche \u00e8 caratteristico di tutte le teorie che presentano un polo di Landau, come l'elettrodinamica quantistica.\nLa mutua interazione fra fotoni e elettroni spiega anche la piccola deviazione dal momento magnetico intrinseco dell'elettrone dal magnetone di Bohr. I fotoni virtuali, responsabili del campo elettrico, possono permettere infatti all'elettrone di avere un moto agitato nell'intorno della sua traiettoria classica, che genera l'effetto globale di un moto circolare con una precessione. Questo moto produce sia lo spin che il momento magnetico dell'elettrone. Negli atomi, poi, la creazione di fotoni virtuali spiega lo spostamento di Lamb osservato nelle linee spettrali e il fenomeno del decadimento spontaneo di elettrone da uno stato eccitato a uno di energia inferiore. Questo tipo di polarizzazione \u00e8 stata confermata sperimentalmente nel 1997 usando l'acceleratore giapponese TRISTAN.\nAtomi e molecole.\nL'elettrone \u00e8 responsabile delle propriet\u00e0 chimiche fondamentali degli atomi e delle molecole. L'interazione elettromagnetica fra gli elettroni \u00e8 infatti all'origine dei legami fra gli atomi e della struttura macroscopica della materia, oggetto di studio della chimica e della fisica dello stato solido.\nAtomi.\nGli elettroni sono i costituenti fondamentali degli atomi, assieme a protoni e neutroni. Essi sono confinati nella regione in prossimit\u00e0 del nucleo atomico e nel caso di un atomo neutro isolato sono in numero pari al numero atomico, cio\u00e8 al numero di protoni contenuti nel nucleo. Se il numero di elettroni \u00e8 differente dal numero atomico, l'atomo \u00e8 detto ione e possiede una carica elettrica netta.\nSecondo la meccanica classica, un elettrone in moto circolare uniforme attorno al nucleo, essendo accelerato, emetterebbe radiazione elettromagnetica per effetto Larmor, perdendo progressivamente energia e impattando infine sul nucleo. Il collasso degli atomi \u00e8 smentito dall'osservazione sperimentale della stabilit\u00e0 della materia: per questo motivo il modello atomico di Bohr \u00e8 stato introdotto nel 1913 per fornire una descrizione semiclassica nella quale un elettrone pu\u00f2 muoversi soltanto su alcune determinate orbite non-radiative caratterizzate da precisi valori dell'energia e del momento angolare. Nello sviluppo successivo della meccanica quantistica, per rappresentare lo stato degli elettroni nell'atomo, la traiettoria classica \u00e8 stata sostituita dalla funzione d'onda nota con il nome di orbitale atomico.\nAd ogni orbitale \u00e8 associato uno degli stati energetici degli elettroni che interagiscono con il potenziale elettrico generato dal nucleo. Il valore della funzione d'onda associata a tali stati \u00e8 fornito dalla soluzione dell'equazione d'onda di Schr\u00f6dinger, che pu\u00f2 essere risolta per l'atomo di idrogeno notando la simmetria radiale del potenziale elettrico indotto dal nucleo. Le soluzioni dell'equazione d'onda sono enumerate da numeri quantici che assumono un insieme discreto di valori, che rappresentano il valore di aspettazione dell'energia e del momento angolare, in particolare:\nGli atomi con pi\u00f9 elettroni richiedono una descrizione degli stati pi\u00f9 complessa di quella dell'atomo di idrogeno, in quanto \u00e8 necessaria l'introduzione di approssimazioni a causa dell'impossibilit\u00e0 di risolvere esattamente l'equazione di Schr\u00f6dinger per via analitica. Le approssimazioni pi\u00f9 utilizzate sono il metodo di Hartree-Fock, che sfrutta la possibilit\u00e0 di scrivere la funzione d'onda degli elettroni come un determinante di Slater, l'accoppiamento di Russell-Saunders e l'accoppiamento jj, che invece riescono ad approssimare l'effetto dovuto all'interazione spin-orbita nel caso di nuclei rispettivamente leggeri e pesanti.\nPer il principio di esclusione di Pauli, due o pi\u00f9 elettroni non possono trovarsi nel medesimo stato, cio\u00e8 non possono essere descritti dai medesimi numeri quantici. Questo fatto determina la distribuzione degli elettroni negli orbitali. Gli orbitali sono occupati dagli elettroni in modo crescente rispetto all'energia. Lo stato di momento angolare \u00e8 definito dal numero quantico azimutale \"l\"; dove il quadrato del valore assoluto del momento angolare \u00e8 formula_7. Il numero quantico magnetico pu\u00f2 assumere valori interi compresi tra -\"l\" e +\"l\": il numero di tali valori \u00e8 il numero delle coppie di elettroni, con valore di spin opposto, che possiedono il medesimo numero quantico azimutale. Ad ogni livello energetico corrisponde un numero crescente di possibili valori del numero quantico azimutale, a ogni valore del numero quantico azimutale corrispondono \"2l + 1\" valori di \"ml\", e a ogni valore di \"ml\" corrispondono i due valori possibili di spin.\nAll'interno della nuvola elettronica \u00e8 possibile che un elettrone effettui una transizione da un orbitale a un altro principalmente attraverso l'emissione o l'assorbimento di fotoni (cio\u00e8 di quanti di energia), ma anche in seguito alla collisione con altre particelle o tramite l'effetto Auger. Quando un elettrone acquista un'energia pari alla differenza di energia con uno stato non occupato all'interno degli orbitali, esso effettua una transizione in tale stato. Una delle applicazioni pi\u00f9 importanti di tale fenomeno \u00e8 l'effetto fotoelettrico, in cui l'energia fornita da un fotone \u00e8 tale da separare l'elettrone dall'atomo. Inoltre, dal momento che l'elettrone \u00e8 carico, il suo moto attorno al nucleo, che in una descrizione semiclassica \u00e8 circolare uniforme, produce un momento di dipolo magnetico proporzionale al momento angolare orbitale. Il momento magnetico totale di un atomo \u00e8 equivalente alla somma vettoriale dei momenti di dipolo magnetici e di spin di tutti i suoi elettroni e dei costituenti del nucleo. Il momento magnetico dei costituenti del nucleo \u00e8 tuttavia trascurabile rispetto a quello degli elettroni. L'interazione tra il momento di dipolo magnetico e il momento di spin \u00e8 descritto dall'interazione spin-orbita, mentre l'interazione con un campo magnetico esterno \u00e8 descritta dai limiti di Paschen-Back e Zeeman, a seconda che l'interazione spin-orbita sia rispettivamente trascurabile o meno rispetto al campo applicato.\nMolecole e composti ionici.\nNelle molecole gli atomi sono uniti dal legame chimico covalente, in cui uno o pi\u00f9 elettroni sono condivisi fra due o pi\u00f9 atomi. In una molecola gli elettroni si muovono sotto l'influenza attrattiva dei nuclei e il loro stato \u00e8 descritto da orbitali molecolari, pi\u00f9 grandi e complessi di quelli di un atomo isolato, che in prima approssimazione si possono ottenere attraverso la sommatoria di pi\u00f9 orbitali degli atomi considerati singolarmente. Differenti orbitali molecolari hanno differenti distribuzioni spaziali di densit\u00e0 di probabilit\u00e0: nel caso di una molecola costituita da due atomi, per esempio, gli elettroni che ne formano l'eventuale legame si troveranno con maggiore probabilit\u00e0 in una ristretta regione posta fra i due nuclei.\nUn composto ionico pu\u00f2 essere definito come un composto chimico formato da ioni, aventi ciascuno una carica elettrica positiva o negativa, ma l'insieme di tali ioni ha carica elettrica complessiva neutra. Alla base dei composti ionici vi \u00e8 il legame ionico, di natura elettrostatica, che si forma quando le caratteristiche chimico-fisiche dei due atomi sono nettamente differenti e vi \u00e8 una notevole differenza di elettronegativit\u00e0. Per convenzione si suole riconoscere un legame ionico tra due atomi quando la differenza di elettronegativit\u00e0 \u0394\u03c7 \u00e8 maggiore di 1,9. Al diminuire di tale differenza cresce il carattere covalente del legame.\nInterazione con le forze fondamentali.\nL'elettrone genera un campo elettrico che esercita una forza attrattiva su particelle con una carica positiva (come il protone) e una forza repulsiva su particelle con carica negativa. L'intensit\u00e0 di tale forza \u00e8 determinata dalla legge di Coulomb. Un elettrone in movimento genera un campo magnetico: tale propriet\u00e0 prende il nome di \"induzione elettromagnetica\" ed \u00e8 responsabile ad esempio della generazione del campo magnetico che permette il funzionamento del motore elettrico. Tramite la legge di Amp\u00e8re tale movimento rispetto all'osservatore pu\u00f2 essere messo in relazione al campo magnetico generato. In generale, i campi elettrici e magnetici prodotti da cariche o correnti elettriche sono calcolati risolvendo le equazioni di Maxwell. Il campo elettromagnetico di una particella carica in movimento \u00e8 espresso tramite il potenziale di Li\u00e9nard-Wiechert, anche quando la velocit\u00e0 della particella \u00e8 prossima a quella della luce.\nQuando un elettrone \u00e8 in moto in corrispondenza di un campo magnetico \u00e8 soggetto alla forza di Lorentz, la quale esercita una variazione della componente della velocit\u00e0 dell'elettrone perpendicolare al piano definito dal campo magnetico e dalla velocit\u00e0 iniziale dell'elettrone e la forza centripeta che viene generata costringe l'elettrone a seguire una traiettoria elicoidale. L'accelerazione che deriva da questo moto curvilineo, nel caso di velocit\u00e0 relativistiche, causa una radiazione di energia da parte dell'elettrone sotto forma di radiazione di sincrotrone. L'emissione di energia causa a sua volta un rinculo dell'elettrone, conosciuto come forza di Abraham-Lorentz-Dirac, che rallenta il moto dell'elettrone; questa forza \u00e8 generata da un effetto di retroazione del campo dell'elettrone su s\u00e9 stesso.\nIn elettrodinamica quantistica, l'interazione elettromagnetica tra le particelle \u00e8 trasmessa dai fotoni: un elettrone isolato nello spazio vuoto che non subisce un'accelerazione non \u00e8 in grado di emettere o di assorbire un fotone reale, poich\u00e9 cos\u00ec facendo violerebbe le leggi di conservazione dell'energia e della quantit\u00e0 di moto. Invece i fotoni virtuali possono trasferire la quantit\u00e0 di moto tra due particelle cariche ed \u00e8 questo scambio di fotoni virtuali che genera, per esempio, la forza di Coulomb. L'emissione di energia pu\u00f2 avvenire quando un elettrone viene deviato da una particella carica, come per esempio un protone; l'accelerazione dell'elettrone porta all'emissione della radiazione di \"bremsstrahlung\", detta anche radiazione di frenamento.\nUna collisione anelastica tra un fotone e un elettrone libero produce l'effetto Compton: questo urto \u00e8 associato a un trasferimento dell'energia e della quantit\u00e0 di moto tra le particelle, che porta alla variazione della lunghezza d'onda del fotone incidente. Il valore massimo di questa variazione della lunghezza d'onda \u00e8 \"h\"/\"m\"ec ed \u00e8 noto come lunghezza d'onda Compton e per l'elettrone vale . Se la lunghezza d'onda della luce incidente \u00e8 sufficientemente lunga (come ad esempio quella della luce visibile, che ha una lunghezza d'onda che va da a ), la variazione della lunghezza d'onda dovuta all'effetto Compton diventa trascurabile e l'interazione tra radiazione e particelle pu\u00f2 essere descritta tramite lo scattering Thomson.\nLa forza dell'interazione elettromagnetica tra due particelle cariche \u00e8 data dalla costante di struttura fine \u03b1 che \u00e8 una quantit\u00e0 adimensionale formata dal rapporto di due contributi energetici: l'energia elettrostatica di attrazione o repulsione data dalla separazione di una lunghezza d'onda Compton e dall'energia a riposo della carica. Il suo valore \u00e8 , che \u00e8 possibile approssimare con la frazione 1/137.\nQuando elettroni e positroni collidono si annichilano l'un l'altro, originando due o pi\u00f9 fotoni dei raggi gamma. Se invece la quantit\u00e0 di moto dell'elettrone e del positrone \u00e8 trascurabile si pu\u00f2 formare il positronio prima che il processo di annichilamento porti alla formazione di due o tre fotoni dei raggi gamma con un'energia totale di . D'altra parte i fotoni molto energetici possono trasformarsi in un elettrone e in un positrone tramite un processo chiamato produzione di coppia, ma questo avviene solo in presenza di una particella carica nelle vicinanze, come un nucleo atomico.\nNella teoria dell'interazione elettrodebole la componente sinistrorsa della funzione d'onda dell'elettrone forma un doppietto di isospin debole con il neutrino elettronico, cio\u00e8 a causa dell'interazione elettrodebole il neutrino si comporta come un elettrone. Ciascuna componente di questo doppietto pu\u00f2 subire l'interazione della corrente debole carica tramite l'emissione o l'assorbimento di un bosone W e pu\u00f2 essere trasformata nell'altra componente. La carica \u00e8 conservata durante questo processo poich\u00e9 anche il bosone W porta una carica che annulla ogni variazione netta durante la reazione. Le interazioni della corrente debole carica sono responsabili del decadimento beta negli atomi radioattivi. Sia l'elettrone che il neutrino possono subire l'interazione della corrente debole neutra tramite uno scambio di bosoni Z e questo \u00e8 responsabile dello scattering elastico tra elettrone e neutrino.\nElettroni nei corpi macroscopici.\nSe un corpo ha un numero di elettroni maggiore o minore rispetto a quelli necessari per bilanciare la carica positiva dei nuclei, esso presenter\u00e0 una carica elettrica netta: nel caso di un eccesso di elettroni, il corpo \u00e8 carico negativamente, mentre nel caso di un difetto di elettroni, il corpo \u00e8 carico positivamente; se invece il numero di elettroni e il numero di protoni sono uguali, le loro cariche si annullano a vicenda e il corpo \u00e8 dunque elettricamente neutro. Un corpo macroscopico pu\u00f2 sviluppare una carica elettrica ad esempio attraverso lo sfregamento, per via dell'effetto triboelettrico.\nGli elettroni indipendenti che si muovono nel vuoto sono detti \"elettroni liberi\" e anche gli elettroni nei metalli hanno un comportamento simile a quelli liberi. Il flusso di carica elettrica dovuto al moto degli elettroni liberi o in un materiale \u00e8 detto corrente elettrica. I materiali sono classificati in base alla resistenza che oppongono al passaggio di corrente: si dividono in conduttori, semiconduttori e isolanti (o dielettrici).\nIn generale, ad una data temperatura, ciascun materiale ha una conducibilit\u00e0 elettrica che determina il valore della corrente quando \u00e8 applicato un potenziale elettrico. Esempi di buoni conduttori, cio\u00e8 materiali capaci di far scorrere facilmente al proprio interno elettricit\u00e0, sono i metalli come il rame e l'oro, mentre vetro e plastica sono cattivi conduttori. I metalli sono spesso anche buoni conduttori di calore. Nonostante questo, al contrario della conducibilit\u00e0 elettrica, la conducibilit\u00e0 termica \u00e8 quasi indipendente dalla temperatura; ci\u00f2 \u00e8 espresso matematicamente dalla legge di Wiedemann-Franz, la quale afferma che il rapporto fra la conduttivit\u00e0 termica e la conduttivit\u00e0 elettrica \u00e8 proporzionale alla temperatura.\nCristalli e struttura a bande.\nLe propriet\u00e0 di conduzione di un solido cristallino sono determinate dagli stati quantistici degli elettroni, la cosiddetta struttura elettronica a bande. Nel caso di solidi amorfi, cio\u00e8 senza struttura cristallina, la descrizione \u00e8 pi\u00f9 complessa.\nNei solidi cristallini gli atomi sono disposti regolarmente in un reticolo. La simmetria di tale distribuzione spaziale permette di semplificare il calcolo degli stati energetici degli elettroni nel cristallo e ricavare la struttura a bande. Con questa descrizione \u00e8 possibile approssimare il comportamento degli elettroni nei solidi con quello di elettroni liberi, ma con una diversa massa, detta massa efficace. Un elettrone all'interno di un reticolo cristallino \u00e8 descritto da una funzione d'onda detta funzione di Bloch, alla quale \u00e8 associato un vettore detto \"quasi-impulso\" o \"impulso cristallino\", che \u00e8 l'analogo della quantit\u00e0 di moto per gli elettroni liberi. L'analogia con gli elettroni liberi \u00e8 particolarmente adeguata per alcuni valori di impulso cristallino, per i quali si ha una relazione di dispersione quadratica, come nel caso libero.\nNei solidi gli elettroni sono trattati come quasiparticelle poich\u00e9, a causa dell'interazione reciproca e con gli atomi del reticolo, assumono delle propriet\u00e0 diverse da quelle degli elettroni liberi. Inoltre, nei solidi si introduce una quasiparticella, detta lacuna, che descrive la \"mancanza\" di un elettrone. Tale particella ha una sua massa efficace ed ha carica positiva, uguale in valore assoluto a quella dell'elettrone.\nNei materiali isolanti gli elettroni rimangono confinati in prossimit\u00e0 dei loro rispettivi nuclei. Al contrario, i metalli hanno una struttura elettronica a bande, alcune delle quali sono parzialmente riempite dagli elettroni. La presenza di queste bande permette agli elettroni nei metalli di muoversi come elettroni liberi o delocalizzati; essi non sono associati a uno specifico atomo e quindi, quando \u00e8 applicato un campo elettrico, si muovono liberamente come un gas, chiamato gas di Fermi.\nUn'altra categoria di materiali \u00e8 quella dei semiconduttori, in cui la conducibilit\u00e0 pu\u00f2 variare di molto fra i valori estremi di conduzione e isolante.\nA causa delle collisioni fra elettroni e atomi la velocit\u00e0 di deriva degli elettroni in un conduttore \u00e8 dell'ordine di pochi millimetri per secondo. Ci\u00f2 nonostante, la velocit\u00e0 di propagazione di un segnale elettrico, cio\u00e8 la velocit\u00e0 con la quale si propaga la variazione di corrente in un conduttore, \u00e8 tipicamente di circa il 75% della velocit\u00e0 della luce. Questo accade perch\u00e9 i segnali elettrici si propagano come onde, con una velocit\u00e0 dipendente dalla costante dielettrica del materiale.\nIl disordine termico nel reticolo cristallino del metallo causa un aumento della resistivit\u00e0 del materiale, producendo quindi la dipendenza dalla temperatura per la corrente elettrica.\nSuperconduttivit\u00e0.\nQuando alcuni materiali sono raffreddati al di sotto di una certa temperatura critica, avviene una transizione di fase a causa della quale essi perdono la resistivit\u00e0 alla corrente elettrica, in un processo noto come superconduttivit\u00e0. Nella teoria BCS, gli elettroni sono legati in coppie che entrano in uno stato quantistico noto come condensato di Bose-Einstein. Tali coppie, dette coppie di Cooper, si accoppiano nel loro moto per mezzo delle vibrazioni di reticolo chiamate fononi, evitando le collisioni con gli atomi che normalmente causano la resistivit\u00e0 elettrica (le coppie di Cooper hanno un raggio di circa , quindi si possono scavalcare a vicenda). La teoria BCS non descrive tutti i materiali superconduttori, e non esiste ancora un modello teorico in grado di spiegare completamente la superconduttivit\u00e0 ad alta temperatura.\nAltri effetti.\nGli elettroni all'interno dei solidi conduttivi, che sono a loro volta trattati come quasi-particelle, quando sono strettamente confinati intorno a temperature vicine alle zero assoluto si comportano globalmente come due nuove differenti quasi-particelle: gli spinoni e gli oloni. Il primo trasporta spin e momento magnetico, mentre il secondo la carica elettrica. Gli elettroni possono, secondo la teoria di Eugene Paul Wigner, formare essi stessi una struttura cristallina, disponendosi nei punti di un reticolo. Tale stato della materia \u00e8 detto cristallo di Wigner.\nFormazione.\nPer spiegare gli istanti iniziali dell'evoluzione dell'universo \u00e8 stata sviluppata la teoria del Big Bang, che \u00e8 la pi\u00f9 accettata dalla comunit\u00e0 scientifica. Nel primo millisecondo dell'esistenza dell'universo noto, la temperatura era di circa un miliardo di kelvin e i fotoni avevano un'energia media nell'ordine del milione di elettronvolt; questi fotoni erano sufficientemente energetici da poter reagire l'un l'altro per formare coppie di elettroni e positroni:\ndove formula_6 \u00e8 il fotone, formula_10 \u00e8 il positrone e formula_11 \u00e8 l'elettrone. Contemporaneamente le coppie elettrone-positrone si annichilivano e producevano fotoni energetici. I due processi erano in equilibrio durante la prima fase di evoluzione dell'universo, ma dopo 15 secondi la temperatura dell'universo cal\u00f2 sotto la soglia di formazione delle coppie di elettroni-positroni. La maggior parte degli elettroni e positroni rimasti si annichilirono e produssero raggi gamma che in breve tempo irradiarono l'universo.\nPer ragioni non ancora ben comprese, durante il processo di leptogenesi vi era un numero maggiore di elettroni rispetto a quello dei positroni, perci\u00f2 circa un elettrone ogni miliardo sopravvisse durante il processo di annichilazione. Questo eccesso era analogo a quello dei protoni sugli antiprotoni, in una condizione nota come asimmetria barionica, perci\u00f2 la carica netta presente nell'universo risultava nulla. I protoni e i neutroni superstiti iniziarono a interagire in un processo noto come nucleosintesi primordiale, durato fino a circa 5 minuti dopo l'istante iniziale, in cui si assistette alla formazione dei nuclei degli isotopi di idrogeno, elio e in minima parte litio. I neutroni rimasti subirono il decadimento beta, con una vita media di circa quindici minuti, con la formazione di un protone, un elettrone e un antineutrino:\ndove formula_13 \u00e8 il neutrone, formula_14 \u00e8 il protone e formula_15 \u00e8 l'antineutrino elettronico. Per i successivi - anni gli elettroni liberi erano troppo energetici per legarsi ai nuclei atomici; passato questo periodo, segu\u00ec un processo di ricombinazione, in cui gli elettroni si legarono ai nuclei atomici per formare atomi elettricamente neutri e a causa di ci\u00f2 l'universo divenne trasparente alla radiazione elettromagnetica.\nCirca un milione di anni dopo il Big Bang, si inizi\u00f2 a formare la prima generazione di stelle; all'interno di queste stelle, la nucleosintesi port\u00f2 alla produzione di positroni derivanti dalla fusione di nuclei atomici e queste particelle di antimateria si annichilirono immediatamente con gli elettroni formando raggi gamma. Ci\u00f2 port\u00f2 a una continua riduzione nel numero di elettroni e a un corrispettivo aumento di neutroni; nonostante questo il processo di evoluzione stellare port\u00f2 alla sintesi di isotopi radioattivi i quali potevano decadere con un decadimento di tipo beta, emettendo in questo modo un elettrone e un antineutrino dal nucleo.\nAlla fine della sua vita, una stella di massa superiore di 20 volte la massa solare pu\u00f2 subire un collasso gravitazionale e formare un buco nero; in base alle leggi della fisica classica, questo oggetto stellare massivo esercita un'attrazione gravitazione cos\u00ec grande da impedire a qualsiasi cosa, anche alla radiazione elettromagnetica, di potergli sfuggire una volta che \u00e8 stato superato il raggio di Schwarzschild. Si pensa tuttavia che gli effetti quantistici possano permettere l'emissione di una radiazione di Hawking a tale distanza, infatti si ritiene che sull'orizzonte degli eventi di questi oggetti vengano prodotte coppie virtuali di elettroni e positroni e quando esse vengono formate in prossimit\u00e0 dell'orizzonte degli eventi, la distribuzione spaziale casuale di queste particelle pu\u00f2 permettere a una particella della coppia di apparire all'esterno dell'orizzonte grazie all'effetto tunnel. Il potenziale gravitazionale del buco nero pu\u00f2 fornire l'energia sufficiente per trasformare la particella virtuale in una particella reale, facendo in modo da diffonderla nello spazio, mentre all'altra particella della coppia \u00e8 stata fornita energia negativa e ci\u00f2 comporta una perdita netta di energia del buco nero. La velocit\u00e0 della radiazione di Hawking cresce con il diminuire della massa e questo comporta l'evaporazione del buco nero che alla fine esplode.\nUn altro modo di formazione degli elettroni \u00e8 dato dall'interazione dei raggi cosmici con gli strati alti dell'atmosfera: i raggi cosmici sono particelle che viaggiano nello spazio con energie anche dell'ordine dei e, quando esse collidono con le particelle presenti nell'alta atmosfera terrestre, vi \u00e8 la produzione di una cascata di particelle, tra le quali pioni e muoni, con questi ultimi che sono i responsabili di pi\u00f9 della met\u00e0 della radiazione cosmica osservata a Terra. Il decadimento del pione porta alla formazione dei muoni tramite il seguente processo:\nmentre a suo volta il muone pu\u00f2 decadere formando elettroni:\nOsservazioni sperimentali.\nLe prime osservazioni degli elettroni come particella, hanno sfruttato fenomeni elettrostatici o la produzione di raggi catodici. Oggi si eseguono esperimenti in laboratorio in cui vengono osservati elettroni sia per lo studio delle propriet\u00e0 di queste particelle, sia per studiare le propriet\u00e0 di corpi macroscopici.\nIn condizioni di laboratorio, l'interazione di elettroni individuali possono essere osservate con l'uso di rilevatori di particelle, che permettono misure precise di specifiche propriet\u00e0 come energia, spin e carica elettrica. Lo sviluppo della trappola ionica quadrupolare ha permesso di contenere particelle in piccole regioni dello spazio per lunghi periodi. Questo ha permesso la misura precisa delle propriet\u00e0 particellari. Per esempio in una misurazione si \u00e8 riusciti a contenere un singolo elettrone per un periodo di dieci mesi. Il momento magnetico di un elettrone fu misurato con una precisione di 11 cifre significative, che, nel 1980, \u00e8 la misura migliore di una costante fisica.\nLa prima immagine video della distribuzione di energia di un elettrone \u00e8 stata catturata da un team dell'universit\u00e0 di Lund in Svezia, nel febbraio 2008. Gli scienziati hanno usato flash estremamente piccoli di luce, che hanno permesso di osservare il moto di un elettrone per la prima volta.\nTramite la misura dell'energia irradiata da elettroni, gran parte delle misure spettroscopiche sono collegati allo studio degli elettroni liberi o legati, misurando l'energia dei fotoni emessi.\nPer esempio, nell'ambiente ad alta energia come la corona di una stella, gli elettroni liberi formano un plasma che emette energia per gli effetti di Bremsstrahlung. Il gas elettronico pu\u00f2 formare delle oscillazioni di plasma, ovvero oscillazioni regolari della densit\u00e0 degli elettroni, e queste possono produrre emissioni di energia che possono essere rilevate usando i radiotelescopi.\nNel caso di atomi e molecole, un elettrone confinato a muoversi attorno a un nucleo pu\u00f2 transire fra i diversi livelli energetici di questo consentiti, assorbendo o emettendo fotoni di frequenza caratteristica. Per esempio, quando un atomo \u00e8 irraggiato da una sorgente con uno spettro continuo, appariranno delle distinte linee spettrali per la radiazione trasmessa. Ciascun elemento o molecola esibisce un insieme caratteristico proprio di serie di linee spettrali, che lo distinguono dagli altri atomi, come per esempio il noto caso delle serie dello spettro dell'atomo di idrogeno. Lo studio dell'intensit\u00e0 e la larghezza di queste linee permette di indagare le propriet\u00e0 fisico-chimiche delle sostanze in analisi.\nLa distribuzione di elettroni nei materiali solidi pu\u00f2 essere visualizzata dallo spettroscopio ARPES (\"Angle resolved photoemission spectroscopy\", ovvero spettroscopia fotoelettrica angolarmente risolta). Questa tecnica si basa sull'effetto fotoelettrico per misurare il reticolo reciproco, una rappresentazione matematica della struttura periodica di un cristallo. ARPES pu\u00f2 essere usato per determinare la direzione, la velocit\u00e0 e la diffusione di elettroni nel materiale.\nApplicazioni.\nI fasci di elettroni sono usati nella saldatura di materiali, permettendo di raggiungere densit\u00e0 di energia superiori ai nello stretto diametro focale di e spesso non richiedono un materiale di riempimento. Questa tecnica di saldatura deve essere eseguita nel vuoto, in modo tale che gli elettroni non interagiscano con l'aria prima di raggiungere il bersaglio e pu\u00f2 essere usata per unire materiali conduttori che altrimenti sarebbero difficili da saldare.\nLa litografia a fasci di elettroni (EBL) \u00e8 un metodo per stampare i semiconduttori a risoluzioni pi\u00f9 basse del micron. Questa tecnica \u00e8 limitata dagli alti costi, basse performance, dalla necessit\u00e0 di operare con fascio nel vuoto e dalla tendenza degli elettroni a essere diffusi nei solidi. L'ultimo problema limita la risoluzione a circa . Per questa ragione, l'EBL \u00e8 principalmente usata per la produzione di un piccolo numero di circuiti integrati specializzati.\nLa lavorazione con fasci di elettroni \u00e8 usata per irradiare i materiali in modo da cambiare le loro propriet\u00e0 fisiche o per la sterilizzazione medica e la produzione di cibo. Nella radioterapia, i fasci di elettroni generati da acceleratori lineari sono usati per il trattamento di tumori superficiali: dato che un fascio di elettroni pu\u00f2 penetrare solamente uno spessore limitato prima di essere assorbito, tipicamente intorno a per elettroni di energia nel range 5\u2013, la radioterapia \u00e8 utile per il trattamento di lesioni della cute come il carcinoma basocellulare. Un fascio di elettroni pu\u00f2 essere usato per integrare il trattamento di aree che sono state irraggiate da raggi X.\nGli acceleratori di particelle usano campi elettrici per far raggiungere agli elettroni e alle loro antiparticelle alte energie. Nel momento in cui queste particelle passano in una regione in cui c'\u00e8 campo magnetico, questi emettono radiazione di sincrotrone. L'intensit\u00e0 di questa radiazione dipende dallo spin e questo pu\u00f2 permettere la polarizzazione dei fasci di elettroni in un processo noto come effetto Sokolov-Ternov. La polarizzazione di fasci di elettroni pu\u00f2 essere molto utile per numerosi esperimenti. La radiazione di sincrotrone pu\u00f2 anche essere usata per raffreddare il fascio di elettroni, in modo da ridurre la quantit\u00e0 di moto persa dalle particelle. Una volta che le particelle sono state accelerate sino alla energia richiesta, i fasci separati di elettroni e positroni sono portati alla collisione e la risultante emissione di radiazione \u00e8 osservata dai rivelatori di particelle ed \u00e8 studiata dalla fisica particellare.\nProduzione di immagini.\nGli elettroni possono essere utilizzati anche per ottenere immagini microscopiche grazie ai microscopi elettronici, che indirizzano un fascio focalizzato direttamente sul campione. A causa dell'interazione del fascio con il materiale, alcuni elettroni cambiano le loro propriet\u00e0, come una variazione della direzione, della fase relativa e dell'energia. Registrando questi cambiamenti del fascio elettronico, si possono produrre immagini a risoluzione atomica del materiale. Questa elevata risoluzione, maggiore dei microscopi ottici (che \u00e8 di circa in luce blu), \u00e8 possibile poich\u00e9 i microscopi elettronici sono limitati dalla lunghezza d'onda di De Broglie degli elettroni (a titolo d'esempio, un elettrone ha una lunghezza d'onda di quando questo viene accelerato da un potenziale di ). Il microscopio elettronico a trasmissione corretto in aberrazione \u00e8 in grado di avere una risoluzione inferiore a , che \u00e8 sufficiente per risolvere i singoli atomi. Queste caratteristiche tecniche rendono il microscopio elettronico uno strumento di laboratorio utile per le immagini ad alta risoluzione; a fronte di questi vantaggi, i microscopi elettronici sono strumenti molto costosi da mantenere.\nVi sono due tipi di microscopi elettronici: a trasmissione e a scansione. Il primo funziona in maniera analoga a una lavagna luminosa, ovvero il fascio di elettroni passa attraverso una parte del campione e viene successivamente proiettato tramite lenti su diapositive o su un CCD. Nel secondo invece l'immagine \u00e8 prodotta con un fascio elettronico molto fine che scansione riga per riga una piccola regione del campione; l'ingrandimento varia da 100\u00d7 a o pi\u00f9 per entrambi i microscopi. Un altro tipo di microscopio elettronico \u00e8 quello a effetto tunnel sfrutta l'effetto tunnel quantistico degli elettroni che fluiscono da una punta conduttrice appuntita al materiale di interesse e pu\u00f2 riprodurre immagini a risoluzione atomica delle superfici.\nAltre tecniche permettono di studiare la struttura cristallina dei solidi; una tecnica che sfrutta questo principio \u00e8 la low energy electron diffraction (LEED) che permette di visualizzare su uno schermo fluorescente la figura di diffrazione di un cristallo utilizzando un fascio collimato di elettroni avente un'energia tra i 20 e i . Un altro metodo che sfrutta la diffrazione \u00e8 la reflection high-energy electron diffraction (RHEED) che sfrutta la riflessione di un fascio di elettroni incidente a piccoli angoli in modo da caratterizzare la superficie del materiale di studio; l'energia tipica del fascio \u00e8 tra 8 e , mentre l'angolo di incidenza varia tra 1\u00b0 e 4\u00b0.\nAltre applicazioni.\nNel laser a elettroni liberi, un fascio di elettroni a energia relativistica passa attraverso una coppia di ondulatori che contengono una serie di dipoli magnetici, i cui campi sono orientati in direzioni alternate; l'elettrone emette radiazione di sincrotrone che, a turno, interagisce coerentemente con lo stesso elettrone e ci\u00f2 porta a un grosso aumento del campo di radiazione alla frequenza di risonanza. Il laser pu\u00f2 emettere una radiazione elettromagnetica coerente ad alta radianza con un ampio intervallo di frequenze, che va dalle microonde ai raggi X morbidi. Questo strumento potr\u00e0 essere utilizzato per l'industria, per le comunicazioni e per varie applicazioni mediche, come la chirurgia dei tessuti molli.\nGli elettroni sono fondamentali per il funzionamento dei tubi catodici, che sono largamente usati nei dispositivi come computer e televisori. In un tubo fotomoltiplicatore ogni fotone che colpisce il fotocatodo d\u00e0 inizio a una cascata di elettroni che produce un impulso di corrente rivelabile. I tubi a vuoto sfruttano il flusso di elettroni per manipolare i segnali elettrici e svolgono un ruolo importante nello sviluppo nell'elettronica; nonostante ci\u00f2 essi sono stati in gran parte soppiantati dai dispositivi a semiconduttori come i transistor."}
{"id": "1777", "revid": "1610933", "url": "https://it.wikipedia.org/wiki?curid=1777", "title": "Em\u00f9", "text": ""}
{"id": "1781", "revid": "1543377", "url": "https://it.wikipedia.org/wiki?curid=1781", "title": "Emilio de' Cavalieri", "text": "Biografia.\nNacque in una nobile famiglia romana, figlio di Tommaso de' Cavalieri, amico di Michelangelo e da questi amato.\nVisse a lungo a Firenze presso la corte di Ferdinando I de' Medici, cardinale e poi Granduca di Toscana ottenendo dal 3 settembre 1588 l'incarico di maestro di musica nella Basilica. \nA lungo assiduo frequentatore della Camerata de' Bardi \u2013 l'Accademia fiorentina del conte Giovanni de' Bardi \u2013 fu compositore di oratori, lamentazioni e madrigali, organista e insegnante di canto, ma anche ballerino, coreografo e amministratore. Molto probabilmente fu tra i partecipanti alla rappresentazione fiorentina del 1600 della \"Euridice\" di Jacopo Peri, ritenuta una fra le pi\u00f9 antiche \u2013 se non la pi\u00f9 antica in assoluto \u2013 opere in musica giunte compiutamente fino ai tempi attuali.\nCon la sua opera \u2013 assieme a quella di altri compositori quali Jacopo Peri e Giulio Caccini, con i quali collabor\u00f2 \u2013 vennero gettate le basi del \"teatro musicale\" che condurr\u00e0 dapprima alla formula del recitar cantando e quindi al melodramma.\nResponsabile della musica presso la corte medicea, Cavalieri sovrintese (1589) alla realizzazione degli \"Intermedi\" per La Pellegrina dirigendone l'esecuzione e contribuendo alla composizione del finale del sesto intermedio.\nRientrato a Roma, fu nominato dal granduca Ferdinando \"Direttore della musica\". Nella capitale organizz\u00f2 la vita culturale portando avanti \u2013 ultima decade del XVI secolo\u00a0\u2013 l\"'Oratorio del Crocifisso\"; fu proprio in quel contesto che present\u00f2 la sua \"Rappresentatione di Anima et Corpo\" (1600), non solo la sua opera pi\u00f9 famosa, ma uno dei punti saldi della produzione rappresentativo-musicale di tutto il secolo.\n\"Rappresentatione di Anima, et di Corpo\" ha avuto la prima al Festival di Salisburgo nel 1968 con Jos\u00e9 van Dam ed \u00e8 rimasta in cartellone fino al 1973."}
{"id": "1784", "revid": "599013", "url": "https://it.wikipedia.org/wiki?curid=1784", "title": "Elo", "text": "Il sistema di valutazione Elo \u00e8 un metodo per calcolare i livelli di abilit\u00e0 relativi dei giocatori in giochi a somma zero come gli scacchi. Prende il nome dal suo creatore Arpad Elo, un professore di fisica ungherese-americano.\nIl sistema Elo \u00e8 stato originariamente progettato come un sistema di valutazione degli scacchi migliorato rispetto al sistema Harkness precedentemente utilizzato, ma successivamente \u00e8 stato usato come sistema di valutazione per altri giochi e sport. Sono ispirati ad esso il punteggio del go, del backgammon, dello scarabeo, la classifica mondiale della FIFA nel calcio, le classifiche del baseball e del football americano, ma anche i punteggi di diplomacy e altri giochi da tavolo.\nIl punteggio Elo di un giocatore \u00e8 rappresentato da un numero che pu\u00f2 cambiare a seconda del risultato delle partite classificate giocate. La differenza nelle valutazioni tra i due avversari in una partita serve per prevedere il risultato della partita stessa: ci si aspetta che due giocatori con lo stesso punteggio ottengano una vittoria nel 50% dei casi, mentre un giocatore il cui punteggio \u00e8 100 punti superiore a quello del suo avversario dovrebbe ottenere il 64% delle vittorie, che salgono al 76% se la differenza \u00e8 di 200 punti Elo.\nDopo ogni partita, il giocatore vincente prende punti da quello perdente. La differenza tra le valutazioni del vincitore e del perdente determina il numero totale di punti guadagnati o persi dopo una partita. Se il giocatore con il punteggio pi\u00f9 alto vince, al giocatore con il punteggio pi\u00f9 basso verranno presi solo pochi punti. Tuttavia, se il giocatore con il punteggio inferiore ottiene una vittoria, saranno trasferiti molti punti di valutazione. Il giocatore con il punteggio pi\u00f9 basso guadagner\u00e0 anche alcuni punti dal giocatore con il punteggio pi\u00f9 alto in caso di pareggio. Ci\u00f2 significa che questo sistema di valutazione si corregge automaticamente. I giocatori le cui valutazioni sono troppo basse o troppo alte dovrebbero, a lungo termine, fare rispettivamente meglio o peggio di quanto previsto dal sistema di valutazione e quindi guadagnare o perdere punti di valutazione finch\u00e9 le valutazioni non riflettono la loro vera forza di gioco.\nUn punteggio Elo \u00e8 solo un punteggio comparativo ed \u00e8 valido solo all'interno del pool di punteggio in cui \u00e8 stato stabilito.\nStoria.\nIl professor Elo era un giocatore di alto livello e un attivo partecipante della Federazione scacchistica statunitense (USCF) fin dalla sua fondazione nel 1939. La USCF usava un sistema di classificazione numerico (inventato da Kenneth Harkness), il quale permetteva ai suoi membri di valutare i propri progressi in termini diversi dal semplice conteggio di vittorie e sconfitte nelle partite. Il sistema, per quanto abbastanza ragionevole, in alcune circostanze produceva risultati inaccurati. Incaricato dalla USCF, Elo studi\u00f2 un nuovo sistema fondato su una base statistica.\nStimare il reale rendimento di un giocatore \u00e8 un processo difficile, poich\u00e9 non \u00e8 possibile effettuare una misurazione diretta: il rendimento pu\u00f2 essere dedotto dal numero di vittorie, pareggi e sconfitte. Se un giocatore vince una partita, si suppone che sia stato superiore al suo avversario in quella partita; se ha perso, invece, deve trovarsi a un livello inferiore. Se la partita \u00e8 patta, infine, si assume che i due giocatori siano pi\u00f9 o meno allo stesso livello.\nElo sugger\u00ec di stimare il rendimento dei giocatori aggiornando il loro punteggio alla fine di ogni partita, ma tenendo conto del punteggio dell'avversario. Se un giocatore vince pi\u00f9 partite di quante ci si aspetti il suo punteggio sale; se al contrario ne vince di meno, il punteggio scende.\nL'assunto centrale di Elo \u00e8 che l'abilit\u00e0 scacchistica di un dato giocatore, nel corso di una data partita, \u00e8 descritta da una variabile casuale normale, con un valore medio che rappresenta il reale valore del giocatore e che cambia lentamente. Dato questo modello matematico, lo scopo del sistema Elo \u00e8 quello di stimare il valore medio del giocatore, considerando l'unico dato osservabile, ovvero il numero di partite vinte, perse e patte. Il sistema Elo venne implementato dall'USCF nel 1960 e subito venne riconosciuto come pi\u00f9 equo e accurato del sistema Harkness.\nIl sistema Elo venne adottato dalla Federazione Internazionale degli Scacchi (FIDE) nel 1970. La prima lista ufficiale fu pubblicata nel luglio del 1971 e vedeva ai primi posti i seguenti giocatori: 1\u00b0 Robert James Fischer (2720), 2\u00b0-3\u00b0 Boris Spasskij, Viktor Kor\u010dnoj (2670), 4\u00b0-5\u00b0 Juchym Heller, Paul Keres (2660), 6\u00b0-7\u00b0 Bent Larsen, Tigran Petrosjan (2650).\nSuccessivi test statistici hanno mostrato che l'abilit\u00e0 scacchistica non \u00e8 normalmente distribuita. Giocatori deboli hanno possibilit\u00e0 di vittoria pi\u00f9 alte di quelle predette dal modello di Elo. Per questo motivo federazioni come quella statunitense e quella australiana sono passate a sistemi basati sulla distribuzione logistica.\nComparazione dei punteggi.\nSiccome le idee generali di Elo sono state adottate da molte organizzazioni (ognuna delle quali usa una differente implementazione dell'idea originale), \u00e8 ambiguo e forse fuorviante parlare del punteggio Elo di un giocatore. \u00c8 pi\u00f9 preciso riferirsi all'organizzazione che assegna il punteggio: quindi si parler\u00e0 di punteggio FIDE o punteggio USCF. Si deve inoltre notare che i punteggi Elo delle varie organizzazioni non sempre sono direttamente comparabili (il punteggio USCF, ad esempio, \u00e8 normalmente 100 punti pi\u00f9 alto del punteggio FIDE).\nLa seguente analisi della classifica FIDE dell'ottobre 2009 d\u00e0 l'idea della forza di gioco di un giocatore con un determinato punteggio:\nNel gennaio 2013 la situazione \u00e8 aggiornata come segue:\nIl pi\u00f9 alto punteggio Elo \"Live\" di sempre \u00e8 stato di 2889 punti, fatto segnare da Magnus Carlsen il 21 aprile 2014.\nDettagli matematici.\nIl rendimento di un giocatore non pu\u00f2 essere misurato in maniera assoluta, ma pu\u00f2 solo essere dedotto dai risultati. Di conseguenza, i punteggi hanno significato solo relativamente ai punteggi degli avversari: sia la media sia l'intervallo dei punteggi possono essere scelti arbitrariamente. Elo sugger\u00ec una scala per cui una differenza di 200 punti significa che il giocatore ha un punteggio atteso di 0,75 (l'USCF inizialmente puntava, per un giocatore medio, a un punteggio di 1500).\nIl punteggio atteso di un giocatore \u00e8 dato dalla probabilit\u00e0 di vincere, pi\u00f9 la met\u00e0 della probabilit\u00e0 di pareggiare. Quindi un punteggio atteso di 0,75 pu\u00f2 rappresentare un 75% di possibilit\u00e0 di vittoria, 25% di sconfitta e 0% di pareggio, o all'altro estremo 50% di vittoria, 0% di sconfitta e 50% di pareggio. La probabilit\u00e0 di pareggiare non \u00e8 definita nel sistema Elo: il pareggio viene considerato come mezza vittoria e mezza sconfitta.\nSe il giocatore A ha una forza reale RA e il giocatore B una forza reale RB, la formula esatta (usando la curva logistica) per calcolare il punteggio atteso del giocatore A \u00e8:\nSimilarmente, il punteggio atteso del giocatore B \u00e8:\nSi noti che formula_3\nIn pratica, siccome la forza reale di un giocatore \u00e8 sconosciuta, i punteggi attesi sono calcolati utilizzando i punteggi effettivi dei giocatori. Quando i risultati di un giocatore eccedono il punteggio atteso, il sistema ELO considera il fatto come evidenza che il punteggio del giocatore \u00e8 troppo basso: perci\u00f2 deve essere aggiustato verso l'alto. Se invece i risultati restano sotto il punteggio atteso, il punteggio del giocatore viene aggiustato verso il basso. L'idea originale di Elo \u2013 ancora largamente usata \u2013 \u00e8 quella di un semplice aggiustamento lineare, proporzionale a quanto il giocatore sia stato sopra o sotto il punteggio atteso. Il massimo aggiustamento possibile per una partita (ottenibile moltiplicando il proprio coefficiente di variazione Elo \"K\" per la differenza tra punteggio realizzato e punteggio atteso) \u00e8 di 36 punti per i giocatori under 18, avendo questi (da regolamento) il \"K\" 40.\nSupponendo che il giocatore A abbia un punteggio atteso di formula_4 punti, ma abbia ottenuto formula_5 punti. La formula per aggiornare il suo punteggio \u00e8:\nL'aggiornamento pu\u00f2 essere effettuato dopo ogni partita, dopo ogni torneo, o dopo ogni periodo prestabilito. Un esempio pu\u00f2 aiutare a comprendere. Supponiamo che il giocatore A abbia un punteggio di 1613, e giochi in un torneo con cinque partite. Perde contro un giocatore quotato 1609, pareggia con un giocatore che ha 1477 punti, sconfigge un giocatore con 1388 punti, e uno con 1586, e infine perde con un giocatore che ha 1720 punti. Il suo punteggio \u00e8 formula_7. il suo punteggio atteso, calcolato secondo la formula sopra esposta, avrebbe dovuto essere formula_8. Quindi il suo nuovo punteggio \u00e8 formula_9.\nDue vittorie, due sconfitte e un pareggio potrebbero sembrare un bilancio in pari; tuttavia il giocatore, avendo un punteggio maggiore a quello medio degli avversari, viene penalizzato e il suo punteggio scende. Se avesse avuto due vittorie, una sconfitta e due pareggi per un totale di tre punti, avrebbe fatto leggermente meglio di quanto atteso, e il suo nuovo punteggio sarebbe stato formula_10.\nQuesta procedura di aggiornamento \u00e8 il nocciolo delle classifiche usate da FIDE, USCF, ICC e FICS. Comunque, ogni organizzazione ha preso strade diverse nella gestione dell'incertezza inerente ai punteggi (specie a quelli dei nuovi arrivati), e per trattare i problemi di inflazione/deflazione dei punteggi. Ai nuovi giocatori, di solito, viene assegnato un punteggio provvisorio che viene regolato pi\u00f9 drasticamente rispetto ai punteggi consolidati.\nInflazione e deflazione.\nL'incremento e il decremento generalizzati dei punteggi vengono detti inflazione o deflazione dell'Elo. Questi fenomeni rendono difficile effettuare confronti fra giocatori di epoche diverse.\nAlmeno a livello dei top player, i rating sono attualmente soggetti a inflazione; il fenomeno potrebbe essere dovuto a un aumento generale dell'abilit\u00e0 dei giocatori. Attualmente, \u00e8 possibile stimare l'abilit\u00e0 dei giocatori analizzando le loro partite con dei motori; ma questo non valuta direttamente la loro forza di gioco bens\u00ec la loro affinit\u00e0 con lo stile dei computer (comunque molto forte ma diverso da quello umano) .\nIl numero di Super-GM (giocatori con un Elo &gt;2700) \u00e8 in aumento (intorno al 1979 solo Anatolij Karpov superava quel punteggio). Il numero di giocatori attivi pass\u00f2 a 15 nel 1994, e a 37 nel 2010. Una possibile causa dell'inflazione \u00e8 legata al punteggio minimo della lista. Per un lungo periodo tale valore era 2200, e chi scendeva sotto tale limite veniva escluso dalla lista. I giocatori a un livello di gioco inferiore alla soglia se sopravvalutati potevano rientrare comunque in graduatoria, 'alimentando' l'inflazione dei punteggi dei giocatori sovrastanti con le loro sconfitte .\nNel 1995 la Federazione scacchistica statunitense ha osservato che molti giovani giocatori stavano migliorando pi\u00f9 velocemente di quanto il sistema di rating fosse in grado di valutare, lasciandoli sottovalutati e causando una diminuzione eccessiva dei punteggi dei giocatori presenti in lista da pi\u00f9 tempo (quindi con un rating pi\u00f9 affidabile), da loro affrontati .\nContrasto della deflazione.\nPer contrastare fenomeni inflazionari e deflazionari, molti sistemi Elo hanno dei meccanismi che permettono di bilanciare i punteggi per mantenere l'equilibrio nel tempo. La FIDE impiega principalmente due tecniche: un livello minimo di punteggio, sotto il quale i rating non vengono corretti; e un fattore correttivo \"K\" variabile a seconda della forza del giocatore: uguale a 40 per i nuovi arrivati, scende a 20 dopo 30 partite e a 10 quando il giocatore supera i 2400. Per i giocatori under 18, il K resta uguale a 40 fino al raggiungimento dei 2300 .\nNell'attuale sistema statunitense (Sistema Glicko), \u00e8 previsto un sistema di punti bonus che permette di correggere i punteggi dei giocatori che migliorano (oltre a una serie di fattori K diversi). Altri metodi, usati ad esempio in Norvegia, utilizzano fattori K variabili con l'et\u00e0, maggiori per i giocatori pi\u00f9 giovani.\nIl punteggio minimo del sistema statunitense impedisce ai giocatori di scendere sotto una certa soglia; serve inoltre a combattere la deflazione, e impedisce ai giocatori di abbattere eccessivamente il loro punteggio per poter competere in categorie inferiori (sandbagging).\nElo \"Live\".\nAl termine di ogni torneo l'arbitro invia alla FIDE la variazione Elo di ciascun giocatore; il totale raggiunto alla fine di ogni mese viene pubblicato ufficialmente dalla FIDE il primo giorno del mese successivo. Per i giocatori di punta con almeno 2700 punti Elo (Super GM) \u00e8 possibile seguire il loro rating \"live\" tramite il sito 2700chess.com, visitato giornalmente da molti appassionati di scacchi. \nRecord Elo FIDE.\nIn questa tabella sono riportati i giocatori che hanno raggiunto un massimo punteggio Elo FIDE superiore a . Come nazione di appartenenza \u00e8 indicata quella della federazione per la quale gareggiavano al momento del raggiungimento del punteggio."}
{"id": "1785", "revid": "287204", "url": "https://it.wikipedia.org/wiki?curid=1785", "title": "Euridice (Rinuccini)", "text": "Euridice \u00e8 una tragedia in versi scritta attorno al 1600 da Ottavio Rinuccini, che costituisce il libretto del primo melodramma storicamente documentato.\nStoria.\nIl testo di Rinuccini fu scritto in occasione del matrimonio di Maria de' Medici con Enrico IV di Francia e, musicato da Jacopo Peri e Giulio Caccini, fu rappresentato per la prima volta a Firenze, in Palazzo Pitti, il 6 ottobre 1600. L\"Euridice\" musicata da Jacopo Peri e Giulio Caccini \u00e8 pertanto il primo melodramma, nel puro senso del termine, la cui messa in scena sia storicamente documentata, e ad essa viene pertanto riferito l'inizio del teatro in musica. Pertanto il testo di Rinuccini \u00e8 considerato uno dei primi libretti d'opera, ma non il primo in senso assoluto. Infatti il Rinuccini, un poeta assiduo della Camerata de' Bardi, aveva gi\u00e0 composto attorno al 1595 un \"libretto\": una \"Dafne\" musicata dallo stesso Peri. In seguito a discordie tra i due compositori, anche Giulio Caccini, il quale aveva contribuito all\"Euridice\" dell'ottobre 1600 con alcune arie (l'aria di Euridice, l'aria del pastore e il coro \"Al canto, al ballo\") pubblic\u00f2, nello stesso anno, una sua partitura dell'opera, e si attribu\u00ec il primato dell'invenzione del recitar cantando.\nIl testo.\nDal punto di vista strutturale, l\"Euridice\" del Rinuccini \u00e8 molto differente dai libretti del XVIII e XIX secolo. Si tratta infatti di un unico lungo testo in versi settenari ed endecasillabi alternati liberamente, senza divisione in atti. Non sono facilmente identificabili strutture simili alle arie. Il Rinuccini introduce la personificazione della \"Tragedia\" a cantare un prologo introduttivo. Dopo il prologo, la scena \u00e8 quella di un dramma pastorale: si celebrano infatti le nozze di Orfeo ed Euridice. Per non turbare la gioia del matrimonio reale festeggiato a Firenze, la vicenda volge a un lieto fine, antitetico alla versione del mito greco, nella quale, perduta per sempre Euridice, Orfeo ripudia l'amore, e le donne inferocite si vendicano e lo fanno letteralmente a pezzi."}
{"id": "1786", "revid": "21880", "url": "https://it.wikipedia.org/wiki?curid=1786", "title": "Eucalipto", "text": ""}
{"id": "1791", "revid": "124137085", "url": "https://it.wikipedia.org/wiki?curid=1791", "title": "Edwin Hubble", "text": "Biografia.\nEra noto in vita principalmente per la scoperta, assieme a Milton Humason, nel 1929, della legge empirica spostamento verso il rosso / distanza, oggi giorno universalmente nota come legge di Hubble, la cui interpretazione in termini di velocit\u00e0 di recessione \u00e8 coerente con le soluzioni di Alexander Friedman e Georges Lema\u00eetre delle equazioni di Einstein per uno spaziotempo omogeneo isotropo e in espansione.\nI primi studi di Hubble presso l'Universit\u00e0 di Chicago si concentrarono su matematica e astronomia. Si diplom\u00f2 nel 1910; pass\u00f2 i tre anni seguenti come borsista Rhodes presso il The Queen's College a Oxford, dove studi\u00f2 legge e ricevette un diploma Master.\nTorn\u00f2 all'astronomia presso l'Osservatorio Yerkes dell'Universit\u00e0 di Chicago, dove consegu\u00ec il dottorato nel 1917, e George Ellery Hale gli offr\u00ec un posto nel suo staff. Hale era il fondatore e direttore dell'Osservatorio di Monte Wilson della Carnegie Institution, vicino a Pasadena. Hubble rimase con la Carnegie fino alla sua morte per infarto nel 1953.\nIl suo arrivo all'Osservatorio di Monte Wilson fu all'incirca contemporaneo al completamento del telescopio Hooker da 100 pollici, allora il pi\u00f9 potente del mondo. Le osservazioni di Hubble condotte tra il 1923 e il 1924 con l'Hooker stabilirono, senza ombra di dubbio, che gran parte delle cosiddette nebulose a spirale, prima osservate con telescopi meno potenti, non facevano parte della nostra galassia come si credeva, ma erano esse stesse galassie, poste al di fuori della Via Lattea. Ci\u00f2 fu possibile dopo che Hubble osserv\u00f2 per la prima volta la stella V1, una variabile cefeide nella Galassia di Andromeda, determinandone la distanza con sufficiente precisione e smentendo la precedente teoria, sostenuta anche dal collega Harlow Shapley, sull'appartenenza di tali nebulose alla nostra galassia. L'annuncio di questa scoperta rivoluzionaria fu dato il 30 dicembre 1924.\nIl telescopio Hooker fu usato da Hubble anche per misurare i \"redshift\" delle galassie. Unendo le sue misure delle distanze delle galassie e le misure dei \"redshift\" scopr\u00ec una proporzionalit\u00e0 tra le due misure. Hubble ottenne un valore di proporzionalit\u00e0 di 500\u00a0km/s/Mpc,\nche \u00e8 molto superiore al valore attualmente accettato di 71\u00a0km/s/Mpc. L'errore era dovuto a una non corretta calibrazione delle distanze.\nNel 1929 Hubble, assieme a Milton Humason, formul\u00f2 la legge empirica di distanza di \"redshift\" delle galassie, oggi nota come legge di Hubble, che port\u00f2 al concetto di universo in espansione. Se il \"redshift\" \u00e8 interpretato come misura di velocit\u00e0 di allontanamento, allora esso indica uno spazio in espansione omogenea. Questa scoperta successivamente ha portato alla formulazione della teoria del Big Bang da parte di Georges Edouard Lema\u00eetre e George Gamow. Nel 1917 Albert Einstein aveva avuto gli stessi risultati nella teoria della relativit\u00e0 generale ma, non volendo accettare le implicazioni cosmologiche che potevano conseguirne, introdusse nelle equazioni una costante cosmologica. Quando Einstein venne a conoscenza della scoperta di Hubble, disse che quella costante era stato \"l'errore pi\u00f9 grande della sua vita\".\nPoco prima della sua morte, il telescopio Hale da 200 pollici dell'Osservatorio di Monte Palomar venne completato. Hubble fu il primo a usarlo.\nHubble, inoltre, invent\u00f2 un sistema di classificazione per le galassie, raggruppandole secondo contenuto, distanza, forma, dimensione e brillantezza.\nRiconoscimenti.\nNel 1940 ricevette la Medaglia d'Oro della Royal Astronomical Society.\nIl telescopio spaziale Hubble \u00e8 chiamato cos\u00ec in suo onore.\nGli \u00e8 stato dedicato un asteroide, il 2069 Hubble, e un cratere lunare di 80\u00a0km di diametro."}
{"id": "1792", "revid": "1718925", "url": "https://it.wikipedia.org/wiki?curid=1792", "title": "Elettronvolt", "text": "In fisica l'elettronvolt o volt-elettrone (simbolo eV) \u00e8 un'unit\u00e0 di misura dell'energia, molto usata in ambito atomico e subatomico.\nViene definito come l'energia guadagnata (o persa) dalla carica elettrica di un singolo elettrone, che si muove nel vuoto tra due punti di una regione tra i quali vi \u00e8 una differenza di potenziale elettrostatico di 1 volt.\nSono molto usati i suoi multipli keV, MeV, GeV, TeV: si vedano in proposito i prefissi del SI. L'elettronvolt non \u00e8 tuttavia un'unit\u00e0 di misura del sistema internazionale di unit\u00e0 di misura; trattasi dunque di una unit\u00e0 pratica, come l'anno luce o il litro, o anche empirica come il grado di temperatura (in quanto direttamente derivante da uno strumento).\nSpesso, per praticit\u00e0, i multipli dell'elettronvolt non vengono pronunciati come si usa con le altre unit\u00e0 di misura (per esempio megajoule), ma vengono pronunciati come si scrivono (per esempio si dice \u00abkeV\u00bb, \u00abMeV\u00bb, \u00abGeV\u00bb, \u00abTeV\u00bb, al posto di \u00abkiloelettronvolt\u00bb, \u00abmegaelettronvolt\u00bb, \u00abgigaelettronvolt\u00bb e \u00abteraelettronvolt\u00bb).\nConversioni.\nUn elettronvolt \u00e8 1 volt (cio\u00e8 joule diviso coulomb) moltiplicato per la carica di un elettrone; corrisponde a un quantitativo molto piccolo di energia, pari all'inverso del numero di Coulomb:\nIn chimica di solito si utilizza per l'energia di ionizzazione riferirsi a una mole, per ragioni storiche. Moltiplicando per il numero di Avogadro si ottiene:\nUsi.\nNella fisica delle particelle, il megaelettronvolt (1 MeV = 106 eV) e il gigaelettronvolt (1 GeV = 109 eV) sono utilizzati per misurare la massa delle particelle elementari, usando l'equazione di conversione della relativit\u00e0 ristretta: E = mc\u00b2, dove \"E\" sta per energia, \"m\" per massa e \"c\" \u00e8 la velocit\u00e0 della luce nel vuoto.\nIn queste unit\u00e0, la massa di un elettrone \u00e8 di 0,511 MeV/c2, e quella di un protone di 938 MeV/c2; quella del bosone di Higgs, secondo i dati sperimentali avuti nel 2012, dovrebbe essere di 125,3 GeV/c2.\nPer confronto, l'energia cinetica delle particelle cariche generate in un'esplosione nucleare va da 0,3 a 3 MeV. Una normale molecola atmosferica ha un'energia di circa 0,03 eV. Un sistema, la cui temperatura assoluta in unit\u00e0 tecniche (kelvin o rankine) ha valore pari a T , ha un valore di temperatura in unit\u00e0 energetiche (per esempio joule, o erg) pari a kBT, dove kB \u00e8 la costante di Boltzmann. Il valore corrispondente eV si ottiene dividendo ancora la temperatura in unit\u00e0 energetiche per il valore della carica fondamentale (in eV/unit\u00e0 energetica adottata). Spesso la massa viene misurata in eV/c2 (oppure nei suoi multipli MeV/c2 e GeV/c2), dove si utilizza un sistema di unit\u00e0 naturali ponendo \"c\" = 1, cosa utile per l'analisi a livello teorico.\nIn spettroscopia, si usa l'elettronvolt per esprimere l'energia di legame di un elettrone in un orbitale atomico e l'energia dei fotoni usati per sondarne le propriet\u00e0 (spettroscopia fotoelettronica e spettroscopia di assorbimento dei raggi X). Per esempio, l'espulsione di un elettrone dallo stato pi\u00f9 profondo di un atomo di argento richiede una radiazione di 25\u00a0514 eV, propria dei raggi X duri."}
{"id": "1798", "revid": "5", "url": "https://it.wikipedia.org/wiki?curid=1798", "title": "Eleocarpacee", "text": ""}
{"id": "1806", "revid": "298055", "url": "https://it.wikipedia.org/wiki?curid=1806", "title": "Evron", "text": ""}
{"id": "1807", "revid": "287204", "url": "https://it.wikipedia.org/wiki?curid=1807", "title": "Escudo portoghese", "text": "L'escudo, suddiviso in 100 centavos (sing. centavo), \u00e8 stata la valuta utilizzata in Portogallo prima dell'introduzione dell'euro.\nIl nome \u00e8 dato dal portoghese di \"scudo\".\nPer importi superiori a 1000 escudos, era pratica comunque (ed ancora lo \u00e8) fare riferimento ad un suo multiplo, il conto (al plurale contos). Vale infatti l'eguaglianza 1 conto = 1000 escudos; in euro, 1 conto corrisponde a circa 5\u20ac.\nIl 1\u00ba gennaio 1999 entr\u00f2 in vigore l'euro, il cui tasso di cambio irrevocabile con l'escudo era stato fissato il giorno precedente in 200,482 escudi per 1 euro. Da quel momento l'escudo rimase in vigore solo come \"espressione non decimale dell'euro\", anche se monete e banconote continuavano ad essere denominate in escudi. Per tutte le forme di pagamento \"non fisiche\" (trasferimenti elettronici, titoli, ecc.), invece, da quella data si adott\u00f2 solo l'euro.\nIl 1\u00ba gennaio 2002, con l'entrata in circolazione delle monete e banconote in euro, si apr\u00ec una fase di doppia circolazione, durata fino al 28 febbraio 2002.\nLe banconote potranno ancora essere cambiate fino al 30 dicembre 2022.\n\"Escudo\" \u00e8 anche il nome della valuta attuale del Capo Verde (in Africa) (sigla CVE) legata con tasso fisso all'euro. Era il nome di diverse valute in Mozambico, Angola, Cile, Guinea-Bissau e altre."}
{"id": "1812", "revid": "125855478", "url": "https://it.wikipedia.org/wiki?curid=1812", "title": "Paul Gauguin", "text": "Non apprezzato fino a dopo la sua morte, Gauguin \u00e8 riconosciuto per il suo uso sperimentale del colore e dello stile sintetista che si distinse dall'impressionismo. Verso la fine della sua vita, trascorse dieci anni nella Polinesia francese dove dipinse persone o paesaggi di quella regione.\nIl suo lavoro influenz\u00f2 l'avanguardia francese e molti artisti moderni, tra cui Pablo Picasso e Henri Matisse, mentre \u00e8 ben noto il suo rapporto con Vincent e Theodorus van Gogh. La sua arte divenne popolare in parte grazie alle iniziative del mercante d'arte Ambroise Vollard che organizz\u00f2 mostre verso la fine della sua carriera e collabor\u00f2 all'organizzazione di due importanti esposizioni postume a Parigi.\nGauguin fu anche una figura importante nel movimento simbolista come pittore, scultore, incisore, ceramista e scrittore. La sua espressione del significato intrinseco dei soggetti nei suoi dipinti, sotto l'influenza dello stile cloisonnista, ha aperto la strada al primitivismo e al ritorno alla pastorale. Fu anche un influente sostenitore dell'incisione e della xilografia come forme d'arte.\nBiografia.\nInfanzia.\nLo stesso Gauguin parla della propria bellezza nei suoi scritti autobiografici e non esita a definirla \u00abesotica\u00bb: in effetti appare sorprendente come i primi anni di vita di Paul (pittore universalmente noto per aver trovato s\u00e9 stesso con uno stile di vita ribelle e ramingo che lo ha poi portato nelle assolate isole della Polinesia) si siano consumati nel segno di una fuga verso civilt\u00e0 lontane, lontane dalla Francia natia, in un susseguirsi di vicende esistenziali che poi, sostanzialmente, si ripeteranno spesso nella biografia del futuro artista.\nEug\u00e8ne-Henri-Paul Gauguin nacque il 7 giugno 1848 a Parigi, al n. 56 di rue Notre-Dame-de-Lorette, celebre strada di Montmartre. La madre, Aline Marie Chazal (1831-1867), discendeva da una famiglia spagnola con diramazioni in Per\u00f9, stato presso il quale godeva di notevole prestigio politico e benessere finanziario: la madre della Chazal era infatti Flora Tristan, una scrittrice molto nota dall'animo ribelle e avventuroso, impegnata politicamente (supportava con calda simpatia la causa del socialismo sansimoniano) e socialmente (era infatti una femminista \"ante litteram\" e una sostenitrice dell'amore libero). Il padre, Clovis Gauguin, era un giornalista al servizio della rivista \"Le National\" animato da un solido credo repubblicano, che gli cost\u00f2 tuttavia notevoli attriti con il governo di Napoleone III.\nNel 1849 la stanchezza del parlamentarismo e della Repubblica, attraversata com'era da fortissimi conflitti intestini, era palese a tutti i Francesi, e altrettanto trasparenti erano le ambizioni di Napoleone III di far rivivere lo spirito bonapartista dello zio defunto e di restaurare l'Impero con un colpo di stato. Clovis Gauguin, spaventato da un clima politico cos\u00ec teso, nello stesso anno decise di approfittare delle origini peruviane della famiglia della moglie e di trasferirsi a Lima, in Sud America, insieme a Paul e alla primogenita Marie. Pap\u00e0 Clovis mor\u00ec il 30 ottobre 1849 durante il viaggio in piroscafo: ci\u00f2, tuttavia, non compromise la fanciullezza del giovane Gauguin, che trascorse idilliaca in un borgo pittoresco, quale era Lima, che poi egli stesso rievocher\u00e0 nei suoi scritti colorandolo con la nostalgia di un emigrato:\nMamma Aline, tuttavia, a Lima era tormentata da pressanti problemi familiari e da un clima politico decisamente surriscaldato. Per questo motivo, dopo aver goduto per quasi quattro anni della generosa ospitalit\u00e0 dei genitori, la Chazal nel 1855 lasci\u00f2 Lima e, rinunciando esplicitamente alla cospicua eredit\u00e0 accumulata dal padre, don Pio, torn\u00f2 in Francia, ad Orl\u00e9ans. Ridotta all'isolamento e in preda a stringenti difficolt\u00e0 economiche la Chazal si rivolse alla famiglia del marito defunto, alloggiando fino al 1859 presso la dimora del cognato Isidore Gauguin. Furono questi anni assai difficili per il piccolo Paul, costretto a seguire lezioni di francese (il suo accento spagnolo, \u00e8 noto, suscitava molte ilarit\u00e0 tra i compagni di classe) e a convivere con uno zio - Isidoro - che non apprezzava e con una sorella - Marie - dispotica e intransigente. Solo la madre, Aline, riusciva a rallegrare le sue giornate: in un tessuto familiare frantumato come il suo, la figura materna fu una presenza fondamentale e insostituibile, o - per usare le parole dello stesso Paul - \u00ableggiadra e graziosa\u00bb dallo \u00absguardo cos\u00ec dolce, cos\u00ec fermo, cos\u00ec puro e carezzevole\u00bb.\nNessuna prospettiva professionale sembrava interessare il giovane Paul, che in effetti comp\u00ec un percorso scolastico abbastanza deludente. Dopo quattro anni trascorsi dietro i banchi del Petit S\u00e9minaire de la Chapelle-Saint Mesmin di Orl\u00e9ans, diretta da un vescovo abbastanza conosciuto e particolarmente incline agli sperimentalismi didattici, nel 1861 Paul Gauguin si trasfer\u00ec a Parigi, dove la madre era andata a lavorare come sarta, intrecciandovi persino una relazione amorosa con Gustave Arosa, uomo d'affari impegnato con il padre nel commercio del guano in Per\u00f9.\nGauguin voleva fuggire, evadere da quella situazione che sentiva come un intollerabile avvilimento, e perci\u00f2 - dopo aver fallito l'esame di ammissione all'Accademia Navale di Parigi per i suoi scarsi profitti scolastici - decise, senza indugio alcuno, di arruolarsi come allievo pilota sul mercantile Luzitano. Sotto l'egida della Marina Francese Gauguin gir\u00f2 il mondo, ritorn\u00f2 in Per\u00f9, scopr\u00ec Rio de Janeiro e nel 1867 visit\u00f2 persino l'India: la sosta asiatica, tuttavia, si rivel\u00f2 particolarmente luttuosa per il giovane Paul, che scopr\u00ec dell'improvviso lutto della madre, morta il 7 luglio di quell'anno. Quando Gauguin torn\u00f2 in Francia, poi, non fu accolto dal caloroso abbraccio della madre, ormai defunta, bens\u00ec dalle sanguinose barbarie della guerra franco-prussiana, scoppiata un anno prima. Anche Gauguin combatt\u00e9 valorosamente per la sua patria: non aveva che ventitr\u00e9 anni.\n\u00abUn indiscutibile temperamento di pittore moderno ...\u00bb.\nFu proprio in questo triste periodo, tuttavia, che Gauguin inizi\u00f2 ad avvicinarsi alle Belle Arti. Importante, in tal senso, fu l'amicizia con Gustave Arosa, l'ex compagno della madre, ormai divenuto in seguito alle disposizioni testamentarie di quest'ultima il suo tutore. Arosa, oltre ad essere un \"gros bonnet\" della finanza francese, si interessava con grande acutezza alla pittura contemporanea, a tal punto da essere un avido collezionista di opere di Eug\u00e8ne Delacroix, Jean-Baptiste Camille Corot, Gustave Courbet e Camille Pissarro. Fu proprio grazie all'intercessione di Arosa che Gauguin trov\u00f2 impiego come \"demarcheur\" [commesso] presso l'agenzia di cambio dei Bertin. Il suo compito era quello di curare il rapporto con la clientela e di accrescere il patrimonio finanziario dell'azienda con opportuni investimenti: Gauguin, d'altronde, svolgeva il suo lavoro con lodevole arguzia e intuito, tanto che gli veniva persino concesso di speculare in proprio.\nDopo una giovent\u00f9 tumultuosa, Gauguin riusc\u00ec ad adattarsi a uno stile di vita rispettabilmente borghese, suggellato nel 1873 con le nozze con la danese Mette Gad, che gli diede ben cinque figli, \u00c9mile (1874), Aline (1877-1897), Clovis (1879-1900), Jean-Ren\u00e9 (1881) e Paul, chiamato anche \"Pola\" (1883-1961). Una passione, tuttavia, stava serpeggiando nelle crepe della sua modesta ma decorosa vita impiegatizia: era quella per le Belle Arti. Seguendo l'esempio del suo tutore Gauguin inizi\u00f2 infatti a investire il suo denaro acquistando dipinti contemporanei. Il suo gruppo preferito era quello degli Impressionisti, all'epoca ancora embrionale e particolarmente criticato: Gauguin, tuttavia, non se ne curava, tanto che fu un ingordo collezionista di opere di C\u00e9zanne, Pissarro, Sisley, Monet e altri. Paul si era ormai reso conto di come l'arte era l'unico passatempo che gli risultasse gratificante e che fosse in grado di sedare i suoi tumulti interiori, e per questo arriv\u00f2 persino a imparare autonomamente come dipingere, dapprima sotto la paziente guida della figlia di Arosa, pittrice dilettante e poi frequentando l'Accademia Colarossi, dove allacci\u00f2 un'affettuosa amicizia con \u00c9mile Schuffenecker, anch'egli appartenente al ceto impiegatizio parigino.\nIn questo periodo Gauguin realizz\u00f2 opere di modesta levatura, distanti dagli accademismi dei Salon ma ancora condizionate dalla maniera di Corot e dei pittori di Barbizon: opere distintive e garbate di questo primo Gauguin sono \"La Senna con il ponte di Jena\" e il \"Sottobosco a Viroflay\". L'artista che, pi\u00f9 di tutti, riusc\u00ec a fornire un decisivo impulso agli interessi artistici di Gauguin fu Camille Pissarro: era costui uno dei maggiori animatori della stagione impressionista, insofferente a ogni forma di accademismo e indifferente al consenso della critica e del pubblico. Gauguin si avvantaggi\u00f2 molto delle lezioni e dei consigli del Pissarro, maestro sia sotto il profilo artistico che sotto quello umano, dal quale deriv\u00f2 quell'anarchismo libertario che lo avrebbe persuaso a non sottomettersi servilmente alle piacevolezze dei Salon e soprattutto una pittura pi\u00f9 artigianale, intellettuale, dove la natura non andava riprodotta fotograficamente bens\u00ec andava ricreata con accenti quasi simbolisti.\nCon la complicit\u00e0 del buon Pissarro, Gauguin strinse amicizia con altri due artisti le cui presenze furono molto attive nella sua maturazione pittorica: C\u00e9zanne e Degas. Del primo, che conobbe in occasione dei soggiorni estivi a Pontoise, Gauguin apprezzava la capacit\u00e0 di elaborare il dato naturalistico in maniera pi\u00f9 intellettuale e meno lirica rispetto agli Impressionisti canonici, quali potevano essere Monet o il primo Renoir. A Parigi, poi, Gauguin vide al lavoro anche Degas, importantissimo punto di riferimento con il quale si cre\u00f2 una solida complicit\u00e0 cementata sulla stima che il nostro nutriva per le audaci peculiarit\u00e0 stilistiche del maestro pi\u00f9 anziano e, soprattutto, su un comune anarchismo a sfondo aristocratico e individualista, insofferente ai freni e alle divise. Certo, come troviamo scritto in \"Avant et apr\u00e8s\" Gauguin rimproverava le opere di Degas perch\u00e9 prive di un \u00abcuore che palpita\u00bb, eppure tra i due si stabil\u00ec un rapporto intessuto di una feconda stima da parte del primo e da una benevolenza quasi paterna da parte del secondo.\nFu grazie al supporto di Pissarro e Degas, le cui lezioni andavano ben al di l\u00e0 dei puri nozionismi pittorici, che Gauguin accett\u00f2 a partire dal 1879 di partecipare alle mostre impressioniste. Le perplessit\u00e0 di Renoir e Monet, per i quali Gauguin non era che un principiante, non bastarono a sedare il suo entusiasmo e, gradualmente, l'artista inizi\u00f2 a guadagnarsi le attenzioni della critica: la \"Suzanne che cuce\" esposta nel 1880 si attir\u00f2 per il suo sapore courbettiano la stima di Joris-Karl Huysmans, letterato all'epoca ancora deferente ai modi del naturalismo zoliano che individu\u00f2 nello stile oggettivo di Gauguin \u00abun indiscutibile temperamento di pittore moderno\u00bb.\nIl lusinghiero commento di Huysmans aument\u00f2 l'autosufficienza artistica e la stima di Gauguin, finalmente convinto di avere le abilit\u00e0 e la motivazione per consacrare la propria vita all'arte: neanche la moglie, preoccupata di come un ingenuo passatempo avesse acquistato preminenza nelle priorit\u00e0 del marito, bast\u00f2 a dissuaderlo dai suoi intenti.\nIl crollo finanziario dell'Union G\u00e9n\u00e9rale e la puntuale crisi che ne segu\u00ec costrinse l'azienda di cambio presso la quale lavorava Gauguin a ridimensionare il volume dei propri dipendenti: fu in questo modo che, nell'ottobre del 1883, l'artista fu licenziato. Se prima era un uomo borghese e discretamente agiato, dopo il crac dell'Union G\u00e9n\u00e9rale Gauguin fu tormentato da profondi disagi economici, i quali lo spronarono a dedicarsi completamente alla pittura con il tentativo di guadagnarsi da vivere vendendo i propri dipinti. Se le speranze di Gauguin furono tutto sommato ingenue, fu solo grazie a quest'inaspettata situazione di indigenza che Gauguin vot\u00f2 la propria vita alle Belle Arti. Non disponendo di risorse Gauguin si trasfer\u00ec quindi con la famiglia a Rouen, feudo dell'amico Pissarro, dove tent\u00f2 di vendere qualche suo dipinto.\nNulla and\u00f2 per il verso giusto: gli affari non decollarono e il pubblico era ancora impreparato per apprezzare la carica rivoluzionaria delle sue opere d'arte. Non riuscendo a vendere neanche un suo dipinto, nonostante a Rouen la vita costasse meno rispetto a Parigi, Gauguin prosciug\u00f2 istantaneamente i suoi risparmi e, per guadagnarsi da vivere, fu costretto a liquidare la sua assicurazione sulla vita e a vendere molti pezzi della sua collezione di quadri impressionisti. A queste incertezze economiche si aggiunsero complicazioni familiari: Mette, avvilita dall'indecoroso regime di vita nel quale era precipitato Gauguin, decise di tornare dalla famiglia a Copenaghen, trovandovi lavoro in qualit\u00e0 di traduttrice e insegnante. Gauguin, sperando in questo modo di acquisire maggiore notoriet\u00e0, segu\u00ec la moglie a Copenaghen, ma anche qui le sue speranze furono deluse: pur avendo pi\u00f9 tempo libero per dipingere, infatti, il pittore era ossessionato dall'esigenza di vendere e di racimolare denaro, e ci\u00f2 certamente gett\u00f2 un'ombra funesta sulle opere di questo periodo che, non a caso, non piacquero, tanto che una sua mostra monografica fu accolta dal silenzio della critica e del pubblico e dur\u00f2 infatti soli cinque giorni.\nLa svolta di Pont-Aven.\nIl primo soggiorno bretone.\nQuando naufrag\u00f2 persino il tentativo di darsi al commercio di tele impermeabili Gauguin, ormai completamente emarginato da Mette, era talmente amareggiato da decidere, nel giugno del 1885, di lasciare la Danimarca insieme al figlio Clovis (\u00abOdio profondamente la Danimarca, i suoi abitanti, il suo clima\u00bb borbott\u00f2 sprezzante ad un amico). Le difficolt\u00e0 economiche lo spinsero in primo tempo a stabilirsi per tre mesi in Inghilterra, poi ad accettare a Parigi un lavoro di attacchino di manifesti, il quale gli fruttava solo cinque franchi giornalieri: a causa dell'impossibilit\u00e0 di pagarsi la pensione egli cambi\u00f2 spesso alloggio e fu anche ospite nella casa di Schuffenecker. Con tutto ci\u00f2 Gauguin non trascur\u00f2 affatto la pittura e nel maggio del 1886 partecip\u00f2 all'ottava e ultima mostra degli impressionisti, esponendo diciotto dipinti vicini allo stile di Pissarro.\nIn quest'esposizione l'attenzione della critica e del pubblico era tutta magnetizzata da \"Una domenica pomeriggio sull'isola della Grande-Jatte\", capolavoro di Seurat che intendeva superare i valori gi\u00e0 promossi dall'Impressionismo per proporne di nuovi. Lo stesso Gauguin, pur ripudiando la pittura di Seurat e dei colleghi (che soprannominava ironicamente \u00abpiccoli chimici\u00bb), in quell'anno - che denuncia, come gi\u00e0 accennato, il tramonto dell'Impressionismo - inizi\u00f2 a ricercare nelle proprie opere d'arte risonanze interiori, musicali, in grado di arpeggiare \u00abun'armonia sorda\u00bb con la coadiuvazione dei colori. La mostra del 1886 fu poi molto importante perch\u00e9 vide Gauguin stringere amicizia con l'abile incisore F\u00e9lix Bracquemond e con Ernest Chaplet, ceramista grazie al quale il pittore impar\u00f2 a sfruttare le potenzialit\u00e0 del gres smaltato e a produrre ceramiche con le tecniche orientali a fuoco vivo.\nStimolato dal vivace dibattito che verteva intorno alle qualit\u00e0 dei lavori artigianali, supportati specialmente da William Morris, Gauguin acquist\u00f2 notevole dimestichezza con le ceramiche e ne realizz\u00f2 ben cinquanta esemplari, mostrando tra l'altro di aver conciliato il ricordo delle manifatture precolombiane recepite in Per\u00f9 durante l'infanzia con l'esempio della \"Piccola danzatrice di quattordici anni\" di Degas. \u00abDiciamo che ero nato per fare l'artigiano e non ho potuto farlo. Vetri dipinti, mobili, ceramiche: a questo sono portato, molto pi\u00f9 che alla pittura in s\u00e9\u00bb: furono queste le parole che nel 1892 Gauguin rivolse a Daniel de Monfreid.\nUn'ambizione, tuttavia, serpeggiava da mesi nell'animo di Gauguin, desideroso di abbandonare il caos febbrile della metropoli e di trasferirsi a Pont-Aven, in Bretagna. Alla decisione di recarsi in un luogo sostanzialmente ancora rude e selvaticamente primitivo sono ascrivibili tre fattori: le suggestioni esercitate dalla lettura di opere come \"Un voyage en Bretagne\" di Flaubert e du Camp, il minor costo della vita e, soprattutto, le ambizioni di Gauguin di scandagliare, seppur in maniera ancora nebbiosa, nuovi modi di dipingere in un paese che era riuscito a proteggere le sue peculiarit\u00e0 storiche e geografiche dal giogo della modernit\u00e0.\nFu cos\u00ec che, nell'estate del 1886, Gauguin si insedi\u00f2 presso la pensione di Marie-Jeanne Gloanec, la quale praticava infatti prezzi stracciati per gli artisti: in questo piccolo porticciolo del Finist\u00e8re Gauguin, venerato con rispetto come il \u00abpittore impressionista\u00bb, si attir\u00f2 intorno un consistente numero di discepoli, fra i quali \u00c8mile Bernard, allora diciottenne, e Charles Laval, con il quale allacci\u00f2 un intenso sodalizio pittorico e umano. Tornato a Parigi per un breve periodo, Gauguin ebbe agio di conoscere Th\u00e9o van Gogh, mercante d'arte che con grande intuito e lungimiranza collezionava i dipinti di quei giovani pittori avanguardisti che, pur essendo disprezzati dal pubblico, ambivano ad essere riconosciuti. Gauguin riusc\u00ec a cedere a Th\u00e9o due suoi dipinti, e progettava per di pi\u00f9 di vendere qualche ceramica: egli, tuttavia, era incalzato da una difficile situazione economica, del tutto incompatibile con la frenetica esuberanza del mondo artistico parigino che, completamente assorbito nel successo neoimpressionista, gli appare come \u00abun deserto per chi \u00e8 povero\u00bb.\nDa Panama alla Martinica.\nSnervato da questa situazione insostenibile Gauguin decise di abbandonare la Francia, paese dove era impossibile farsi notare dalla critica e dal pubblico. La meta: Taboga, un'isoletta nel golfo di Panama dove poteva godere del sostegno economico del cognato che l\u00ec aveva fatto fortuna con il suo fiuto commerciale. \u00abVado a Panama per vivere da selvaggio\u00bb comunic\u00f2 alla moglie, rimasta in Danimarca \u00abconosco a una lega da Panama un'isoletta del Pacifico (Taboga), \u00e8 quasi disabitata, libera e fertile. Porto colori e pennelli e mi ritemprer\u00f2 lontano da tutti\u00bb. Nulla, tuttavia, and\u00f2 per il verso giusto: giunto a Col\u00f3n il 30 aprile 1887 dopo venti giorni di viaggio in compagnia del fido compagno Laval, Gauguin dovette fare i conti con un ambiente avverso, sia dal punto di vista sociale che sotto quello climatico (il clima tropicale fu infatti funesto per la salute di entrambi), e soprattutto non riusc\u00ec a vendere neanche un dipinto.\nA Panama erano in corso i lavori per la costruzione del canale e Gauguin per pi\u00f9 di un mese si guadagn\u00f2 da vivere come sterratore: dopo quest'orribile esperienza, alla fine, i due decisero di trasferirsi a Saint-Pierre, villaggio sulla costa nord-occidentale dell'isola della Martinica, colonia francese ubicata nelle Antille. Gauguin era entusiasta del luogo, nel quale riconosceva quel paradiso terrestre tanto ambito e che ora finalmente poteva trasporre nei propri dipinti, stimolato dall'esuberanza della vegetazione e della popolazione locale:\nLe opere realizzate durante il soggiorno a Martinica diventano finalmente prensili alla suadente violenza della luce e alla rigogliosa, variegata e coloratissima vegetazione tropicale, resa con una tavolozza che riassume colori frizzanti, ruggenti, come i viola, i verdi e i porpora. \u00abLe composizioni\u00bb spiega la Damigella \u00abacquistano [ Martinica] un ritmo pi\u00f9 ampio e le forme risultano come tessute dalle brevi pennellate a tratteggio, con sottili vibrazioni luminose; si dispongono serrate e fitte che si avverta alcuno stacco di densit\u00e0 tra vegetazione, mare, e i rari cieli. Le tele hanno lo splendore e la qualit\u00e0 decorativa di un arazzo\u00bb. Eppure, quando in seguito ad accessi di malaria e dissenteria Gauguin torn\u00f2 nel novembre 1887 in Francia, nessuno si interess\u00f2 alla decorativit\u00e0 splendida e poetica di queste tele, fatta eccezione per Th\u00e9o van Gogh, che fu l'unico ad acquistarne qualcuna, e al fratello Vincent, pittore all'epoca misconosciuto la cui amicizia ebbe risvolti importanti nella biografia di Gauguin, oltre che nella sua.\nBernard.\nSe Gauguin sperava di appoggiarsi, sul piano degli affari, sull\"atelier\" di ceramiche di Chaplet, cos\u00ec non fu, perch\u00e9 quest'ultimo si ritir\u00f2 dalla sua attivit\u00e0: amareggiato e senza denaro, per fortuna Gauguin pot\u00e9 contare sul generoso aiuto dell'amico Schuffenecker, che accett\u00f2 di ospitarlo presso la sua dimora. Con l'attenuarsi delle pressioni finanziarie Gauguin nel febbraio 1888 ripart\u00ec per Pont-Aven, citt\u00e0 che lo allettava non solo per via dell'ampio credito che la pensione Gloanec, dove alloggi\u00f2 e allest\u00ec lo studio, gli accord\u00f2: \u00abl'elemento selvaggio e primitivo\u00bb era ci\u00f2 che veramente lo attraeva di quei posti selvaggi, come confid\u00f2 allo stesso Schuffenecker \u00abQuando i miei zoccoli risuonano su questo suolo di granito, sento il tono sordo, opaco e possente che vorrei ottenere quando dipingo\u00bb.\nIn estate Pont-Aven si popolava di pittori e Gauguin venne raggiunto anche da Charles Laval. Una conoscenza ancor pi\u00f9 decisiva fu per\u00f2 quella del giovanissimo \u00c9mile Bernard, che in agosto si rec\u00f2 da Saint-Briac nel villaggio bretone, portando con s\u00e9 alcune tele. Egli, insieme con l'amico pittore Anquetin, aveva messo a punto una nuova tecnica, il \"cloisonnisme\", che captava gli stimoli provenienti dalle vetrate gotiche e dagli smalti medievali e si strutturava su campiture cromatiche piatte delimitate da contorni molto marcati. Questa nuova espressione d'arte, dal forte portato simbolico e costruttivo, fu giudicata \u00abmolto interessante\u00bb da Gauguin, ammaliato dai modi di \u00able petit Bernard\u00bb, \u00abuno che non teme[va] nulla\u00bb e che gli forniva gli strumenti per sintetizzare, con uno stile fortemente anticonvenzionale e innovativo, le varie suggestioni recepite durante gli esordi: Degas, C\u00e9zanne, le stampe giapponesi. Il pi\u00f9 alto frutto di questa felice creativit\u00e0 \"cloisonniste\" fu \"La visione dopo il sermone\", un olio su tela oggi custodito alla National Gallery of Scotland di Edimburgo.\nIl dramma di Arles.\nVincent van Gogh, dopo un'esistenza tumultuosa che lo port\u00f2 ad essere prima mercante d'arte, poi predicatore nelle miserabili regioni minerarie del Belgio, e infine artista a Nuenen e Parigi, intendeva schiarire la sua pittura e animarla di una luce abbagliante, simile a quella che danzava nelle stampe giapponesi, e per inseguirla nel 1888 decise di lasciare la capitale e di inoltrarsi ad Arles, nel Meridione francese. Il progetto accarezzato da van Gogh ad Arles presentava un respiro corale e attivistico: per scrollarsi di dosso le pastoie dell'arte accademica, secondo il giudizio di van Gogh, si poteva e si doveva contare su un affratellamento di pittori che, dopo essersi riuniti in un apposito \"atelier\" (la celebre \u00abCasa Gialla\u00bb di place Lamartine), avrebbero potuto lottare \"insieme\" per un'arte e un mondo migliore, in un'ottica di cooperazione e solidariet\u00e0 reciproca.\nGauguin amava intensamente la vita e non era disposto ad assoggettarsi a quello che, su stessa ammissione di van Gogh, pi\u00f9 che uno studio artistico sembrava un ordine monastico. Van Gogh, tuttavia, nutriva una fede incrollabile nel suo progetto, che non esit\u00f2 tra l'altro a comunicare al fratello Th\u00e9o, al quale era legato da un rapporto affettuosissimo e particolarmente profondo: \u00abHo l'ambizione di riuscire a fare col mio lavoro una certa impressione a Gauguin e quindi non posso che desiderare di lavorare da solo, prima che lui venga, il pi\u00f9 possibile. Il suo arrivo cambier\u00e0 il mio modo di dipingere e spero che ci guadagner\u00f2\u00bb scrisse entusiasta nella lettera 544.\nAlla fine Gauguin, che apprezzava le opere di van Gogh ma era perplesso dalla sua eccentricit\u00e0, accett\u00f2 di andare a vivere sotto il sole del Sud, grazie al salvifico effetto di Th\u00e9o, che in quell'estate del 1888 stipul\u00f2 con lui un contratto che gli garantiva uno stipendio di centocinquanta franchi in cambio di un quadro ogni mese e il pagamento di ogni spesa relativa al soggiorno arlesiano. Gauguin, non abituato a ricevere tanto denaro, non poteva rifiutare e il 29 ottobre 1888 raggiunge Arles: a conti fatti quella operata da Gauguin non era che una prostituzione artistica, siccome era consapevole che avrebbe ingannato consapevolmente Vincent: il progetto della Casa Gialla non era per lui che un mero quanto utopico capriccio che, tuttavia, doveva fingere di supportare, pur di vedere i propri quadri venduti da Th\u00e9o van Gogh, nella prospettiva di lasciare Arles una volta racimolato sufficiente denaro per raggiungere i Tropici.\nLa permanenza ad Arles, infatti, fu irta di difficolt\u00e0 per entrambi. Mentre van Gogh apprezzava il paesaggio mediterraneo e dimostr\u00f2 grande ammirazione per il suo nuovo compagno, Gauguin rimase profondamente deluso della Provenza - \u00abtrovo tutto piccolo, meschino, i paesaggi e le persone\u00bb, scrisse a Bernard \u2013 e non credeva possibile una lunga convivenza con Vincent, dal quale tutto lo divideva: carattere, abitudini, gusti e concezioni artistiche. Ben presto, dunque, l'iniziativa di Vincent prese una piega tutt'altro che piacevole. Gauguin, d'altronde, non fece mistero dei contrasti che lo dividevano da van Gogh, e all'amico Schuffenecker (\u00abSchuff\u00bb) scrisse:\nIl sostegno economico fornito da Th\u00e9o era ormai insufficiente per convincere Gauguin a continuare a convivere con van Gogh, il quale subendo continuatamente l'arroganza dell'amico e presagendo il rovinoso crollo del suo sogno di fondare un \"atelier\" del sud, era diventato sempre pi\u00f9 bizzarro e stravagante. Niente sembrava poter allentare le tensioni esistenti tra i due: Gauguin, ormai disilluso, prefer\u00ec avvertire Th\u00e9o delle conflittualit\u00e0 esistenti e gli scrisse:\nFu in questo modo che la Casa Gialla, ben lungi dal divenire quell\"atelier\" del sud sognato cos\u00ec a lungo da Vincent, fu al contrario teatro di un episodio drammatico. In una crisi di follia, infatti, van Gogh si recise il lobo dell'orecchio sinistro, e fu poi internato in manicomio: Gauguin, profondamente scosso, si precipit\u00f2 a Parigi, abbandonando l'amico nel dolore. Pur non sentendosi responsabile di questo tragico avvenimento Gauguin non solo ascolt\u00f2 le preghiere di van Gogh evitando di \u00abparlar male della nostra povera piccola casa gialla\u00bb, ma conserv\u00f2 un ricordo molto affettuoso nei confronti dell'\u00abamico Vincent\u00bb e un'enorme stima verso le sue opere. \u00abQuando Gauguin dice \"Vincent\" la sua voce \u00e8 dolce\u00bb: con questa frase, pronunciata da Jean Dolent e riportata in \"Avant et apr\u00e8s\", si pu\u00f2 riassumere magistralmente un rapporto che, nonostante le varie ambivalenze, legava intimamente Gauguin con Vincent.\nLa \"pre-historia\" tahitiana.\nDopo il triste epilogo della \u00abCasa Gialla\u00bb Gauguin ritorn\u00f2 in Bretagna a Pont-Aven, nella prospettiva di accrescere la notoriet\u00e0 sua e degli altri artisti \"cloisonniste\". Ci\u00f2, tuttavia, non avvenne. La presenza delle dodici tele gauguiniane alla mostra dei XX tenuta nel febbraio 1889 a Bruxelles, ad esempio, si risolse in un clamoroso insuccesso: i suoi dipinti, rimasti tutti invenduti, con i loro prati rossi, gli alberi blu e i cieli gialli, provocarono la maligna ilarit\u00e0 del pubblico. L'unica voce fuori dal coro fu il critico Octave Maus, che si espresse in questi termini: \u00abEsprimo la mia sincera ammirazione per Paul Gauguin, uno dei coloristi pi\u00f9 raffinati che io conosca e il pittore pi\u00f9 alieno dai consueti trucchi che esista. L'elemento primitivo della sua pittura mi attrae come mi attrae l'incanto delle sue armonie. Vi \u00e8 in lui del C\u00e9zanne e del Guillaumin; ma le sue tele pi\u00f9 recenti testimoniano che si \u00e8 avuta un'evoluzione rispetto a quelli e che gi\u00e0 l'artista si \u00e8 liberato da tutte le influenze ossessive\u00bb.\nNon scoraggiato da questo insuccesso Gauguin decise di tornare a Parigi, che proprio in quell'anno ospitava l\"Exposition Universelle\", fiera commerciale e scientifico-culturale che intendeva celebrare i fasti della produzione industriale e riaffermare la rinata \"gloire\" francese, appannata dopo l'infausta disfatta di Napoleone III nella guerra contro la Prussia. Per stupire il mondo e ribadire la \"grandeur\" della Francia libera e repubblicana Gustave Eiffel costru\u00ec una formidabile \"tour en fer\" di trecento metri: a Parigi non si parlava di altro, e furono in molti a ricoprirla di vituperi: questa \u00abtorre ridicola e vertiginosa\u00bb che schiacciava \u00abogni cosa con la sua massa barbara e sinistra\u00bb e con il suo \u00abscheletro sgraziato e gigantesco\u00bb, sorprendentemente, risult\u00f2 assai gradita a Gauguin, che in un articolo espose con lucida quanto anticonformistica lungimiranza i suoi pareri in merito all'utilizzo del ferro nelle architetture, assolutamente lecito, purch\u00e9 privo di mistificazioni di sorta.\nGauguin, tuttavia, non era giunto a Parigi solo per ammirare la torre Eiffel, bens\u00ec soprattutto per sfruttare le potenzialit\u00e0 pubblicitarie dell'Esposizione e per esporre, durante il periodo della manifestazione, alcune sue opere insieme a Louis Anquetin, \u00c9mile Bernard, L\u00e9on Fauch\u00e9, Charles Laval, George-Daniel de Monfreid, Louis Roy ed \u00c9mile Schuffenecker: nonostante il pomposo monopolio detenuto dall\"art pompier\" a Gauguin e alla sua \"b\u00e0nde\" vennero concessi i locali del Caff\u00e8 Volpini, a pochissimi passi dal Campo di Marte, dove l\"Exposition Universelle\" aveva luogo. Concepita in termini antitetici rispetto alle esposizioni d'arte ufficialmente promosse dallo Stato francese, la mostra \u00abimpressionista e sintetista\u00bb, come fu denominata dallo stesso Gauguin, fu accolta dall'usuale silenzio della critica e del pubblico, anche se non manc\u00f2 di polarizzare l'interesse dei futuri pittori Nabis.\nNessuno degli espositori, malgrado il nome dato al gruppo, era comunque un impressionista e infatti sulla mostra piovve la disapprovazione dei \u00abveri\u00bb impressionisti, Pissarro in testa. Cos\u00ec, senza che nessuno degli espositori fosse riuscito a vendere un solo quadro, Gauguin ritorn\u00f2 a Pont-Aven e di qui si trasfer\u00ec in autunno nel vicino Le Pouldu (Clohars-Carno\u00ebt), allora un minuscolo villaggio, anch'esso affacciato sull'Oceano.\nCon il crollo della fiducia positivistica nel progresso e l'affermarsi di una nuova sensibilit\u00e0 idealista-spiritualista Gauguin, circondato da un alone di anticonformismo e di esotico sacralismo, inizi\u00f2 a godere di una maggiore popolarit\u00e0, sia nella scena artistica che in quella letteraria, che molto doveva alle sue opere: importanti furono le amicizie con Mallarm\u00e9, Redon, Morice e, soprattutto, Aurier, poeta che in un articolo apparso nel 1891 sul \"Mercure de France\" prese le difese della pittura di Gauguin e dei suoi discepoli, da lui battezzata \u00abideista\u00bb, fornendole una patente di legittimit\u00e0 e formulando una delle prime definizioni di questa innovativa tendenza. Gauguin, d'altronde, era contento di esser finalmente giunto a un punto decisivo della sua maturazione pittorica, condotta nel segno di un sincretismo tra un cromatismo accesissimo, gli insegnamenti di C\u00e9zanne, il misticismo che gli era gi\u00e0 proprio, l'arte primitiva incontrata in Per\u00f9 e conosciuta in Bretagna. Felice espressione di questo periodo dell'arte gauguiniana \u00e8 \"Il Cristo giallo\", oggi conservato nel museo di Buffalo, negli Stati Uniti.\nEgli, tuttavia, era consapevole di come la Francia fosse poco stimolante per la sua arte: la sua inquietudine poteva placarsi infatti solo in un posto distante anni luce dall'Europa, in un mondo incontaminato e incontaminabile dove tutto era autenticamente primitivo. N\u00e9 il Madagascar n\u00e9 il Tonchino convinsero pienamente Gauguin, che alla fine opt\u00f2 per Tahiti, luogo celebrato ne \"Le Mariage\" di Pierre Loti che vi aveva individuato un vero e proprio paradiso terrestre, congeniale per una felice realizzazione dei propri progetti artistici e lontanissima dalla disuguaglianza e dalla sopraffazione tipiche della societ\u00e0 civilizzata. L'intento di Gauguin ora era quello di raccogliere sufficiente denaro per sostenere la causa tahitiana: dopo il fallimento delle trattative con un certo Charlopin, il quale gli aveva offerto cinquemila franchi (somma con la quale sarebbe stato possibile un lunghissimo soggiorno in qualunque terra tropicale) per un consistente numero di suoi dipinti, Gauguin seppe rifarsi con l'asta delle sue opere tenutasi a Parigi il 23 febbraio 1891, la quale gli frutt\u00f2 pi\u00f9 di novemila franchi, come comunic\u00f2 solerte alla moglie la quale non ottenne un soldo, pur dovendo mantenere a Copenaghen cinque figli con un mestiere tutt'altro che redditizio.\nLa fuga a Tahiti.\nAl pittore simbolista Odilon Redon, che gli aveva fatto un ritratto e cerc\u00f2 di dissuaderlo a partire, Gauguin scrisse di aver \u00abdeciso di andare a Tahiti per finire l\u00e0 la mia esistenza. Credo che la mia arte, che voi ammirate tanto, non sia che un germoglio, e spero di poterla coltivare laggi\u00f9 per me stesso allo stato primitivo e selvaggio. Per far questo mi occorre la calma: che me ne importa della gloria di fronte agli altri! Per questo mondo Gauguin sar\u00e0 finito, non si vedr\u00e0 pi\u00f9 niente di lui\u00bb. Il dado ormai era tratto: il 23 marzo 1891 Gauguin salut\u00f2 gli amici simbolisti in un banchetto presieduto da Mallarm\u00e9 tenuto nel loro ritrovo abituale del Caf\u00e9 Voltaire di Parigi, e il 4 aprile part\u00ec per Marsiglia dove, il 24 aprile, lo attendeva la nave per Tahiti.\nEra riuscito a sovvenzionare il viaggio con il sostegno economico del governo francese, dal quale fu incaricato di recarsi a Tahiti per \u00abfissare il carattere e la luce della regione\u00bb, definizione che preserva l'aroma di quelle \"mission scientifiques\" che tentavano di giustificare dal punto di vista culturale le mire espansionistiche degli stati europei durante l'epoca coloniale.\nIl viaggio da Marsiglia dur\u00f2 sessantacinque giorni, a causa dei lunghi scali \u2013 a Bombay, Perth, Melbourne, Sidney e Auckland \u2013 effettuati lungo il percorso. Il 28 giugno 1891 Gauguin sbarc\u00f2 a Papeete, il capoluogo di Tahiti, presentandosi al governatore per specificargli la sua condizione di \u00abinviato in missione artistica\u00bb. Due settimane dopo il suo arrivo sull'isola, tuttavia, Gauguin ebbe la sfortuna di apprendere la notizia della morte di Pomar\u00e9 V, l'ultimo sovrano indigeno di Tahiti, dal quale sperava di ottenere dei favori particolari. Fu questo un avvenimento che Gauguin ritenne emblematico: con l'amministrazione passata in mani francesi non si faceva che suggellare il tramonto di un'intera civilt\u00e0, contagiata dai costumi europei e dall'arrivo dei primi colonialisti. \u00abTahiti sta diventando tutta francese\u00bb ringhi\u00f2 Gauguin in una lettera alla moglie Mette \u00aba poco a poco, il vecchio stato di cose scomparir\u00e0. I nostri missionari hanno gi\u00e0 importato molta ipocrisia ed eliminato in parte la poesia\u00bb. L'emigrazione europea aveva in effetti condotto alla formazione di famiglie miste e introdotto modi di vita europei, allo sviluppo del commercio, della piccola industria, dell'agricoltura intensiva, e all'introduzione del culto cristiano, prevalentemente cattolico.\nUn barlume di speranza, tuttavia, sembr\u00f2 accendersi nel cuore di Gauguin quando partecip\u00f2 ai funerali di Pomar\u00e9 V, attesi da un ampissimo concorso di indigeni dai costumi ancora integri. Fu allora che Gauguin comprese come la capitale Papeete, accogliendo soprattutto funzionari francesi e le famiglie dei notabili indigeni, non conservasse l'espressione dell'autentica civilt\u00e0 maori, dei genuini caratteri e dei ritmi vitali degli indigeni non ancora toccati dal dominante influsso coloniale, che potevano essere rintracciati solo nei villaggi pi\u00f9 lontani. Perci\u00f2, dopo qualche mese, insieme con la meticcia Titi, il pittore si trasfer\u00ec venti chilometri pi\u00f9 lontano, a Pacca. Ben presto, tuttavia, il pittore fu deluso anche da Titi, donna troppo \u00abcivilizzata [...] per met\u00e0 bianca e falsa a causa del contatto con gli europei\u00bb, e pertanto inadeguata per la sua missione pittorica. Fu allora che Gauguin si inoltr\u00f2 nel villaggio di Mataiea, dove fece la conoscenza della tredicenne Tehura, che port\u00f2 a vivere con lui: polinesiana, dalla personalit\u00e0 incontaminata e impenetrabile, questa \u00abbuona selvaggia\u00bb era perfetta per realizzare l'obbiettivo che si era prefisso. Una volta imparata la lingua maori, grazie ad una sua amica di nome Suzanne Bambridge, Gauguin riusc\u00ec ad integrarsi bene nella comunit\u00e0 indigena, ad assimilarne i costumi e le tradizioni, a familiarizzare con i loro stili di vita.\nA Mataiea il pittore si stabil\u00ec presso una capanna di bamb\u00f9 con il tetto di foglie di palma davanti all'oceano, arredata con stampe giapponesi, riproduzione di figure giavanesi ed egizie e altri arredi relativi al suo bagaglio culturale ed esistenziale: \u00abMi porto, in fotografie e disegni, un piccolo mondo di amici che mi parleranno ogni giorno di voi\u00bb scrisse ad Odilon Redon.\nIn \"Noa-Noa, la profumata\" \u2013 il racconto biografico e romanzato della sua scoperta dell'isola \u2013 Gauguin scrisse che \u00abla civilt\u00e0 mi sta lentamente abbandonando. Comincio a pensare con semplicit\u00e0, a non avere pi\u00f9 odio per il mio prossimo, anzi ad amarlo. Godo tutte le gioie della vita libera, animale e umana. Sfuggo alla fatica, penetro nella natura: con la certezza di un domani uguale al presente, cos\u00ec libero, cos\u00ec bello, la pace discende in me; mi evolvo normalmente e non ho pi\u00f9 vane preoccupazioni\u00bb. Non \u00e8 proprio cos\u00ec, perch\u00e9 il denaro cominciava lentamente a diminuire, dalla Francia non ne arrivava altro e le comunicazioni epistolari iniziarono a farsi lentissime. Stimolato dalla colorita mitologia maori e dalla florida bellezza delle donne locali, a Tahiti Gauguin licenzi\u00f2 un cospicuo numero di tele, fra le quali vanno senza dubbio segnalate \"Ia Orana Maria\", \"Aha oe feii?\" e \"Manao tupapau\". Si dedic\u00f2 anche alla produzione di sculture in legno e in ceramica nelle quali rappresent\u00f2 dei e idoli maori senza scrupoli filologici, ma operando una contaminazione di motivi iconografici, ridando in qualche modo vita a immagini della tradizione religiosa tahitiana in via di estinzione, raggiungendo cos\u00ec \u00abil fine di ridare forma e speranza a una societ\u00e0 sul punto di morire\u00bb.\nIl ritorno in Francia.\nC'era ancora molta strada da fare, e Gauguin, pur compiacendosi dei progressi compiuti, sapeva di non esser riuscito a completare la sua missione pittorica. Era nelle sue intenzioni rimanere pi\u00f9 a lungo a Tahiti, tuttavia l'opprimente peso della solitudine, le pressanti condizioni economiche (per nulla alleviate dalla partecipazione all'Esposizione Libera di Arte Moderna di Copenaghen, dove le sue opere rimasero invendute) e le difficolt\u00e0 materiali di sorta lo sollecitarono a fare la domanda per il rimpatrio. Neppure la silenziosa Tehura, che a causa della sua giovane et\u00e0 non poteva partecipare ai culti tribali, era pi\u00f9 di aiuto a Gauguin, ormai disilluso di poter mai trovare le sorgenti del primitivismo, cos\u00ec a lungo bramate gi\u00e0 durante il soggiorno bretone.\nNell'aprile del 1893, una volta ottenuto l'ordine di rimpatrio, Gauguin si imbarc\u00f2 a Tahiti su una nave che, tre mesi dopo, lo condusse a Marsiglia, dove giunse in un grande disagio economico e fisico. Con s\u00e9, tuttavia, aveva un notevole bagaglio di esperienze e numerosi quadri che egli riteneva inestimabili per il loro pregio artistico. Per fortuna, per\u00f2, le cose andarono per il meglio: grazie al denaro inviatogli dagli amici Paul S\u00e9rusier e George-Daniel de Monfreid (suo primo biografo) e alla predisposizione di una ricca eredit\u00e0 da parte dello zio Isidoro di Orl\u00e9ans (ben novemila franchi) Gauguin riusc\u00ec a pagare i debiti e a ritornare a Parigi, dove pot\u00e9 finalmente dedicarsi a tempo pieno alla sua arte, senza preoccupazioni materiali. Per promuovere le sue opere Gauguin sfrutt\u00f2 la carta del suo viaggio tahitiano: era sua opinione, infatti, che condurre uno stile di vita bizzarro e disinvolto, nel culto della Polinesia e delle sue tradizioni esotiche, fosse il modo giusto per attirare su di s\u00e9 l'attenzione dei critici e del pubblico.\nFu cos\u00ec che, sostenuto dall'eredit\u00e0 di Isidore, Gauguin prese in affitto un alloggio-studio a rue Vercing\u00e9torix e lo arred\u00f2 esoticamente, con oggetti guerreschi maori, stoffe polinesiane, pareti dipinte in verde e giallo cromo e chincaglierie coloniali: a coronare il tutto vi erano poi una scimmietta, un pappagallo, la scritta \u00abTe fararu\u00bb [Qui si ama] sull'uscio della porta e l'immancabile Anna, una mulatta giavanese con la quale il pittore trascorse notti piccanti e lussuriose. Nell'insieme questo \"atelier\" era cos\u00ec innovativo e audacemente ambiguo che i benpensanti del bel mondo parigino, quando Gauguin vi indiceva un incontro con i suoi amici simbolisti, non potevano fare a meno di pensare a sfrenate orge carnali.\nGauguin, poi, intendeva promuovere i suoi dipinti con altre due strategie complementari a questo suo stile di vita eccentrico.\nCon il patrocinio di Degas (fervente ammiratore delle sue opere), Gauguin allest\u00ec nel 1893 una mostra personale presso la Galleria Durand-Ruel: le quarantaquattro opere esposte, tuttavia, furono accolte assai freddamente, e ad apprezzarle furono solo i Nabis e Mallarm\u00e9, per il quale era \u00abincredibile che qualcuno riesca a mettere tanto mistero in tanto splendore\u00bb. Gauguin, poi, sfrutt\u00f2 la sua avventura esotica anche sotto il profilo letterario, pubblicando libri propedeutici a una maggiore comprensione della sua pittura sulla base di alcuni manoscritti redatti a Tahiti: \"Cahier pour Aline\", dedicato alla sua figliola prediletta (\u00abnote sparse senza continuit\u00e0, come i sogni, come la vita fatta tutta di frammenti\u00bb), e soprattutto \"Noa Noa\" [profumata profumata], un \u00ablibro d'artista\u00bb dove sono raccolti testi autobiografici ed etnografici. A causa di alcuni disguidi editoriali, tuttavia, Gauguin riusc\u00ec a pubblicare \"Noa Noa\" solo nel 1901, \u00abfuori stagione\u00bb, come osserv\u00f2 egli stesso.\nA dicembre Gauguin rese l'ultima visita alla famiglia a Copenaghen e nel maggio del 1894, mosso da un'intensa nostalgia, fece ritorno nei suoi luoghi preferiti della Bretagna, in compagnia dell'amata Anna. Tutto, per\u00f2, era cambiato, anche nel piccolo villaggio bretone: la Marie Gloanec aveva chiuso la sua pensione, i suoi condiscepoli di Pont-Aven non erano pi\u00f9 disposti a seguirlo, essendo presi da ricerche figurative del tutto individuali, e per di pi\u00f9 l'insofferenza della popolazione locale verso l'amante mulatta Anna lo fece incappare in numerose disavventure. Il 24, durante una passeggiata sulla banchina di Concarneau, alcuni marinai rivolsero ad Anna e alla scimmietta di Gauguin commenti pesanti e volgari. Gauguin, indignato, reag\u00ec di malo modo, ma venne picchiato e si frattur\u00f2 una caviglia. Per di pi\u00f9, mentre era ricoverato in ospedale, Anna fece ritorno a Parigi, s'impossess\u00f2 del denaro \u2013 non tocc\u00f2 invece nessuno dei dipinti \u2013 e fece perdere le sue tracce.\nGli ultimi anni in Polinesia.\n\"Da dove veniamo? Chi siamo? Dove andiamo?\".\nImpossibilitato a dipingere per via della degenza in ospedale, privo dell'amore che Anna, seppur ipocritamente, gli aveva rivolto in quello che fu il suo ultimo soggiorno francese, Gauguin non ne poteva pi\u00f9 di rimanere in Francia. D'altronde, non vi era giunto con la prospettiva di rimanervi. Nuovamente deciso a partire per la Polinesia, il 18 febbraio 1895 organizz\u00f2 una vendita delle sue tele: il ricavo fu modesto - il fallimento della mostra lo fer\u00ec profondamente, e lui stesso ammise che quella stessa sera \u00abpiangeva come un bambino\u00bb - ma sufficiente per partire. Il mondo sognato da Gauguin e quello occidentale erano definitivamente incompatibili: a testimoniarcelo \u00e8 l'ultima statuetta realizzata dall'artista sul suolo europeo, \"Oviri\", un idolo esotico in gr\u00e8s che riproduce plasticamente l'insanabile voglia di fuggire che animava Gauguin in quei giorni. Dopo aver affidato la maggior parte dei suoi dipinti ad Auguste Bachu e Georges Chaudet, il 3 luglio Gauguin si imbarc\u00f2 a Marsiglia:\nRaggiunta Papeete l'8 settembre Gauguin si trasfer\u00ec nel villaggio di Paunaania, dove affitt\u00f2 un terreno sul quale, con l'aiuto degli indigeni, si costru\u00ec una capanna. Furono questi anni ricchi di emozioni e di avvenimenti, sia positivi che negativi. La sua salute appariva compromessa dalla frattura non risolta della caviglia, dalle numerose piaghe alle gambe, dalle frequentissime eruzioni cutanee e dalla sifilide, contratta in occasione di un incontro con una prostituta: una degenza di due mesi in ospedale gli rec\u00f2 poco giovamento. Pi\u00f9 felice fu la convivenza con la quattordicenne Pahura la quale, nel 1896, gli partor\u00ec una figlia che tuttavia sopravvisse solo un anno. Nel marzo del 1897 gli giunse invece dalla moglie la notizia della morte per polmonite della figlia prediletta Aline, avvenuta il precedente gennaio; da questo momento Gauguin non avr\u00e0 pi\u00f9 notizie della famiglia.\nL'isolamento affettivo, l'aridit\u00e0 morale, il grave lutto della figlioletta furono tutti fattori che scaraventarono Gauguin in uno stato di spaventosa prostrazione. Sentendosi disperatamente solo, Gauguin nel 1897 si rec\u00f2 sulla sommit\u00e0 di una montagna con una boccetta di arsenico e tent\u00f2 di suicidarsi ingerendo il veleno letale: la dose assunta, tuttavia, era talmente elevata che Gauguin rigurgit\u00f2 spontaneamente la tossina e rimase l'intera giornata sulla montagna in preda a dolori strazianti, per poi scendere a farsi curare dal medico del villaggio. L'espressione pittorica pi\u00f9 compiuta del torpore esistenziale che avvolgeva Gauguin in questo periodo \u00e8 la monumentale tela \"Da dove veniamo? Chi siamo? Dove andiamo?\", iniziata poco prima del tentativo di suicidio.\nUna volta rinsavito dalle sue velleit\u00e0 suicide Gauguin era pi\u00f9 battagliero che mai. Alla fine di quell'anno port\u00f2 a termine il manoscritto \"L'\u00c9glise catholique et les temps modernes\", un velenoso attacco alla Chiesa cattolica, accusata di \u00abfalsificazioni e imposture\u00bb, in quanto avrebbe tradito lo spirito originario del Cristianesimo. Secondo Gauguin esiste un'unica verit\u00e0 in tutte le religioni, dal momento che tutte sarebbero fondate su un mito primigenio, dal quale si sarebbero poi differenziate. Si tratta allora di recuperare il significato autentico della dottrina cristiana \u00abcorrispondente cos\u00ec esattamente e anche in modo grandioso alle aspirazioni ideali e scientifiche della nostra natura\u00bb, attuando cos\u00ec \u00abla nostra rigenerazione\u00bb. Questa guerresca invettiva contro la religione, tuttavia, serv\u00ec a poco, se non ad attrarsi le malevolenze delle autorit\u00e0 ecclesiastiche del villaggio.\nGauguin collabor\u00f2 anche con il giornale satirico \"Les Gu\u00eapes\", pubblicandovi articoli e vignette contro l'amministrazione coloniale francese, accusata di opprimere gli abitanti indigeni; in agosto pubblic\u00f2 a sue spese un altro giornale satirico, \"Le Sourire\", sempre in polemica con le autorit\u00e0 e con i loro soprusi. Considerata la necessit\u00e0 di guadagnare pi\u00f9 denaro, Gauguin si trasfer\u00ec poi a Papeete dove s'impieg\u00f2, per sei franchi al giorno, come scrivano nel Ministero dei Lavori Pubblici, finch\u00e9, con il denaro pervenutogli dalla Francia grazie alla vendita dei suoi quadri, riusc\u00ec a estinguere il debito con la banca, potendo cos\u00ec lasciare l'impiego e tornare nella sua casa di Paunaania, dove la sua compagna Pahura gli diede un altro figlio, \u00c9mile.\nHiva Oa.\nNel frattempo, dopo aver prodotto un'impressionante mole di dipinti, Gauguin sent\u00ec l'esigenza di ricercare ambienti esotici pi\u00f9 stimolanti e per questo motivo approd\u00f2 all'inizio nel 1901 Hiva Oa, nelle isole Marchesi, a circa millequattrocento chilometri a nord-est di Tahiti. Grazie al vigore delle fanciulle locali, a Hiva Oa Gauguin recuper\u00f2 le sue energie creative e diede vita a dipinti particolarmente riusciti e sereni, animati da un perfetto equilibrio tra il colore e la luce, oltre che a numerosi scritti. Pur avendo pi\u00f9 facile il pennello che la penna, infatti, durante il soggiorno a Hiva Oa Gauguin scrisse ininterrottamente, dando vita a testi che non solo spiegavano gli intendimenti dei suoi dipinti, ma che affrontavano in maniera distaccata ed energicamente ironica anche le sue peripezie esistenziali, oltre che questioni di ordine estetico, morale, etico e religioso: \"Diverses choses\", \"Racontars de Rapin\" ed \"Avant et apr\u00e8s\".\nLa sua ostilit\u00e0 contro le autorit\u00e0 coloniali ed ecclesiastiche, poi, tocc\u00f2 livelli particolarmente virulenti. In quel periodo, infatti, il pittore fece propaganda presso i nativi perch\u00e9 si rifiutassero di pagare le tasse e non mandassero pi\u00f9 i figli nella scuola missionaria: \u00abLa scuola \u00e8 la Natura\u00bb, proclamava, e la sua opera di persuasione riscosse tra l'altro un grande successo, tanto che la grande maggioranza degli abitanti dell'isola ader\u00ec entusiasticamente al suo invito. Gauguin poi denunci\u00f2 un gendarme, tale Guichenay, accusandolo di favorire il traffico di schiavi e questi lo denunci\u00f2 a sua volta, accusandolo di calunnia e di sovversione. Il 31 marzo 1903 il tribunale mult\u00f2 Gauguin e lo condann\u00f2 a tre mesi di prigione.\nGauguin, tuttavia, non scont\u00f2 mai la pena: la mattina dell'8 maggio il pastore protestante Vernier lo trov\u00f2 morto, disteso nel suo letto. Gauguin era ammalato di sifilide. Il vescovo Rogatien-Joseph Martin, accorso alla notizia, si preoccup\u00f2 di distruggere quelle opere che giudic\u00f2 blasfeme e oscene: poi benedisse la salma e gli concesse una sepoltura senza nome nel cimitero della chiesa della missione, che appariva \u2013 immagine trascurabile e lontana, eppure incombente dall'alto \u2013 nella tela dipinta pochi mesi prima, \"Donne e cavallo bianco\", una valle di paradiso naturale dove Gauguin volle fondere ancora in un'armonia senza tempo l'umanit\u00e0 e gli animali di Hiva Oa. Pochi nativi assistettero alla sua sepoltura: presto dimenticata, la sua tomba fu ritrovata venti anni dopo e gli fu posta una lapide con la semplice scritta \u00abPaul Gauguin 1903\u00bb.\nStile.\nGli inizi impressionisti.\nPaul Gauguin \u00e8 stato uno dei maggiori interpreti di quella temperie artistica che oggi si suole definire \u00abpost-impressionismo\u00bb. La formazione artistica di Gauguin, per il quale la pittura da svago piacevole era ben presto divenuta attivit\u00e0 vitale, era avvenuta in seno all'esperienza impressionista: nei suoi esordi, infatti, Gauguin realizz\u00f2 opere che gli venivano suggerite dall'osservazione quotidiana della vita che si svolgeva intorno a lui, in ambito familiare o anche nelle campagne fuori Parigi, nutrendo una fiducia tutta impressionistica sulla concreta validit\u00e0 dell'esperienza visiva, da condurre analiticamente e rigorosamente \"en plein air\". Ci\u00f2 malgrado Gauguin non soffr\u00ec mai delle limitazioni dell'Impressionismo stesso: i suoi dipinti, a differenza di quelli impressionisti, non colgono l\u2019istante transitorio della realt\u00e0, n\u00e9 vogliono fissare l'attimo fuggitivo con una stesura vibrante finalizzata a catturare i giochi luminosi di una realt\u00e0 in perenne trasformazione, bens\u00ec sono elaborati con maggiore rigore intellettuale e intessuti di pennellate curve, brevi, e di una policromia nervosa fatta di colori opachi, sordi e materici che, venendo rialzati da riflessi artificiali, spesso danno vita a una sensazione di immobile ampiezza.\nGauguin apprezz\u00f2 gli Impressionisti anche perch\u00e9, nel segno di un rifiuto netto dei canoni estetici ottocenteschi, si erano svincolati con successo dagli squallidi freni imposti dall'insegnamento accademico: \u00abL'Impressionismo \u00e8 puro, non ancora contaminato dal putrido bacio dell'\u00c9cole des Beaux-Arts\u00bb amava ripetere agli amici. Sotto la spinta della lezione di Degas, poi, Gauguin dipinse anche figure solide ed equilibrate, prensili di una luce che non ne dissolve le forme, ma che invece le modella e le evidenzia con realismo e vivacit\u00e0, e che pertanto aderisce spontaneamente ai canoni del Naturalismo. Muovendo da premesse impressioniste, in effetti, era naturale che Gauguin tendesse a una rappresentazione per quanto possibile oggettiva della realt\u00e0. Non sorprende, pertanto, se il primo a rendersi conto delle qualit\u00e0 artistiche di Gauguin fu Joris-Karl Huysmans, letterato che prima di volgersi all'estetismo decadente si consacr\u00f2 al naturalismo di impronta zoliana. Si legga il seguente commento, riferito al \"Nudo di donna che cuce\" realizzato da Gauguin nel 1880:\nPur subendo indubbiamente l'ascendente impressionista - si pensi con quale avidit\u00e0 egli collezion\u00f2 le opere di Monet e C\u00e9zanne - Gauguin profeticamente non si vot\u00f2 mai a quella determinata corrente, preferendo piuttosto esaminarla e assimilare da essa tutte quelle lezioni che riteneva opportune per il suo repertorio artistico. Ben presto, come vedremo nel paragrafo successivo, Gauguin recep\u00ec infatti le suggestioni provenienti dai dipinti di Delacroix e dall'arte giapponese, virando bruscamente verso il \"cloisonnisme\", il quale fu certamente pi\u00f9 vicino alla sua sensibilit\u00e0 artistica.\nLa svolta \"cloisonniste\".\nAppare dunque evidente come lo stile del primo Gauguin, pur giungendo a esiti nuovi e originali, affondi in realt\u00e0 le proprie radici nel tessuto\nculturale della Parigi dell'Ottocento. Ad accelerare il distacco di Gauguin dall'Impressionismo, ormai affollatissimo, furono in particolare due esperienze artistiche: il romanticismo di Delacroix e le stampe giapponesi. I quadri di Delacroix, infatti, risultarono particolarmente graditi a Gauguin non solo per la loro vivacissima \"verve\" cromatica, ma anche per la loro tensione drammatica che non era affatto finalizzata a riprodurre la realt\u00e0 visibile in modo imparziale e assolutamente obiettivo, ma che al contrario serviva per far emergere il vulcanico temperamento dell'autore. L'infatuazione di Gauguin per le stampe giapponesi, poi, era sintomatica per diversi motivi: i grandi maestri dell'ukiyo-e, infatti, ricorrevano a colorazioni xilografiche smaglianti, a contorni calligrafici molto marcati e ad inquadrature arditamente decentrate che non descrivevano minuziosamente i particolari ma che si soffermavano solo sui soggetti protagonisti dell'opera.\nGauguin, quindi, sub\u00ec la fascinazione di una vastissima rosa di correnti artistiche, ma non appartenne veramente che a s\u00e9 stesso, pur amalgamando secondo il suo spirito eccentrico e geniale, per poi obliarli in una matrice pittorica personalissima, i molteplici suggerimenti emanati da un clima culturale cos\u00ec carico. Cos\u00ec il Dorival:\nSenza pregiudicare la sua originalit\u00e0 ossequiandosi a una formula o a una regola scolastica, Gauguin, soprattutto dopo il trasferimento a Pont-Aven, decise di intraprendere una strada, quella \"cloisonniste\", destinata a segnare un momento fondamentale dell'intera arte moderna. Proseguendo un discorso gi\u00e0 intrapreso da Delacroix e che verr\u00e0 poi amplificato anche da van Gogh, infatti, Gauguin fu tra i primi ad emanciparsi dalle velleit\u00e0 impressioniste di riprodurre la natura con una sottile trascrizione delle sensazioni ottiche, e a marcare un punto di vista molto soggettivo: con forza egli piegava la realt\u00e0 al proprio desiderio espressivo, nella convinzione che lo scopo ultimo della pittura fosse quello di esprimere le sue emozioni (\"ex movere\", muovere fuori da): \u00e8 per questo motivo che Gauguin \u00absentiva\u00bb, non \u00abvedeva\u00bb soltanto. Questa suggestione emotiva (espressione) trovava una corrispondenza assoluta con l'ordine interno della composizione, strutturato su campiture omogenee e intense di colore dogmaticamente delimitate da contorni ben marcati (\"cloisonn\u00e9\") che ricordano il calligrafico procedere dell\u2019arte giapponese e prive di modellato (senza cio\u00e8 l'effetto di profondit\u00e0 ottenuto con mezzi quali la prospettiva o il chiaroscuro).\nPer evitare, dipingendo all'aperto, di essere condizionato dagli effetti di luce, Gauguin dipingeva infatti a memoria, semplificando le sensazioni ed eliminando i particolari; di qui l'espressione di una forma, pi\u00f9 che sintetica \u2013 giacch\u00e9 ogni forma in arte \u00e8 sempre necessariamente sintetica \u2013 \"sintetistica\", perch\u00e9 volutamente semplificata. Egli rinunci\u00f2 anche ai colori complementari che, se avvicinati, si fondono e preferisce mantenere ed esaltare il colore puro: \u00abIl colore puro. Bisogna sacrificargli tutto\u00bb.\nTuttavia egli non port\u00f2 alle estreme conseguenze questa concezione, perch\u00e9 l'uso quantitativamente eccessivo di colori, anche se non scossi da varianti tonali o chiaroscurali, avrebbe distrutto spazio e volumi e allora attenuato l'intensit\u00e0 delle tinte. Per questo motivo ne deriva il tono generalmente \u00absordo\u00bb e un disegno piuttosto sommario, come lo stesso pittore confid\u00f2 a Bernard: \u00abLa mia natura porta al sommario in attesa del completo alla fine della mia carriera\u00bb. Gauguin con grande lungimiranza evit\u00f2 anche di cadere nella triviale decorazione, come spesso accade all'Art Nouveau che origina da quegli stessi presupposti, racchiudendo \u00abnelle sue superfici decorative un contenuto fantastico, onde cre\u00f2 il simbolismo pittorico\u00bb.\nIn un certo senso \u00e8 possibile \u00abdiagnosticare\u00bb la fisionomia artistica di Gauguin con la seguente classificazione: \u00abpost-impressionista di matrice espressionista\u00bb. Come si \u00e8 visto, infatti, Gauguin \u00e8 post-impressionista, nel senso che \u00e8 consapevole dei limiti intrinseci dell'Impressionismo e, con le novit\u00e0 pittoriche di cui abbiamo appena discusso, intende superarli. Il forte grafismo disegnativo e la marcatura cromatica conducono invece a un potenziamento della valenza espressiva delle sue opere, che pertanto possono dirsi \u00abdi matrice espressionista\u00bb. Quanto appena enunciato pu\u00f2 essere condensato anche con i termini \u00ab\"cloisonnisme\"\u00bb, come si \u00e8 gi\u00e0 detto, oppure con \u00absintetismo\u00bb, nomenclatura particolarmente apprezzata da Gauguin che cos\u00ec defin\u00ec il suo stile. Di seguito riportiamo l'illuminante giudizio del critico Albert Aurier, il quale - fornendo una sorta di manifesto programmatico delle nuove tendenze sintetiste - descrisse indirettamente anche lo stile di Gauguin:\nVia dalla pazza folla: Gauguin e il primitivismo.\nIl precedente giudizio di Aurier ricolm\u00f2 di soddisfazione genuina l'animo di Gauguin, il quale si vide finalmente confermata la valenza \u00abprimitiva\u00bb della sua produzione artistica. Per comprendere in modo adeguato il primitivismo di Gauguin e le sue matrici originarie \u00e8 indispensabile collocarlo esattamente dal punto di vista storico e filosofico.\nQuando Gauguin stava iniziando ad assecondare quella sete di evasione che lo condurr\u00e0 a Tahiti, infatti, in Europa si era diffusa ormai capillarmente la filosofia positivista, la quale - com'\u00e8 noto - ebbe anche importanti indirizzi \u00abevoluzionistici\u00bb, genialmente teorizzati dal biologo inglese Charles Darwin. Semplificando la complessa elaborazione scientifica di Darwin, secondo tale teoria tutti gli organismi di questo pianeta, sotto l'influenza delle condizioni ambientali, subiscono variazioni genetiche casuali che vengono trasmesse alla progenie per via ereditaria, cosicch\u00e9 una specie nel suo complesso si modifica secondo un meccanismo di \u00abselezione naturale\u00bb che provoca l'eliminazione degli individui pi\u00f9 deboli e inadeguati e il miglioramento di quelli sopravvissuti. I concetti darwiniani di \u00abselezione\u00bb e di \u00ablotta per la sopravvivenza\u00bb, tuttavia, furono estesi anche alle forme della societ\u00e0, divenendo in questo modo strumentali per la giustificazione di aberranti degenerazioni ideologiche che teorizzavano come necessarie e legittime vere e proprie gerarchie di ordine razziale, nonch\u00e9 il trionfo dell'Occidente civilizzatore sui popoli barbari e selvaggi, come quelli tahitiani, accendendo cos\u00ec la scintilla dei pericolosi fenomeni coloniali e imperialistici che segnarono luttuosamente il XX secolo.\nDisilluso dall'individualismo e dell'abbrutimento della societ\u00e0 moderna Gauguin fu animato sin da adolescente da un impellente desiderio di evadere dalla civilt\u00e0, corrotta e corruttrice, e di avventurarsi in paesi esotici e lontani. Certo, Gauguin era perfettamente un uomo del suo tempo: in pieno accordo con la mitologia positivista, infatti, egli \u00abcredeva nel progresso della conoscenza e vagliava criticamente i contributi che potevano portare all'affermazione di una visione del mondo capace in qualche modo di aiutare a superare la crisi e promuovere la rigenerazione dell'uomo\u00bb (Damigella).\nGauguin, tuttavia, non poteva fare a meno di sognare di abbandonare, una volta e per sempre, una realt\u00e0 spregiudicatamente intrisa di ipocrisia e avidit\u00e0 come quella europea e di rifugiarsi in mondi puri, autentici e lontani da Parigi. Non bisogna dimenticare, tra l'altro, che gi\u00e0 dai primissimi anni di vita Gauguin aveva potuto beneficiare di uno stile di vita straordinariamente girovago che ampli\u00f2 in modo assolutamente significativo la sua nozione di spazio: gi\u00e0 a due anni, infatti, Gauguin era in viaggio per il Per\u00f9, dove come gi\u00e0 accennato trascorse la sua fanciullezza, per poi imbarcarsi una volta adolescente su un mercantile con il quale scopr\u00ec tutti i pi\u00f9 importanti porti del mondo.\nBisogna ammettere che erano in moltissimi a non riconoscersi negli insopportabili meccanismi della societ\u00e0 moderna. Gauguin, tuttavia, non scelse la strada tracciata da poeti come Baudelaire o Rimbaud, i quali si ripiegarono ossessivamente verso la loro dimensione interiore, cercando rispettivamente di evadere dalla realt\u00e0 mediante l'assunzione di droghe e di superalcolici o votandosi a una vita randagia e sconclusionata. A differenza dei tanti personaggi del romanzo estetizzante - si pensi al Des Esseintes di \"\u00c0 rebours\", che cerc\u00f2 inutilmente di abbandonarsi ad un'egoistica ricerca del piacere in una realt\u00e0-finzione da lui architettata - Gauguin prese concretamente le distanze dal consorzio civile e si rifugi\u00f2 nei mari del Sud: \u00abse tanti sognano l'evasione della societ\u00e0, Gauguin la attua\u00bb commenta in tal proposito il critico Piero Adorno.\n\u00c8 possibile argomentare che il \"fil rouge\" che ha guidato i vari viaggi di Gauguin sia quell'affanno tutto romantico di rincorrere per terra e per mare un sogno ancestrale di libert\u00e0 e di felicit\u00e0 che, in realt\u00e0, si pu\u00f2 solo afferrare con il raggiungimento di una pacifica serenit\u00e0 interiore: si tratta di una tesi brillantemente sostenuta dai poeti latini Seneca, Lucrezio e Orazio (\u00abci\u00f2 che cerchi non lo puoi trovare lontano, ma dentro te stesso\u00bb) e, in maniera pi\u00f9 umile, anche da Pierre-Auguste Renoir (\u00absi pu\u00f2 dipingere bene anche a Batignolles\u00bb, nel pieno centro di Parigi).\n\u00c8 innegabile, tuttavia, che alla base del peregrinare gauguiniano vi siano anche motivi di natura economica e, soprattutto, un'insaziabile fame di stimoli visivi diversi, finalizzata al recupero del linguaggio arcaico delle origini. Immergendosi nel contesto naturalistico della Polinesia e assecondando il suo \u00abdiritto di fare tutto\u00bb, infatti, Gauguin non solo volse definitivamente le spalle a una societ\u00e0 ossificata e moribonda come quella europea, bens\u00ec riusc\u00ec anche a dare nuova energia e vigore alla sua pittura. In un mondo dove poteva raffigurare solo animali, alberi, onde marine e ragazze seminude dalla sensualit\u00e0 misteriosa Gauguin seppe recuperare quei valori eterni e arcaici che scaturiscono da un rapporto pi\u00f9 sincero ed equilibrato con la Natura, comportando cos\u00ec nella sua pittura un rinnovamento senza eguali: proseguendo un discorso gi\u00e0 intrapreso a Pont-Aven, infatti, sotto il sole del Sud Gauguin esasper\u00f2 la sua tendenza all'astrazione, ammorbid\u00ec le sue linee di contorno, increment\u00f2 la plasticit\u00e0 dei suoi volumi e depotenzi\u00f2 la violenza dei colori, in modo tale da aprire le sue opere alle suggestioni della musica.\nSi vengono cos\u00ec a creare dei veri e propri \u00abpoemi musicali\u00bb senza parole (\u00abL'essenziale consiste precisamente in quello che non \u00e8 espresso\u00bb, come egli disse), potenziati da Gauguin dal consapevole ricorso al suo bagaglio estetico europeo e a una grandissima variet\u00e0 di fonti, dalle stampe giapponesi all'arte precolombiana, dalle sculture maori alla figurazione medievale. \u00abSembra che il pittore s'\u00e8 fatto selvaggio e s'\u00e8 naturalizzato maori senza cessare di essere s\u00e9 stesso, di essere artista\u00bb: \u00e8 in questo modo che un commentatore anonimo denuncia il sincretismo presente nelle opere di Gauguin, consapevolmente aperte a categorie estetiche come \u00abbarbaro\u00bb, \u00abinfantile\u00bb, \u00abprimitivo\u00bb, operose anche se in forma embrionale gi\u00e0 durante i suoi esordi artistici. In maniera analoga con quanto accade con i bambini, o con i primitivi per l'appunto, per Gauguin \u00abl'unico modo per rappresentare la natura deve scaturire da percezioni innate e del tutto personali, ovvero da sensazioni immanenti pi\u00f9 soggettive che visive, che dipendono dalla visione spirituale dell'artista\u00bb (Walther).\nRetaggio.\nL'eco figurativa riscossa da questa particolare visione dell'arte nutrita da Gauguin fu immensa: i pittori nabis e i simbolisti si richiamarono esplicitamente a lui, mentre la libert\u00e0 decorativa delle sue composizioni apr\u00ec la via all'Art Nouveau, cos\u00ec come il suo trattamento della superficie lo rese un precursore del fauvismo e la semplificazione delle forme fu tenuta presente da tutta la pittura del Novecento. Di seguito si riporta un brillante commento del critico d'arte Ren\u00e9 Huyghe:"}
{"id": "1814", "revid": "6790", "url": "https://it.wikipedia.org/wiki?curid=1814", "title": "Euphorbia Pulcherrima", "text": ""}
{"id": "1818", "revid": "109807833", "url": "https://it.wikipedia.org/wiki?curid=1818", "title": "Fisarmonica cromatica", "text": ""}
{"id": "1821", "revid": "6066", "url": "https://it.wikipedia.org/wiki?curid=1821", "title": "Fenomeni paranormali", "text": ""}
{"id": "1823", "revid": "1543377", "url": "https://it.wikipedia.org/wiki?curid=1823", "title": "Fattorizzazione", "text": "In matematica, la fattorizzazione o scomposizione in fattori di un numero o altro oggetto matematico consiste nella loro rappresentazione come prodotto di pi\u00f9 fattori, di solito pi\u00f9 piccoli o pi\u00f9 semplici e della stessa natura. Per esempio formula_1 \u00e8 una fattorizzazione dell'intero formula_2. Invece formula_3 \u00e8 una fattorizzazione del polinomio formula_4\nLa fattorizzazione non \u00e8 generalmente considerata significativa negli insiemi numerici aventi un'operazione di divisione, come i numeri reali o quelli complessi, poich\u00e9 qualsiasi formula_5 pu\u00f2 essere scritto banalmente come formula_6 per ogni formula_7 diverso da zero. In ogni caso un'utile fattorizzazione per i numeri razionali e le funzioni razionali pu\u00f2 essere ottenuta riducendoli ai minimi termini e successivamente fattorizzando i loro numeratori e denominatori.\nLa fattorizzazione degli interi era gi\u00e0 in uso presso gli antichi matematici greci: Apollonio di Perga, Archimede, Euclide, ecc. Si deve a Euclide il teorema fondamentale dell'aritmetica in cui si afferma che ogni intero positivo pu\u00f2 essere scomposto in un prodotto di numeri primi, cio\u00e8 numeri che non possono essere ulteriormente fattorizzati in altri interi maggiori di 1, e che questo prodotto \u00e8 unico se si trascura l'ordine dei fattori. La fattorizzazione \u00e8 un processo algoritmico di successive divisioni per ottenere i singoli fattori e quindi pu\u00f2 apparire metaforicamente come l'inverso della moltiplicazione, ma la difficolt\u00e0 di questo processo cresce enormemente con i grandi numeri ed \u00e8 proprio questa difficolt\u00e0 che viene sfruttata dai moderni sistemi di crittografia RSA.\nAnche la fattorizzazione di un polinomio \u00e8 studiata da secoli. Nell'algebra elementare, fattorizzare un polinomio si riduce al problema di trovare le sue radici per poi trovare i fattori il cui prodotto \u00e8 uguale al polinomio. Un polinomio con coefficienti interi gode anch'esso della propriet\u00e0 simile a quella del teorema fondamentale dell'aritmetica, con la differenza che ogni suo fattore viene detto polinomio irriducibile. Un polinomio a una incognita e coefficienti complessi ammette un'unica fattorizzazione in prodotto di polinomi lineari (cio\u00e8 di grado uno), caso particolare del teorema fondamentale dell'algebra. I polinomi a coefficienti interi sono fondamentali per l'algebra computazionale. Ci sono algoritmi computazionali efficienti per il calcolo completo di un anello polinomiale a coefficienti razionali (si veda la scomposizione dei polinomi).\nUn anello commutativo che ha una fattorizzazione unica \u00e8 detto dominio a fattorizzazione unica. Ci sono sistemi numerici come certi anelli di interi algebrici, che non sono domini a fattorizzazione unica. Tuttavia, essi soddisfano la propriet\u00e0 pi\u00f9 debole di essere un dominio di Dedekind: gli ideali ammettono fattorizzazione unica in ideali primi.\nLa fattorizzazione si pu\u00f2 riferire a un concetto pi\u00f9 generale di scomposizione di un oggetto matematico in un prodotto di oggetti pi\u00f9 piccoli o pi\u00f9 semplici. Per esempio, ogni funzione pu\u00f2 essere fattorizzata nella composizione di una funzione suriettiva con una funzione iniettiva. Le matrici hanno molti tipi di fattorizzazione in prodotti di matrici. Per esempio, ogni matrice ha un'unica fattorizzazione LUP consistente nel prodotto di una matrice triangolare inferiore formula_8, avente tutti gli elementi della diagonale uguali a 1, per una matrice triangolare superiore formula_9, e per una matrice di permutazione formula_10.\nNumeri interi.\nDal teorema fondamentale dell'aritmetica si ha che ogni numero intero maggiore di 1 ha un'unica fattorizzazione in numeri primi, cio\u00e8 in numeri interi che non possono essere a loro volta fattorizzati in interi maggiori dell'unit\u00e0.\nPer calcolare la fattorizzazione di un intero formula_11, occorre un algoritmo per trovare un divisore formula_12 di formula_11 a meno che formula_11 sia primo. Nel caso che si sia trovato un divisore, la ripetizione dell'algoritmo ai fattori formula_12 e formula_11 / formula_12 si concluder\u00e0 alla fine con il completamento della fattorizzazione di formula_11.\nPer trovare un divisore formula_12 di formula_11, se esiste, \u00e8 sufficiente verificare tutti i valori di formula_12 tali che formula_22 e formula_23. Infatti, se formula_24 \u00e8 un divisore di formula_11 e formula_26, allora formula_27 \u00e8 un divisore di formula_11 tale che formula_23.\nSe si provano i valori di formula_12 in ordine crescente, il primo divisore trovato \u00e8 necessariamente un numero primo, e il \"cofattore\" formula_31 non pu\u00f2 avere un divisore minore di formula_12. Per ottenere la completa fattorizzazione, \u00e8 perci\u00f2 sufficiente ripetere l'algoritmo cercando un divisore di formula_24 non minore di formula_12 e non maggiore di formula_35.\nNon occorre verificare tutti i valori di formula_12 per applicare il metodo. In linea di principio \u00e8 sufficiente provare con divisori primi. Per fare ci\u00f2 occorre avere una tabella di numeri primi, magari ottenuta con il crivello di Eratostene. Poich\u00e9 il metodo di fattorizzazione indicato \u00e8 essenzialmente lo stesso del crivello, \u00e8 in generale pi\u00f9 efficiente cercare un divisore solo per quei numeri per i quali non \u00e8 immediatamente chiaro se siano primi o no. Normalmente si procede con i divisori 2,3,5 e i numeri formula_37, che abbiano come cifra delle unit\u00e0 1,3,7,9 e che la somma delle cifre di formula_12 non sia multipla di 3.\nQuesto metodo funziona bene per fattorizzare piccoli interi, ma \u00e8 inefficiente per grandi interi. Ad esempio, Pierre de Fermat non fu in grado di scoprire che il sesto numero di Fermat\nnon \u00e8 un primo. Infatti, l'applicazione del metodo riportato richiederebbe pi\u00f9 di 10\u00a0000 divisioni, per quel numero di 10 cifre.\nCi sono algoritmi pi\u00f9 efficienti, ma non ancora abbastanza. Allo stato attuale dell'arte non si riesce ancora a fattorizzare, pur con i calcolatori pi\u00f9 potenti, un numero che abbia 500 cifre e sia il prodotto di due primi scelti a caso. Questa incapacit\u00e0 garantisce la sicurezza su cui si basa il sistema di crittografia RSA, che \u00e8 largamente usato per la protezione delle comunicazioni internet.\nEsempio.\nPer fattorizzare formula_40 in un prodotto di primi:\nEspressioni.\nLa manipolazione delle espressioni \u00e8 alla base dell'algebra. La fattorizzazione \u00e8 uno dei pi\u00f9 importanti metodi di manipolazione delle espressioni per diversi motivi. Se si riesce a rappresentare un'equazione in forma fattorizzata formula_50, il problema di risolvere l'equazione si suddivide in due problemi indipendenti (e di solito pi\u00f9 facili): formula_51 e formula_52. In una espressione fattorizzata, i fattori sono molto pi\u00f9 semplici, e offrono quindi una migliore visione del problema. Per esempio:\nche contiene 16 moltiplicazioni, 4 sottrazioni e 3 addizioni, pu\u00f2 essere fattorizzata in un'espressione molto pi\u00f9 semplice\ncon solo tre moltiplicazioni e tre sottrazioni. Inoltre la forma fattorizzata indica gi\u00e0 quali sono le radici formula_55 del polinomio.\nLa fattorizzazione non \u00e8 sempre possibile, e quando lo \u00e8 i fattori non sono sempre pi\u00f9 semplici. Per esempio, formula_56 pu\u00f2 essere fattorizzato in due fattori irriducibili formula_57 e formula_58\nSono stati sviluppati vari metodi per trovare le fattorizzazioni, alcuni sono descritti pi\u00f9 avanti.\nLa risoluzione di equazioni algebriche pu\u00f2 essere vista come un problema di fattorizzazione di polinomi. Infatti il teorema fondamentale dell'algebra pu\u00f2 essere espresso come segue: ogni polinomio in formula_5 di grado formula_11 con coefficienti complessi pu\u00f2 essere fattorizzato in formula_11 fattori lineari formula_62 con formula_63, dove gli formula_64 sono le radici del polinomio. Anche se la struttura della fattorizzazione \u00e8 nota in questi casi, gli formula_65, in genere non possono essere calcolati in termini di radicali (cio\u00e8 mediante radici formula_11-esime), per il teorema di Abel-Ruffini. In molti casi il meglio che si pu\u00f2 fare \u00e8 calcolare valori approssimati delle radici con appositi algoritmi.\nStoria della fattorizzazione delle espressioni.\nL'uso sistematico di manipolazioni algbriche per semplificare le espressioni (pi\u00f9 precisamente le equazioni) pu\u00f2 essere datato dal secolo IX, con il testo \"Breve opera sul calcolo di spostare e raccogliere\" di al-Khwarizmi che \u00e8 intitolato con due tipi di manipolazioni.\nTuttavia, persino per le soluzioni delle equazioni di secondo grado, il metodo di fattorizzazione non era in uso prima del lavoro di Harriot pubblicato nel 1631, dieci anni dopo la sua morte.\nNel suo libro \"Artis Analyticae Praxis ad Aequationes Algebraicas Resolvendas\", Harriot disegna tabelle per l'addizione, sottrazione, moltiplicazione e divisione di monomi, binomi e trinomi. Successivamente, in una seconda sezione, egli imposta l'equazione formula_67 e mostra che essa ha la forma di una moltiplicazione precedentemente indicata, dando la sua fattorizzazione formula_68.\nMetodi generali.\nI seguenti metodi si applicano a qualsiasi espressione fatta di somme o che pu\u00f2 essere trasformata in somme. Quindi essi sono applicati spesso ai polinomi, anche quando i termini delle somme non sono monomi, ma prodotti di variabili e costanti.\nFattori comuni.\nPu\u00f2 verificarsi il caso che tutti i termini della somma siano costituiti da prodotti e che alcuni fattori siano comuni a tutti i termini. In questo caso la propriet\u00e0 distributiva permette il loro raccoglimento a fattor comune totale. Se ci sono diversi fattori comuni, conviene raccogliere a fattor comune il loro massimo comun divisore (MCD).\nPer esempio,\npoich\u00e9 2 \u00e8 l'MCD di 6, 8, 10, e formula_70 divide tutti i termini.\nRaggruppamento.\nIl raggruppamento di termini permette di usare altri metodi di fattorizzazione.\nAd esempio, per fattorizzare\nsi nota che i primi due termini hanno in comune il fattore formula_5, e gli ultimi due hanno in comune il fattore formula_7. Quindi\nPoi risulta evidente il fattore in comune formula_75 e quindi\nIn generale, questo metodo funziona per somme di quattro termini che sono il risultato del prodotto di due binomi. In qualche caso, non frequente, anche in esempi pi\u00f9 complicati.\nAddizione e sottrazione di termini.\nQualche volta il raggruppamento di alcuni termini appare come parte di un prodotto notevole. In questo caso \u00e8 utile aggiungere i termini mancanti e nello stesso tempo sottrarli per non alterare il valore dell'espressione. Un tipico uso \u00e8 il metodo del completamento del quadrato per ottenere una forma quadratica.\nUn altro esempio \u00e8 la fattorizzazione di formula_77. Se si introduce l'unit\u00e0 immaginaria formula_78, comunemente denotata con formula_79, si ottiene una differenza di quadrati\nNel caso si volesse anche una fattorizzazione con coefficienti reali, si pu\u00f2 aggiungere e sottrarre formula_81. Raggruppando tre termini si pu\u00f2 riconoscere il quadrato di un binomio\nInoltre, sottraendo e aggiungendo formula_81 si ottiene la fattorizzazione\nQueste fattorizzazioni funzionano non solo con i numeri complessi, ma anche per ogni campo di numeri, ove uno dei valori -1, 2, -2 sia un quadrato. In un campo finito, il prodotto di due numeri, che non siano dei quadrati, \u00e8 un quadrato; ci\u00f2 implica che il polinomio formula_77, che \u00e8 irriducibile nel campo degli interi, diventa riducibile modulo un primo. Per esempio,\nProdotti notevoli.\nMolte identit\u00e0 rappresentano un'uguaglianza tra una somma e un prodotto. I precedenti metodi possono mettere in evidenza la parte somma di un'identit\u00e0 che quindi pu\u00f2 essere sostituita con il suo prodotto.\nDi seguito sono riportate identit\u00e0 in forma generalizzata (tramite le variabili formula_93 e formula_94 rappresentanti parti dell'espressione originale da fattorizzare).\nusare la formula precedente (\"Somma con esponente dispari\") e applicarla a formula_111\n \nRadici dell'unit\u00e0.\nLe radici formula_11-esime dell'unit\u00e0 sono quei numeri complessi ciascuno dei quali \u00e8 la radice del polinomio formula_121. Essi sono perci\u00f2 i numeri\nper formula_123\nDal cui segue che per ogni coppia di espressioni formula_93 e formula_94, si ha:\nSe ambedue sono espressioni reali, e si desiderano fattori reali, occorre rimpiazzare ogni coppia di fattori complessi coniugati con i suoi prodotti. Poich\u00e9 il complesso coniugato di formula_129 \u00e8 formula_130 e\nsi hanno le seguenti fattorizzazioni reali (si passa dall'una all'altra sostituendo formula_132 con formula_133 o con formula_134, e applicando le solite formule trigonometriche:\nI coseni che appaiono in queste fattorizzazioni sono numeri algebrici, che possono essere espressi in termini di radicali (possibile in quanto il loro gruppo di Galois \u00e8 ciclico); tuttavia, queste espressioni radicali sono troppo complicate da usare, con l'eccezione per piccoli valori di formula_11. Per esempio,\nSpesso si desidera una fattorizzazione con coefficienti razionali. Esse implicano polinomi ciclotomici. Per ottenere fattorizzazioni razionali di somme e differenze o di potenze, \u00e8 necessaria una notazione per l'omogeneizzazione di un polinomio: se formula_141, la sua \"omogeneizzazione\" \u00e8 il polinomio a due variabili formula_142. Allora si ottiene\ndove i prodotti si riferiscono a tutti i divisori di formula_11, o di formula_146 che non sono divisori di formula_11, e formula_148 \u00e8 l'formula_11-esimo polinomio ciclotomico.\nPer esempio:\npoich\u00e9 i divisori di 6 sono 1,2,3,6, e i divisori di 12 che non dividono 6 sono 4 e 12.\nPolinomi.\nPer i polinomi la fattorizzazione \u00e8 strettamente legata al problema della soluzione di una equazione algebrica. Un'equazione algebrica ha la forma\ndove formula_153 \u00e8 un polinomio in formula_5 con formula_155. Una soluzione di questa equazione (chiamata anche radice del polinomio) \u00e8 un valore formula_24 di formula_5 tale che\nSe formula_159 \u00e8 una fattorizzazione di formula_160 come prodotto di due polinomi, allora le radici di formula_153 sono l'unione delle radici di formula_162 e quelle di formula_163. Per cui la soluzione di formula_164 \u00e8 ridotta ai pi\u00f9 semplici problemi di risolvere formula_165 e formula_166.\nAll'opposto, il teorema del fattore asserisce che se formula_24 \u00e8 una radice di formula_160, allora formula_153 pu\u00f2 essere fattorizzato come\ndove formula_162 \u00e8 il quoziente di una divisione euclidea (vedi regola di Ruffini) di formula_160 per il fattore lineare formula_173.\nSe i coefficienti di formula_153 sono reali o complessi, il teorema fondamentale dell'algebra afferma che formula_153 ha una radice reale o complessa. Utilizzando ricorsivamente il\nteorema del fattore, risulta che\ndove formula_177 sono le radici reali o complesse di formula_10, con alcune di esse anche ripetute. Tale fattorizzazione completa \u00e8 unica.\nSe i coefficienti di formula_153 sono reali, in generale si preferisce che anche la fattorizzazione abbia coefficienti reali. In questo caso, nella fattorizzazione completa possono esserci fattori quadratici. Questa fattorizzazione pu\u00f2 facilmente essere dedotta dalla fattorizzazione completa precedente. Infatti, se formula_180 \u00e8 una radice non reale di formula_153, allora il suo complesso coniugato formula_182 \u00e8 anch'esso una radice di formula_153. Per cui, il prodotto\n\u00e8 un fattore di formula_153 con coefficienti reali. Ripetendo l'operazione per tutti i fattori non reali si ottiene una fattorizzazione con fattori reali lineari o quadratici.\nPer calcolare questi fattori, reali o complessi, occorre trovare le radici del polinomio, che possono non essere esatte, ma solo approssimate tramite algoritmi di calcolo delle radici.\nIn pratica, molte equazioni algebriche di interesse hanno coefficienti interi o razionali e si desidera lo stesso per la fattorizzazione. Il teorema fondamentale dell'aritmetica pu\u00f2 essere generalizzato a questo caso, in quanto i polinomi con coefficienti interi o razionali hanno anch'essi la propriet\u00e0 di avere un'unica fattorizzazione. Pi\u00f9 precisamente, ogni polinomio con coefficienti razionali pu\u00f2 essere fattorizzato nel prodotto\ndove formula_12 \u00e8 un numero razionale e formula_188 sono polinomi variabili a coefficienti interi che sono polinomi irriducibili e primitivi; ci\u00f2 significa che nessuno dei formula_189 pu\u00f2 essere scritto come prodotto di due polinomi (con coefficienti interi) che non siano 1 o -1 (gli interi sono considerati come polinomi di grado zero). Inoltre, questa fattorizzazione \u00e8 unica a meno dell'ordine e del segno dei fattori.\nCi sono efficienti algoritmi per calcolare le fattorizzazioni, utilizzati dalla maggior parte dei calcolatori algebrici. Si veda scomposizione dei polinomi. Sfortunatamente questi algoritmi sono troppo complicati da utilizzare sulla carta. A parte il calcolo euristico sopra accennato, solo pochi metodi si prestano a un calcolo manuale, e sono per polinomi di grado minore, con pochi coefficienti maggiori di zero. I principali di questi metodi sono descritti qui di seguito.\nFattorizzazione in parte primitiva e contenuto.\nOgni polinomio a coefficienti razionali pu\u00f2 essere fattorizzato in un unico modo come prodotto di un numero razionale e un polinomio a coefficienti interi primitivo (cio\u00e8 l'MCD dei coefficienti \u00e8 1) e ha un coefficiente positivo iniziale (coefficiente del termine con il grado pi\u00f9 elevato). Ad esempio:\nIn questa fattorizzazione, il numero razionale \u00e8 detto contenuto e il polinomio primitivo \u00e8 detto parte primitiva. Il calcolo di questa fattorizzazione pu\u00f2 essere fatto come segue:\nQuesta fattorizzazione pu\u00f2 portare a un'espressione pi\u00f9 estesa di quella originale (tipicamente quando ci sono molti denominatori interi coprimi), ma ci\u00f2 nonostante la parte primitiva \u00e8 generalmente pi\u00f9 facile da manipolare per ulteriori fattorizzazioni.\nUtilizzo del teorema del fattore.\nIl teorema del fattore afferma che se formula_24 \u00e8 una radice di un polinomio\ncon formula_198, allora esiste una fattorizzazione\ndove\ncon formula_201. Il risultato della divisione lunga di un polinomio o quella sintetica \u00e8 allora:\nTutto questo pu\u00f2 essere utile quando si conosce o si intuisce qual \u00e8 la radice del polinomio.\nAd esempio, per formula_203 si pu\u00f2 facilmente vedere che la somma dei coefficienti \u00e8 0, per cui formula_204 \u00e8 la radice. Siccome formula_205 e formula_206, si ha\nRadici razionali.\nPer i polinomi a coeffienti razionali, si pu\u00f2 cercare le sue radici razionali. La precedente fattorizzazione parte primitiva-contenuto riduce il problema della ricerca di radici razionali al caso di polinomi a coefficienti interi non aventi un MCD &gt; 1.\nSe formula_208 \u00e8 una radice razionale di detto polinomio\nil teorema del fattore mostra che si ha la fattorizzazione\ndove ambedue i fattori hanno coefficienti interi (il fatto che formula_211 ha coefficienti interi risulta dalla formula sopraccitata del quoziente di formula_153 diviso per formula_213).\nLa comparazione dei coefficienti di grado formula_11 con i coefficienti costanti dell'uguaglianza sopra, mostra che se formula_215 \u00e8 una radice razionale, in forma ridotta, allora formula_12 \u00e8 un divisore di formula_217 e formula_110 \u00e8 un divisore di formula_219. Perci\u00f2 c'\u00e8 un numero finito di possibilit\u00e0 per formula_110 e formula_12, che possono essere sistematicamente esaminate.\nAd esempio, se il polinomio\nha radici razionali formula_215 con formula_224, allora formula_110 deve dividere 6; cio\u00e8 formula_226 e formula_12 deve dividere 2, quindi formula_228. Inoltre, se formula_229, i termini del polinomio sono negativi, e perci\u00f2 una radice non pu\u00f2 essere negativa. Si deve quindi avere\nUn calcolo diretto mostra che solo formula_231 \u00e8 una radice, per cui non possono esserci altre radici razionali. Applicando il teorema del fattore si arriva finalmente alla fattorizzazione\nformula_232\nMetodo quadratico AC.\nQuesto metodo pu\u00f2 essere adatto ai polinomi quadratici detto \"metodo AC\" di fattorizzazione.\nSi consideri il polinomio quadratico\ncon coefficienti interi. Se esso ha una radice razionale, il suo denominatore deve essere un divisore di formula_234 e pu\u00f2 essere scritto possibilmente come una frazione riducibile formula_235. Tramite le formule di Vi\u00e8te, l'altra radice \u00e8\ncon formula_237. Quindi anche la seconda radice \u00e8 razionale, e la seconda formula di Vi\u00e8te porta a\ncio\u00e8\nControllando tutte le coppie di interi il cui prodotto \u00e8 formula_240 si ottengono, se esistono, le radici razionali.\nAd esempio, consideriamo il polinomio quadratico\nAnalizzando i possibili fattori di formula_242 si trova formula_243, danno le radici\ne la fattorizzazione\nUtilizzo di formule per le radici dei polinomi.\nQualsiasi polinomio quadratico a un'incognita formula_246 pu\u00f2 essere fattorizzato con la formula quadratica:\ndove formula_248 e formula_249 sono le due radici del polinomio.\nSe formula_55 sono variabili reali, i fattori sono anch'essi reali se e solo se il discriminante formula_251 \u00e8 positivo. Altrimenti, il polinomio non pu\u00f2 essere fattorizzato in fattori reali variabili.\nLa formula \u00e8 valida quando i coefficienti appartengono a una caratteristica del campo numerico diversa da due, e in particolare, per coefficienti di un campo finito con un numero dispari di elementi.\nCi sono pure formule per le radici dei polinomi cubici e quartici che sono, in generale, troppo complicate per un uso pratico. Il teorema di Abel-Ruffini afferma che non possono esserci formule generali per le radici di polinomi di grado cinque o superiore.\nUtilizzo delle relazioni tra radici.\nPu\u00f2 capitare che si conosca qualche relazione tra le radici di un polinomio e i suoi coefficienti. L'uso di questa conoscenza pu\u00f2 aiutare il lavoro di fattorizzazione del polinomio e la ricerca delle sue radici. La teoria di Galois \u00e8 basata su uno studio sistematico di queste relazioni che includono le formule di Vi\u00e8te.\nQui ci limitiamo a considerare il caso pi\u00f9 semplice di due radici formula_252 e formula_253 di un polinomio formula_153che soddisfa la relazione\ndove formula_211 \u00e8 un polinomio.\nQuesto implica che formula_252 \u00e8 una radice comune a formula_258 e formula_153, \u00e8 quindi una radice del polinomio MCD di questi due polinomi. Da ci\u00f2 segue che questo MCD \u00e8 un fattore variabile di formula_260La divisione dei polinomi consente il calcolo dell'MCD.\nAd esempio, se si conosce o si intuisce che: formula_261 ha due radici la cui somma \u00e8 zero, si pu\u00f2 applicare l'algoritmo euclideo a formula_153 e formula_263. Il primo passo della divisione consiste nell'aggiungere formula_153 a formula_263 ottenendo il resto di\nPoi, dividendo formula_153 per formula_268 ottenendo zero come nuovo resto, e formula_269 come quoziente, arrivando cos\u00ec alla completa fattorizzazione\nDomini a fattorizzazione unica.\nGli interi e i polinomi di un campo condividono la propriet\u00e0 della fattorizzazione unica, cio\u00e8, ogni elemento diverso da zero pu\u00f2 essere fattoirizzato in un prodotto di un elemento invertibile (una unit\u00e0, formula_271 nel caso degli interi) e un prodotto di elementi irriducibili (numeri primi nel caso degli interi), e questa fattorizzazione \u00e8 unica a meno dell'ordine degli elementi e dello spostamento delle unit\u00e0 tra i fattori. I domini di integrit\u00e0 che condividono questa propriet\u00e0 sono detti domini a fattorizzazione unica (UFD).\nL'MCD esiste negli UFD, e di converso, ogni dominio di integrit\u00e0, nei quali esiste l'MCD, \u00e8 un UFD. Ogni dominio ad ideali principali \u00e8 un UFD.\nUn dominio euclideo \u00e8 un dominio di integrit\u00e0 nel quale \u00e8 definita una divisione euclidea simile a quella degli interi. Ogni dominio euclideo \u00e8 un dominio di ideali principale, e perci\u00f2 un UFD.\nIn un dominio euclideo, la divisione euclidea consente la definizione di un algoritmo euclideo per il calcolo dell'MCD. Tuttavia, ci\u00f2 non implica l'esistenza di un algoritmo di fattorizzazione. C'\u00e8 un esempio esplicito di un campo formula_94 in cui non pu\u00f2 esistere qualsiasi algoritmo di fattorizzazione nel dominio euclideo formula_273 dei polinomi a una incognita di formula_94.\nIdeali.\nNella teoria dei numeri algebrici, lo studio delle equazioni diofantee indusse i matematici, durante il XIX secolo, a introdurre una generalizzazione dei numeri interi detti interi algebrici. Il primo anello di interi algebrici preso in considerazione fu l'intero gaussiano e l'intero di Eisenstein, che condividono con gli interi usuali la propriet\u00e0 di essere dominio ad ideali principali, aventi perci\u00f2 la propriet\u00e0 della fattorizzazione unica.\nSfortunatamente, la maggior parte degli algebrici interi si rivelarono subito come non principali e senza una fattorizzazione unica. Il pi\u00f9 semplice di essi \u00e8 formula_275 nel quale\ne tutti questi generi di fattori sono irriducibili.\nQuesta mancanza di un'unica fattorizzazione \u00e8 una delle maggiori difficolt\u00e0 per la soluzione delle equazioni diofantee. Per esempio, molte dimostrazioni errate dell'ultimo teorema di Fermat (probabilmente quelle dello stesso Pierre de Fermat) erano basate sull'implicita ipotesi della fattorizzazione unica.\nQuesta difficolt\u00e0 fu risolta da Dedekind, che dimostr\u00f2 che gli anelli degli interi algebrici hanno un'unica fattorizzazione in ideali: in questi anelli ogni ideale \u00e8 il prodotto di primi ideali, e questa fattorizzazione \u00e8 unica. I domini di integrit\u00e0 che possiedono questa propriet\u00e0 di fattorizzazione unica sono ora detti domini di Dedekind. Essi hanno molte propriet\u00e0 interessanti che li rendono fondamentali nella teoria dei numeri algebrici.\nMatrici.\nGli anelli di matrici sono non commutativi e non hanno un'unica fattorizzazione: ci sono, in generale, molti modi di scrivere una matrice come prodotto di matrici. Per cui il problema della fattorizzazione consiste nel trovare fattori di un tipo specifico. Per esempio, la decomposizione LU porta a una matrice risultante dal prodotto di una matrice triangolare inferiore (L) per una matrice triangolare superiore (U). Siccome ci\u00f2 non \u00e8 sempre possibile, in generale, si prova la decomposizione LUP avente una matrice di permutazione come terzo fattore.\nSi veda la decomposizione di una matrice per i tipi pi\u00f9 comuni di fattorizzazione di matrici.\nUna \"matrice logica\" rappresenta una relazione binaria, e la moltiplicazione di matrici corrisponde a una composizione di relazioni. Scomporre una relazione tramite fattorizzazione serve a dare un profilo alla natura della relazione, come per esempio una relazione difunzionale."}
{"id": "1824", "revid": "599013", "url": "https://it.wikipedia.org/wiki?curid=1824", "title": "File Transfer Protocol", "text": "File Transfer Protocol (FTP) (\"protocollo di trasferimento file\"), in informatica e nelle telecomunicazioni,\n\u00e8 un protocollo di livello applicativo per la trasmissione di dati tra host\nbasato su TCP e con architettura di tipo client-server.\nIl protocollo usa connessioni TCP distinte per trasferire i dati e per controllare i trasferimenti e richiede autenticazione del client tramite nome utente e password, sebbene il server possa essere configurato per connessioni anonime con credenziali fittizie.\nDato che FTP trasmette in chiaro sia tali credenziali sia ogni altra comunicazione, e visto che non dispone di meccanismi di autenticazione del server presso il client, il protocollo \u00e8 spesso reso sicuro utilizzando un sottostrato SSL/TLS e tale variante \u00e8 chiamata FTPS.\nL'acronimo SFTP designa invece un altro protocollo che, pur essendo molto simile a quest'ultimo dal punto di vista funzionale, \u00e8 alquanto diverso da quello tecnologico: SSH File Transfer Protocol.\nStoria.\nFTP \u00e8 uno dei primi protocolli definiti della Rete Internet e ha subito una lunga evoluzione negli anni. La prima specifica, sviluppata presso il MIT, risale al 1971 (RFC-114). L'attuale specifica fa riferimento all'RFC-959.\nGli obiettivi principali di FTP descritti nella sua RFC ufficiale furono:\nDescrizione.\nModello.\nDove:\nFunzionamento generale.\nFTP, a differenza di altri protocolli come per esempio HTTP, utilizza due connessioni separate per gestire comandi e dati. Un server FTP generalmente rimane in ascolto sulla porta 21 TCP a cui si connette il client. La connessione da parte del client determina l'inizializzazione del canale comandi attraverso il quale client e server si scambiano comandi e risposte. Lo scambio effettivo di dati (come per esempio un file) richiede l'apertura del canale dati, che pu\u00f2 essere di due tipi.\nIn un canale dati di tipo attivo il client apre una porta solitamente casuale, tramite il canale comandi rende noto il numero di tale porta al server e attende che si connetta. Una volta che il server ha attivato la connessione dati al client FTP, quest'ultimo effettua il binding della porta sorgente alla porta 20 del server FTP. A tale scopo possono venire impiegati i comandi PORT o EPRT, a seconda del protocollo di rete utilizzato (in genere IPv4 o IPv6).\nIn un canale dati di tipo passivo il server apre una porta solitamente casuale (superiore alla 1023), tramite il canale comandi rende noto il numero di tale porta al client e attende che si connetta. A tale scopo possono venire impiegati i comandi PASV o EPSV, a seconda del protocollo di rete utilizzato (in genere IPv4 o IPv6).\nSia il canale comandi, sia il canale dati sono delle connessioni TCP; FTP crea un nuovo canale dati per ogni file trasferito all'interno della sessione utente, mentre il canale comandi rimane aperto per l'intera durata della sessione utente, in altre parole il canale comandi \u00e8 persistente mentre il canale dati \u00e8 non persistente.\nUn server FTP offre svariate funzioni che permettono al client di interagire con il suo filesystem e i file che lo popolano, tra cui:\nFTP fornisce inoltre un sistema di autenticazione in chiaro (non criptato) degli accessi. Il client che si connette potrebbe dover fornire delle credenziali a seconda delle quali gli saranno assegnati determinati privilegi per poter operare sul filesystem. L'autenticazione cosiddetta \"anonima\" prevede che il client non specifichi nessuna password di accesso e che lo stesso abbia privilegi che sono generalmente di \"sola lettura\".\nComandi.\nLista dei comandi definiti nella RFC-959.\nProblemi relativi alla sicurezza.\nLa specifica originale di FTP non prevede alcuna cifratura per i dati scambiati tra client e server. Questo comprende nomi utenti, password, comandi, codici di risposta e file trasferiti i quali possono essere \"sniffati\" o visionati da malintenzionati in determinate situazioni (esempio: ambienti intranet).\nIl problema \u00e8 comune a diversi altri protocolli utilizzati prima della diffusione di SSL quali HTTP, TELNET e SMTP. Per ovviare al problema \u00e8 stata definita una nuova specifica che aggiunge al protocollo FTP originale un layer di cifratura SSL/TLS pi\u00f9 una nuova serie di comandi e codici di risposta.\nIl protocollo prende il nome di FTPS ed \u00e8 definito nella RFC-4217.\nDa non confondersi con SFTP che \u00e8 comunque una valida alternativa per ovviare al problema descritto.\nApplicazioni che utilizzano FTP.\nFileZilla, Fire Downloader, gFTP, JDownloader sono alcuni dei tanti che permettono di trasferire i dati mediante connessione FTP.\nTuttavia nei sistemi operativi, in genere, si pu\u00f2 effettuare l'accesso anche tramite riga di comando.\nServer FTP.\nAlcuni server FTP popolari sono:"}
{"id": "1829", "revid": "1543377", "url": "https://it.wikipedia.org/wiki?curid=1829", "title": "Fauna italiana", "text": "La fauna italiana \u00e8 l'insieme delle specie animali viventi allo stato selvatico all'interno del territorio italiano. In base ai dati forniti dall\"Annuario Dati Ambientali ISPRA\" (aggiornato al 2018), la fauna italiana comprende circa specie \u2013 includendo anche specie di protozoi, che, per la vicinanza filogenetica al regno animale, vengono considerati parte integrante della fauna \u2013, in tutto equivalente a pi\u00f9 di un terzo dell'intera fauna europea, portando cos\u00ec l'Italia al primo posto in Europa per biodiversit\u00e0.\nIl gruppo pi\u00f9 rappresentato \u00e8 quello degli invertebrati ( specie, quasi il 95%), costituito essenzialmente dal \"phylum\" degli artropodi ( specie, circa l'80% della fauna italiana), dominato a sua volta dalla classe degli insetti.\nI vertebrati costituiscono invece solo il 2,2% (), con: 127 specie di mammiferi, 473 di uccelli, 52 di rettili, 38 di anfibi e 568 di pesci.\nLa checklist delle specie della fauna d'Italia include specie animali endemiche, che equivalgono all'8,6% del totale.\nLe ragioni della biodiversit\u00e0.\nL'Italia presenta il maggiore livello di biodiversit\u00e0 in Europa, con oltre specie segnalate: si tratta di pi\u00f9 di un terzo dell'intera fauna europea.\nQuesto \u00e8 dovuto principalmente a:\nL'86% della fauna italiana \u00e8 terrestre e il 14% acquatico. Gli insetti rappresentano circa i due terzi dell'intera fauna.\nVa rimarcato, poi, che l'Italia risente della presenza umana, che ha determinato sia l'estinzione di alcune specie in epoca storica o tardo-preistorica (uro, bisonte, leone euroasiatico, prolago sardo, ecc.; talvolta, con estinzioni locali e poi ritorni da aree vicine, come nei casi della lince e dello sciacallo) sia l'introduzione di specie animali e vegetali, dapprima da tutto il bacino euro-mediterraneo e dall'Oriente (gi\u00e0 in epoca classica romana e preromana, come la carpa, il coniglio selvatico iberico, il daino, ecc.; molto maggiore fu il carico di specie vegetali naturalizzate) e, poi, nell'et\u00e0 moderna e nel Novecento, da tutto il mondo. In molti casi, le specie introdotte si sono adattate senza creare eccessivi disturbi agli animali nativi (come i fagiani e gli altri uccelli da cacciagione introdotti nel Cinquecento) o con danni minimi (ad esempio, il persico sole), altre, invece, si sono rivelate invasive e dannose per la fauna autoctona, che tendono a sostituire (come lo scoiattolo grigio americano a danno dello scoiattolo rosso e il gambero della Louisiana ai danni del gambero di fiume). Inoltre, buona parte delle specie selvatiche italiane, soprattutto quelle di mammiferi di taglia medio-grande, devono la loro sopravvivenza ed esistenza all'intervento dell'uomo avvenuto nel corso del tempo, in particolare all'attivit\u00e0 venatoria medievale, che contribu\u00ec a selezionare, incrociare, diffondere o ridurre la presenza di alcuni animali. L'estinzione di alcune specie preistoriche, come il cavallo selvatico (\"Equus ferus\") e l'asino selvatico (\"Equus hydruntinus\"), sono state localmente rimpiazzate dal rinselvatichimento di cavalli (talvolta, anche in areali in cui le specie selvatiche non esistevano, come i cavalli di Giara) e di asini.\nEcoregioni.\nLa maggior parte del territorio italiano \u00e8 compreso nel bacino del Mediterraneo. Importanti ecoregioni terrestri includono: la tundra e la foresta di conifere sulle Alpi, la foresta decidua illirica, le foreste semi-decidue e a sclerofille italiane, le foreste miste dell'Appennino meridionale, le foreste a sclerofille e miste tirreniche e adriatiche, le foreste decidue appenniniche, le foreste miste dinariche e le foreste miste del bacino del Po. Ci sono inoltre molti sistemi di grotte, importanti per la biodiversit\u00e0.\nVertebrati.\nMammiferi.\nLa fauna \u00e8 costituita soprattutto da animali tipici delle montagne, delle pianure e della macchia mediterranea. Animali diffusi ovunque in Italia sono i mustelidi: la donnola, il tasso, l'ermellino, la faina, la puzzola e la martora; discorso diverso va fatto per la lontra: essa \u00e8 stata sterminata in gran parte del paese ed \u00e8, oggi, presente stabilmente in Basilicata, Calabria, Campania e Puglia, ma sta tornando a ripopolare anche i corsi d'acqua dell'Abruzzo e del Molise. I felidi sono rappresentati dal gatto selvatico europeo, presente stabilmente nell'area centro-meridionale e con avvistamenti sporadici al nord, e dalla lince eurasiatica: essa era un tempo presente in tutta la penisola, ma col tempo venne sterminata ovunque; oggi sta tornando a ripopolare le Alpi orientali grazie alle popolazioni austriache e slovene. I canidi in Italia sono abbastanza diffusi: la volpe rossa, ad esempio, \u00e8 molto comune in Italia; il lupo, invece, venne quasi sterminato, ma a partire dal 1970 i pochi esemplari rimasti sono tornati a colonizzare le montagne e, da allora, l'Appennino presenta popolazioni di lupo stabili anche grazie alla presenza dei vari parchi nazionali. L'animale sta per\u00f2 tornando a popolare anche le Alpi italiane; il suo isolamento, nel corso dei millenni, ha portato alla genesi di una sottospecie a s\u00e9 stante, endemica della penisola italiana, il lupo appenninico. L'altro canide presente in Italia \u00e8 lo sciacallo dorato, animale non autoctono, tipico dell'area balcanica, che negli ultimi anni si \u00e8 spinto in Italia dalla vicina Slovenia e che sta gradualmente espandendo il suo areale verso sud. Si crede che l'orso bruno fosse un tempo diffuso su tutta la penisola, ma oggi ne sopravvivono pochi esemplari: una buona popolazione che si sposta dal Trentino-Alto Adige alle altre aree del nord grazie a progetti europei di reintroduzione e una popolazione isolata in Abruzzo dell'orso marsicano, sottospecie a s\u00e9 stante dell'orso bruno ed autoctona dell'Italia centro-meridionale, in forte rischio di estinzione. Tra gli ungulati sono diffusi: il cervo nobile, il capriolo, presente anche con una sottospecie endemica, il \"capriolo italico\", tipica della Toscana, ma \u00e8 stato introdotto in altre aree, come il parco nazionale del Cilento, Vallo di Diano e Alburni, il parco nazionale del Gran Sasso, il Gargano, la tenuta di Castelporziano e in Calabria, il daino, il camoscio alpino, il muflone (in Sardegna), lo stambecco delle Alpi e il camoscio appenninico nel parco nazionale d'Abruzzo, Lazio e Molise. Sono diffusissimi i cinghiali. Alcune specie hanno recentemente passato i confini italiani entrando in Italia, un esempio \u00e8 quello della genetta, animale africano presente anche in Spagna e Francia, ed \u00e8 proprio da quest'ultimo paese che la genetta \u00e8 arrivata in Italia per la prima volta, col primo avvistamento avvenuto nel 2008 nel parco naturale regionale delle Alpi liguri; un altro animale che ha seguito il metodo della genetta \u00e8 il castoro europeo, che si estinse in Italia nel Seicento a causa della caccia indiscriminata per fabbricare pellicce e cappelli.\nA novembre 2018 c'\u00e8 stato il primo avvistamento di castoro sul suolo italiano dopo pi\u00f9 di 400 anni, nel comune di Tarvisio, in Friuli-Venezia Giulia; si pensa che il castoro abbia raggiunto nuovamente l'Italia dalla vicina popolazione austriaca. Inoltre, sono presenti moltissimi animali tipici dei boschi e delle montagne, come molte sottospecie di lepre, la talpa romana, la marmotta, lo scoiattolo europeo, l'istrice, il riccio europeo, il moscardino, il topo quercino, il ghiro e l'arvicola.\nSpecie alloctone.\nA parte lo sciacallo dorato, il castoro europeo e la genetta comune, che hanno raggiunto il nostro paese naturalmente, ci sono molti altri animali che sono stati introdotti in Italia dall'uomo per svariate ragioni, che possono variare dalla caccia all'industria delle pellicce. Caso particolare \u00e8 quello del procione, liberato dall'esercito statunitense nella Francia settentrionale nel 1966: da allora, l'animale ha iniziato a guadagnare sempre pi\u00f9 terreno arrivando fino in Italia settentrionale, dove, ad oggi, sono in atto progetti di bonifica volti ad eliminare alcune popolazioni. La nutria e il visone americano furono invece importati come animali da pelliccia; successivamente alcuni esemplari fuggirono e formarono branchi in giro per l'Italia. La nutria, ad esempio, \u00e8 considerata uno degli animali pi\u00f9 invasivi al mondo e dal nord \u00e8 arrivata fino alla Sicilia; similmente, si sono formati branchi di visoni in giro per il paese, alcuni dei quali autonomi anche dal punto di vista riproduttivo. L'ammotrago \u00e8 stato introdotto in Italia, come \u00e8 successo anche negli Stati Uniti ed in Messico, per ragioni venatorie, mentre animali come il tamia siberiano, lo scoiattolo grigio, lo scoiattolo di Pallas e lo scoiattolo di Finalyson furono introdotti come animali da compagnia oppure nei parchi cittadini, sfuggendo poi al controllo umano e determinando una forte competizione con lo scoiattolo autoctono.\nUccelli.\nMigrazione degli uccelli.\nL'Italia \u00e8 un'importante rotta migratoria verso le regioni sahariane, in quanto costituisce un ponte naturale tra l'Europa continentale e l'Africa attraverso il Mediterraneo.\nGli uccelli migratori con un basso carico alare come la cicogna, il falco pecchiaiolo, il nibbio bruno, il falco di palude, il gheppio e il lodolaio eurasiatico dipendono dalle termiche e dalle correnti ascensionali per attraversare il Mediterraneo in primavera. Anche se la maggior parte di questi uccelli entrano in Europa attraverso il Bosforo o lo stretto di Gibilterra, molti partono da Capo Bon in Tunisia ed entrano in Europa passando per le Isole Eolie e lo stretto di Messina verso la Calabria. Molti di questi uccelli nidificano in Europa centrale e settentrionale. In autunno gli uccelli ritornano in Africa passando sulla stessa rotta.\nInvertebrati.\nLa fauna italiana include 56 213 specie di invertebrati che rappresentano il 97,8% sulla ricchezza totale delle specie (i vertebrati sono il 2,2%). Di questi, 37 303 specie (circa il 65%) sono insetti. La ricchezza della biodiversit\u00e0 italiana \u00e8 una delle pi\u00f9 alte per uno Stato europeo. Per quanto riguarda gli insetti (i pi\u00f9 conosciuti negli altri paesi e quindi adatti a un confronto), la ricchezza di biodiversit\u00e0 \u00e8 la pi\u00f9 alta in assoluto (Minelli A., 1996). Nell'Italia settentrionale (Friuli Venezia Giulia, Veneto, Trentino-Alto Adige, Lombardia, Valle d'Aosta, Piemonte, Liguria, Emilia-Romagna) sono presenti 33 414 specie di invertebrati. L'Italia peninsulare (Toscana, Marche, Umbria, Lazio, Abruzzo, Molise, Campania, Puglia, Basilicata) vanta 24 297 specie. Questo potrebbe indicare un gradiente faunistico, ma per l'Italia meridionale sono disponibili dati meno completi e i biotopi sono assai differenti (Stoch F., 2004).\nFauna marina.\nTipi di habitat caratteristici delle zone costiere italiane sono la biocenosi di Cystoseira e le praterie di Posidonia oceanica. Le comunit\u00e0 di Lithophyllum lichenoides formano reef coralligeni notevoli.\nLo stretto di Messina.\nIl mar Tirreno e il mar Ionio si incontrano nello stretto di Messina generando delle potenti correnti e delle forte turbolenze, aggravate dei bruschi cambi di conformazione del fondale in vicinanza della citt\u00e0 di Messina. Di conseguenza molte specie solitamente rare nel Mediterraneo si possono trovare in gran numero nei pressi dello stretto. \u00c8 piuttosto comune trovare in superficie specie tipiche delle acque pi\u00f9 profonde e viceversa, o specie di mare aperto vicino alla spiaggia. L'acqua in risalita trascina le specie dal fondale verso la superficie fino a farle talvolta arenare sulla spiaggia. Reso famoso nel diciannovesimo secolo dagli zoologi Nikolaj Miklucho-Maklaj e Anton Dohrn, lo stretto presenta una straordinaria abbondanza di comunit\u00e0 planctoniche, bentoniche e pelagiche.\nMigrazione lessepsiana.\nDall'apertura del canale di Suez nel 1869 alcune specie invasive originarie del Mar Rosso sono diventate una componente non indifferente dell'ecosistema mediterraneo, avendo un impatto significativo sull'ecologia del Mediterraneo poich\u00e9 minacciano molte specie locali ed endemiche. Circa 300 specie native del Mar Rosso sono state identificate nel Mediterraneo, ma probabilmente ce ne sono altre da scoprire. Questo fenomeno \u00e8 chiamato migrazione lessepsiana.\nSpecie aliene e introdotte.\nLa fauna italiana \u00e8 ricca di specie aliene e introdotte. Alcune di esse risalgono ai tempi dell'Impero romano, come ad esempio la carpa.\nFauna del Pleistocene.\nI grandi mammiferi italiani del Pleistocene provenivano principalmente dalle zone pi\u00f9 fredde dell'Europa settentrionale. Specie tipiche sono:\nElefanti nani.\nGli elefanti nani del Pleistocene si sono evoluti a seguito di un processo di nanismo insulare in Sardegna:\ne in Sicilia e a Malta\nAltri animali del Pleistocene ritrovati in queste isole sono:\nConservazione.\nL'Italia ha 20 parchi nazionali e 130 parchi regionali. Inoltre sono state istituite delle riserve nazionali (circa 150 zone protette da leggi dello stato), riserve regionali (un totale di 270 aree protette da leggi regionali) e 16 riserve marine.\nVoci correlate.\nMusei di zoologia.\nI musei che contengono importanti collezioni della fauna italiana e che hanno gallerie pubbliche dedicate alla fauna sono:\nIl Museo di Storia Naturale di Verona"}
{"id": "1831", "revid": "466539", "url": "https://it.wikipedia.org/wiki?curid=1831", "title": "Franco francese", "text": "Il franco francese era la valuta ufficiale della Francia prima dell'introduzione dell'euro ed era diviso in centesimi (\"centimes\" in francese). Il franco era valuta legale anche nel principato di Monaco e, insieme alla peseta spagnola, ad Andorra.\nStoria.\nIl primo franco, il \"franco a cavallo\", fu battuto in Francia il 5 dicembre 1360. Era uno scudo da 3,87 grammi d'oro fino e valeva una \"lira tornese\", ossia 20 soldi. Nella Francia pre-rivoluzionaria \"franc\" era quindi sinonimo di \"livre tournois\". Con la Rivoluzione francese, il franco, o \"franco-oro\", divenne la sola ed unica moneta legale. \nIl 23 dicembre 1865 fu creata l'Unione monetaria latina, sotto forma di un'associazione monetaria che definiva i principi di uniformit\u00e0 monetaria in termini di peso, titolo del metallo e corso legale per le monete di quattro paesi (Francia, Belgio, Svizzera ed Italia), ai quali si un\u00ec la Grecia nel 1868. Dopo la prima guerra mondiale e la crisi economica e monetaria che ne segu\u00ec, il \"franco germinale\" fu sostituito dal \"franco Poincar\u00e9\".\nDurante la seconda guerra mondiale, le zone liberate utilizzarono temporaneamente diverse denominazioni del franco legate al dollaro americano, ma il franco Poincar\u00e9 torn\u00f2 rapidamente a essere la moneta ufficiale nel territorio metropolitano, nei DOM (Domini d'Oltre Mare) e in Africa del Nord.\nNel 1960 vi fu una rivalutazione nominale del franco, tale che a 100 vecchi franchi corrispondesse 1 nuovo franco. Aveva ugualmente corso legale nelle regioni francesi d'oltre-mare (Guyana francese, Martinica, Guadalupa, R\u00e9union), nei dipartimenti di Mayotte e di Saint-Pierre-et-Miquelon e nelle Terre australi e antartiche francesi.\nIl 1\u00ba gennaio 1999 entr\u00f2 in vigore l'euro, il cui tasso di cambio irrevocabile con il franco era stato fissato il giorno precedente in 6,55957 franchi francesi per 1 euro. Da quel momento il franco rimase in vigore solo come \"espressione non decimale dell'euro\", anche se monete e banconote continuavano ad essere denominate in franchi. Per tutte le forme di pagamento \"non-fisiche\" (trasferimenti elettronici, titoli, ecc.), invece, da quella data si adott\u00f2 solo l'euro.\nIl 1\u00ba gennaio 2002, con l'entrata in circolazione delle monete e banconote in euro, si apr\u00ec una fase di doppia circolazione, durata fino al 17 febbraio 2002. Le banconote in franchi francesi potevano essere cambiate in euro dalla Banca di Francia fino al 17 febbraio 2012. Per le monete, il termine \u00e8 scaduto il 17 febbraio 2005.\nMonete.\nLe monete in circolazione avevano il valore nominale di 1, 5, 10, 20 e 50 centesimi e di 1, 2, 5, 10 e 20 franchi.\nBanconote.\nLe banconote in circolazione avevano un valore nominale di 20, 50, 100, 200 e 500 franchi. "}
{"id": "1832", "revid": "2091899", "url": "https://it.wikipedia.org/wiki?curid=1832", "title": "Franco belga", "text": "Il franco belga era la valuta del Belgio, prima dell'introduzione dell'euro.\nStoria.\nLa conquista di gran parte dell'Europa occidentale da parte della Francia prima rivoluzionaria e poi napoleonica condusse ad un'ampia circolazione del franco francese. Nei Paesi Bassi austriaci, (il Belgio attuale) il franco sostitu\u00ec il Kronenthaler. A sua volta il franco fu sostituito dal fiorino olandese quando fu creato il Regno dei Paesi Bassi.\nCirca due anni dopo la proclamazione dell'indipendenza dal Regno dei Paesi Bassi, il 5 giugno 1832, il nuovo regno del Belgio adott\u00f2 il suo franco, equivalente al franco francese, seguito dal Lussemburgo nel 1848 e dalla Svizzera nel 1850. Al momento dell'unit\u00e0 nazionale l'Italia, dove esisteva gi\u00e0 la lira del Regno di Sardegna, adott\u00f2 lira su una base simile nel 1862.\nNel 1865 Francia, Belgio, Svizzera Italia e Lussemburgo crearono l'Unione monetaria latina (cui si un\u00ec la Grecia nel 1868): ogni stato avrebbe posseduta la propria moneta nazionale (franco, lira, dracma) dal valore di 4,5\u00a0g di argento o 290,322\u00a0mg di oro fino, tutte liberamente circolanti in ogni stato alla pari. Nel 1870 il valore aureo divenne lo standard e la situazione continu\u00f2 fino al 1914.\nNel 1926, il Belgio che, come anche la Francia, aveva subito una notevole svalutazione, introdusse il \"belga\" dal valore di 5 franchi e il paese usc\u00ec dall'unione monetaria che cess\u00f2 comunque di esistere alla fine dello stesso anno. Il belga fu legato alla sterlina britannica con un tasso di cambio di 35 belga (175 franchi) = 1 sterlina; il contenuto aureo del belga fu fissato a 209,211 mg di fino. L'unione monetaria del 1921 tra Belgio e Lussemburgo tuttavia sopravvisse formando le basi per la piena unione economica nel 1932. Nel 1935, il belga fu svalutato del 28% a 150,632\u00a0mg di oro fino ed il rapporto tra il franco lussemburghese e quello belga fu fissato a 1 franco lussemburghese = 1\u00bc franchi belgi.\nIn seguito all'occupazione tedesca del Belgio nel maggio 1940, il franco fu fissato ad 0,1 Reichsmark, ridotto a 0,08 Reichsmark il luglio 1940. Dopo la liberazione nel 1944, il franco entr\u00f2 nel sistema di Bretton Woods, con un rapporto iniziale di 43,77 franchi = 1 dollaro statunitense stabilito il 5 ottobre di quell'anno. Fu poi cambiato a 43,8275 nel 1946 e poi a 50 in seguito alla svalutazione della sterlina nel settembre 1949. Il franco belga fu svalutato nuovamente nel 1982.\nL'euro.\nAssieme ad altre 10 valute europee il franco belga/lussemburghese ha cessato di esistere il 1\u00ba gennaio 1999, quando fu fissato a 1 EUR= 40,3399 BEF/LUF, quindi con il franco a un valore di 0,024789\u00a0euro.\nDa quel momento il franco rimase in vigore solo come \"espressione non decimale dell'euro\", anche se monete e banconote continuavano ad essere denominate in franchi. Per tutte le forme di pagamento \u00abnon-fisiche\u00bb (trasferimenti elettronici, titoli, ecc.), invece, da quella data si adott\u00f2 solo l'euro.\nIl 1\u00ba gennaio 2002, con l'entrata in circolazione delle monete e banconote in euro, si apr\u00ec una fase di doppia circolazione, durata fino al 28 febbraio 2002, quando le vecchie monete e banconote belghe hanno terminato il loro corso legale.\nLe vecchie monete potevano essere cambiate fino al 31 dicembre 2004, mentre per le banconote non esiste limite.\nLingua.\nInizialmente le legende erano solo in lingua francese. Dal 1869 furono introdotte monete in fiammingo. Alcune monete presentavano scritte in entrambe le lingue. Se le due lingue apparivano su la stessa faccia, venivano prodotte due versioni, una con il francese a destra e il fiammingo a sinistra e una con le lingue poste al contrario. Le banconote divennero bilingui dal 1880 e, dal 1992, trilingui, visto che si aggiunse il tedesco: su un lato il francese o il fiammingo e sull'altro il tedesco e l'altra lingua. Alcune monete commemorative sono state coniate anche in tedesco, ma nessuna per la circolazione monetaria.\nMonete.\nTra il 1832 ed il 1834 furono introdotte monete di rame da 1, 2, 5 e 10 centime, d'argento da \u00bc, \u00bd, 1, 2 e 5 franchi, e d'oro da 20 e 40 franchi. Alcuni dei primi pezzi da 1 e 2 centime furono sovrabattuti su monete olandesi da \u00bd e 1 cent. La moneta da 40 franchi non fu emessa fino al 1841, mentre le monete d'argento da 2\u00bd franchi e d'oro da 10 e 25 franchi furono emessi tra il 1848 ed il 1850. La moneta d'argento da 20 centime sostitu\u00ec quella da \u00bc franco il 1852. Nel 1860, furono introdotti i 20 centime i cupronichel, seguiti dalle monete sempre in cupronichel da 5 e 10 centime nel 1861. La coniazione dei 5 franchi d'argento fu interrotta nel 1876. Tra il 1901 ed il 1908 furono introdotte monete in cupronichel da 5, 10 e 25 centime, forate al centro.\nNel 1914 la produzione della moneta da 1 centime e di tutte quelle d'argento e d'oro termin\u00f2. Furono introdotte monete di zinco da 5, 10 e 25 centime nella zona d'occupazione tedesca, seguite dalla moneta di zinco da 50 centime nel 1918. La produzione da 2 centime termin\u00f2 nel 1919. Nel 1922 e nel 1923 furono introdotte monete in nichel da 50 centime e da 1 e 2 franchi; queste monete recavano il testo \u00abBuono per\u00bb (\"Bon pour\" in francese, \"Goed voor\" in fiammingo). Il nichel-ottone sostitu\u00ec il cupro-nichel nei 5 e 10 centime nel 1930, seguite dai 25 centime nel 1938. Monete in nichel da 5 e 20 franchi furono introdotti rispettivamente nel 1930 e nel 1931, seguiti dai 20 franchi d'argento nel 1933 e dai 50 franchi nel 1939.\nIn conseguenza dell'occupazione tedesca nel 1940, la monetazione d'argento fu interrotta. Nel 1941 lo zinco sostitu\u00ec gli altri metalli nei 5, 10 e 25 centime, 1 e 5 franchi. Nel 1948 furono introdotte le monete in cupro-nichel da 5 franchi ed in argento da 50 e 100 franchi seguite da quella in argento da 20 franchi nel 1949 ed in cupro-nichel da 1 franco nel 1950. I 20 ed i 50 centime in bronzo furono coniati rispettivamente nel 1953 e nel 1952. La monetazione in argento cess\u00f2 completamente nel 1955.\nI 25 centime in cupronichel sostituirono i 20 centime nel 1964. I 10 franchi di nichel furono introdotti nel 1969 (battuti solo fino al 1979), seguiti dai 20 franchi di bronzo nel 1980 e dai 50 franchi di nichel nel 1987. Il bronzo-alluminio sostitu\u00ec il cupro-nichel nei 5 franchi nel 1986, mentre il ferro ricoperto di nichel sostitu\u00ec il cupro-nichel nella moneta da 1 franco nel 1989.\nAl momento dell'entrata in vigore dell'euro erano in circolazione le seguenti monete:\nBanconote.\nErano in circolazione banconote da 100, 200, 500, , e franchi."}
{"id": "1836", "revid": "1632387", "url": "https://it.wikipedia.org/wiki?curid=1836", "title": "Famiglia (tassonomia)", "text": "In biologia, ai fini della tassonomia, la famiglia \u00e8 uno dei livelli di classificazione scientifica degli organismi viventi e di altre entit\u00e0 biologiche, quindi della zoologia, della botanica, della protistologia, micologia, batteriologia, virologia.\nDescrizione.\nNell'organizzazione sistemica, la \"famiglia\" \u00e8 inferiore all'ordine e superiore al genere. Nello stesso ordine ci sono perci\u00f2 una o pi\u00f9 famiglie, e ciascuna famiglia \u00e8 suddivisa in uno o pi\u00f9 generi.\nLa suddivisione in generi pu\u00f2 essere preceduta da quella in sottofamiglie, che in zoologia possono essere a loro volta suddivise in trib\u00f9.\nIn zoologia i nomi delle famiglie terminano sempre con \"-idi\" (\"-idae\"); la prima parte si basa invece sul nome del genere pi\u00f9 rappresentativo."}
{"id": "1840", "revid": "83531", "url": "https://it.wikipedia.org/wiki?curid=1840", "title": "Fantascienza", "text": "La fantascienza \u00e8 un genere di narrativa popolare sviluppatosi nel Novecento, che ha le sue radici nel romanzo scientifico, estesasi poi dalla letteratura agli altri mass media, anzitutto il cinema, quindi i fumetti, la televisione e i videogiochi.\nSi tratta di una narrazione basata su speculazioni e ipotesi di carattere pi\u00f9 o meno plausibilmente tecnico-scientifiche (ivi incluse speculazioni relative sia alle scienze esatte sia alle scienze molli) e i loro impatti sulla societ\u00e0 e sull'individuo. I personaggi, oltre che esseri umani, possono essere alieni, robot, cyborg, mostri o mutanti; la storia pu\u00f2 essere ambientata nel passato, nel presente o, pi\u00f9 frequentemente, nel futuro.\nIl termine \u00e8 usato, in senso pi\u00f9 generale, in riferimento a qualsiasi tipo di letteratura di fantasia che includa un fattore scientifico, comprendendo a volte ogni genere di racconto fantastico; un certo grado di plausibilit\u00e0 scientifica rimane tuttavia un requisito essenziale.\nL'espressione inglese \"science fiction\" fu coniata da Hugo Gernsback nel 1926. Gernsback inizialmente chiam\u00f2 questo genere di storie \"scientific fiction\".\nL'espressione poi si contrasse in \"scientifiction\", per ridursi infine a \"science fiction\" (spesso abbreviata \"Sci-Fi\" dagli anglosassoni). La traduzione italiana \"fantascienza\", attraverso un calco linguistico, \u00e8 attribuita a Giorgio Monicelli nel 1952.\nStoria.\nLa data di nascita della fantascienza \u00e8 convenzionalmente indicata al 5 aprile del 1926, quando usc\u00ec negli Stati Uniti la prima rivista di fantascienza, \"Amazing Stories\", diretta da Hugo Gernsback, ma al genere possono essere ascritte numerose opere precedenti, dal \"Frankenstein\" di Mary Shelley ai romanzi di Jules Verne e H. G. Wells.\nPrima della fantascienza.\nPrima della fantascienza esistevano i resoconti dei viaggiatori, che presentavano elementi spesso fantasiosi o del tutto immaginari.\nDa qualche parte, lontano da qui, in qualche angolo inesplorato del mondo, esistevano strane culture, fauna e flora esotiche, a volte persino mostri marini.\nLa fantascienza vera e propria vide i suoi albori solo dopo la nascita della scienza moderna, in particolare dopo le rivoluzioni avvenute nel campo dell'astronomia e della fisica nel corso del Seicento. Fianco a fianco con l'antico genere della letteratura fantastica (di cui oggi il sottogenere pi\u00f9 diffuso \u00e8 il \"fantasy\"), vi erano notevoli precursori, tra i quali:\nIl pi\u00f9 rilevante esempio rimane per\u00f2 il romanzo \"Frankenstein\" di Mary Shelley, del 1818. Brian Aldiss, nel suo libro \"Billion Year Spree\", sostiene che \"Frankenstein\" rappresenta \"il primo lavoro seminale al quale l'etichetta di \"fantascienza\" pu\u00f2 essere logicamente appiccicata\". \u00c8 anche il primo esempio del \"clich\u00e9\" dello \"scienziato pazzo\". Un altro romanzo avveniristico di Mary Shelley, \"L'ultimo uomo\" (\"The Last Man\"), \u00e8 spesso citato come la prima vera storia di fantascienza.\nLa prima fantascienza.\nLa fantascienza in Europa inizia propriamente alla fine del XIX secolo con il romanzo scientifico (\"scientific romance\"), di cui un esponente di spicco fu Jules Verne (1828 \u2013 1905), per il quale la scienza era piuttosto sul livello dell'invenzione, come pure le storie di critica sociale orientate alla scienza di H. G. Wells (1866 \u2013 1946).\nWells e Verne non furono privi di concorrenti nello scrivere la prima fantascienza: racconti e romanzi brevi con temi di immaginazione fantastica apparvero nei quotidiani per tutta la fine dell'Ottocento, e molti utilizzavano idee scientifiche come espediente per l'immaginazione. \"Erewhon\" \u00e8 un romanzo di Samuel Butler pubblicato nel 1872 sul concetto che le macchine potessero un giorno diventare senzienti e supplenti della razza umana. Malgrado sia pi\u00f9 conosciuto per altre opere, sir Arthur Conan Doyle scrisse anch'egli di fantascienza. L'unico libro con il quale Charles Dickens si avventur\u00f2 nel territorio della speculazione scientifica e negli strani misteri della natura fu il romanzo \"Casa desolata\" (\"Bleak house\", 1852), nel quale faceva morire uno dei personaggi di combustione umana spontanea (dopo avere svolto minuziose ricerche sulla casistica del fenomeno).\nWells e Verne avevano entrambi un bacino di lettori internazionale e influenzarono numerosi scrittori, in particolare in America, dove ben presto nacque fantascienza indigena. Molti scrittori britannici inoltre trovarono pi\u00f9 lettori nel mercato americano, scrivendo in uno stile americanizzato.\nAleksandr Aleksandrovi\u010d Bogdanov, uno dei due fondatori del bolscevismo, medico, sperimentatore, filosofo ed economista, fu il pi\u00f9 importante scrittore fantascientifico russo prima della rivoluzione del 1917, autore del popolare romanzo \"La stella rossa\" (\u041a\u0440\u0430\u0441\u043d\u0430\u044f \u0437\u0432\u0435\u0437\u0434\u0430 \"Krasnaja zvezda\", 1908) e del suo seguito \"L'ingegner Menni\" (\"In\u017eener Menni\", 1912), ambientati in un pianeta Marte dalla societ\u00e0 socialista utopica.\nCirca negli stessi anni esord\u00ec il grande scrittore americano H. P. Lovecraft, considerato uno dei geni pi\u00f9 rivoluzionari nel campo della fantascienza \"cosmica\" e dell'horror soprannaturale.\nNel 1924 fu pubblicato il romanzo \"Noi\" del russo Evgenij Ivanovi\u010d Zamjatin, considerato il precursore di molti successivi romanzi distopici.\nLa \"science fiction\", come fenomeno letterario di massa, \u00e8 fatta risalire alla pubblicazione negli Stati Uniti del primo numero di \"Amazing Stories\" (Storie fantastiche), il 5 aprile del 1926. Hugo Gernsback, il fondatore della rivista, nell'editoriale annunciava di voler pubblicare: \u201c\u2026 Quel tipo di storie scritte da Jules Verne, H. G. Wells ed Edgar Allan Poe \u2013 un affascinante romanzo fantastico, in cui si mescolino fatti scientifici e visioni profetiche\u2026 \u201c.\nIl successivo grande scrittore britannico di fantascienza dopo H. G. Wells fu Olaf Stapledon (1886 \u2013 1950), le cui quattro opere maggiori (\"Last and First Men\", 1930; \"Odd John\", 1935; \"Star Maker\", 1937; \"Sirius\", 1940) introdussero una miriade di idee che furono presto adottate da altri scrittori.\nPi\u00f9 tardi, le opere di John Wyndham (1903 \u2013 1969) guadagnarono l'acclamazione del pubblico dei lettori e della critica. Wyndham, che firmava con una quantit\u00e0 di pseudonimi, amava definire la fantascienza come una \"logical fantasy\". Prima della seconda guerra mondiale, Wyndham scrisse quasi esclusivamente per i \"pulp magazine\" statunitensi, ma nel dopoguerra divenne noto al grande pubblico, anche al di fuori dell'ambito degli appassionati, a partire dal suo romanzo \"Il giorno dei trifidi\" (\"The Day of the Triffids\", 1951).\nAnni quaranta: l'epoca d'oro.\nLa prima fantascienza aveva una forte base avventurosa ed era caratterizzata dalla \"meraviglia\" per i progressi della scienza (si era nell'epoca dell'avvento dell'elettricit\u00e0), ma dagli anni quaranta cominci\u00f2 a occuparsi pi\u00f9 delle ripercussioni del progresso scientifico che non delle ipotetiche conquiste della scienza in s\u00e9 stesse.\nQuesti anni sono dominati da John W. Campbell, che alla fine del 1937 assunse la direzione della rivista \"Astounding Stories\" nella quale ospit\u00f2 tutti gli autori della cosiddetta \"Golden Age\" (Et\u00e0 dell'oro), quali A. E. van Vogt, Isaac Asimov, Robert A. Heinlein, Clifford D. Simak, Ray Bradbury, Theodore Sturgeon: per quanto l'\"epoca d'oro\" vera e propria la si consideri terminata negli anni cinquanta, questi scrittori sarebbero diventati i \"mostri sacri\" a cui si sarebbero rifatti gli autori successivi, compresi quelli degli anni sessanta, anche solo per contestarli o farne la satira.\nSecondo i critici degli anni cinquanta, la caratteristica della fantascienza americana era l\"'estrapolazione\", ovvero il riconoscimento, sulla base di alcuni elementi, di una tendenza in atto per proiettarla nei suoi sviluppi futuri, non tanto con lo scopo di prevedere il futuro come farebbe la futurologia, quanto per discutere fenomeni del presente estremizzandoli in un contesto ipotetico. Altri spunti critici mettono invece in luce il (prevalente) riferimento al \"sense of wonder\" (\"la meraviglia\"), che fa appello ad un analogo della \"volontaria sospensione dell'incredulit\u00e0\" di cui parlava il poeta Coleridge (\"Quella volontaria e momentanea sospensione dell'incredulit\u00e0 che costituisce la fede poetica\").\nAnni cinquanta: tra sociologia e letteratura.\nGli anni cinquanta segnano per la fantascienza americana un notevole cambiamento: all'atteggiamento fiducioso e ottimistico nei confronti della scienza, a causa della bomba atomica si sostituisce un approccio pi\u00f9 angosciato. La guerra fredda, la societ\u00e0 dei consumi, la paura del \"diverso\" (sia esso il comunista o il nero, a causa delle lotte per i diritti civili), la societ\u00e0 di massa americana dominata da pubblicit\u00e0 e televisione (significativa fu la vittoria alle elezioni del 1952 di Dwight D. Eisenhower su Adlai Stevenson II: nonostante Stevenson fosse candidato pi\u00f9 colto e brillante, l'apparato pubblicitario scatenato per sostenere Eisenhower lo port\u00f2 alla vittoria): tutti temi centrali per quella che verr\u00e0 a lungo chiamata \"fantascienza sociologica\".\nRappresentanti pi\u00f9 importanti di questa tendenza sono la coppia Frederik Pohl e Cyril M. Kornbluth, Robert Sheckley, Richard Matheson, Walter M. Miller, jr. nonch\u00e9 la prima produzione di Philip K. Dick.\nMa accanto a questa linea sociologica, che usa la fantascienza come strumento di critica della societ\u00e0 americana e dei suoi eccessi, ce n'\u00e8 un'altra, che s'incarna soprattutto nella figura del grande \"editor\" e scrittore Anthony Boucher, che si sforza di promuovere una migliore qualit\u00e0 letteraria nella fantascienza. Suo discepolo \u00e8 Philip K. Dick, ma a questa tendenza appartengono anche altri scrittori che esplodono in questo decennio, come Fritz Leiber (che insegnava Shakespeare in un \"college\") o Cordwainer Smith (coltissimo discendente di una potente famiglia americana, cresciuto in Cina e imbevuto della cultura di quel paese); le esperienze, le invenzioni, le scoperte e le soluzioni stilistiche di questi scrittori apriranno la strada ai discepoli, negli anni sessanta, della \"New Wave\".\nAnni sessanta: la New Wave.\nLa rivoluzione nella fantascienza fu portata avanti sui due lati dell'Atlantico: nel Regno Unito c'era il gruppo di scrittori legati alla rivista \"New Worlds\", tra cui spiccava J. G. Ballard, ma che contava anche altri talenti come Brian W. Aldiss, John Brunner e Michael Moorcock. Negli Stati Uniti la figura di riferimento divent\u00f2 il provocatorio e dissacrante Harlan Ellison, innovativo autore di racconti e curatore di due antologie (intitolate \"Dangerous Visions\" e \"Again, Dangerous Visions\") che smossero le acque fin troppo ferme del genere con argomenti scottanti: il sesso, le droghe, il femminismo, il razzismo, il Vietnam, ecc. Nelle antologie di Ellison ci sono nomi importanti della nuova fantascienza americana: Robert Silverberg, Philip Jos\u00e9 Farmer, Philip K. Dick, Roger Zelazny, Samuel R. Delany, Norman Spinrad, R. A. Lafferty, Joanna Russ, Ursula K. Le Guin, Gene Wolfe, Kate Wilhelm.\nLa fantascienza della New Wave fu il prodotto di due tendenze che s'incrociavano creando un equilibrio instabile:\nSe da un lato la nuova ondata (questo il significato letterale di \"New Wave\") costrinse finalmente il mondo accademico \u2013 non solo negli Stati Uniti \u2013 ad occuparsi della fantascienza (pur tra resistenze e incomprensioni) - \u00e8 in questo periodo che nascono le prime riviste accademiche di critica sulla fantascienza, \"Science-Fiction Studies\", \"Foundation\" ed \"Extrapolation\", - dall'altro la sofisticazione letteraria di queste opere port\u00f2 alla presa di distanza di molti fan della fantascienza tradizionale degli Asimov e degli Heinlein.\nA met\u00e0 di questo decennio, Frank Herbert, con \"Dune\" (1965), introdusse nel filone fantascientifico temi che saranno poi sviluppati nei decenni successivi, in particolare dal sottogenere della space opera, mischiando ambientazioni futuristiche e topoi della storia passata dell'umanit\u00e0, con imperi spaziali e strutture sociali di tipo feudale. \"Dune\" si rivel\u00f2 un successo senza precedenti, ed \u00e8 il romanzo di fantascienza che detiene il record del maggior numero di copie vendute.\nAnni settanta.\nIl decennio successivo fu caratterizzato dalla continuazione dell'attivit\u00e0 della New Wave: soprattutto J. G. Ballard scrisse in questo periodo la sua trilogia fondamentale, \"Crash\", \"Il condominio\" (\"High Rise\") e \"L'isola di cemento\" (\"The Concrete Island\"). Entr\u00f2 in crisi invece Philip K. Dick, per problemi di droga ed esistenziali, che lo portarono a una pausa nella sua produzione fino alla seconda met\u00e0 del decennio. L'impatto innovativo della New Wave poco a poco si attenu\u00f2: i singoli autori andarono ciascuno per la propria strada.\nIl fenomeno degli anni settanta fu da un lato l'emergere di numerose scrittrici, sempre pi\u00f9 interessate ai temi del femminismo e pi\u00f9 in generale dell'identit\u00e0 femminile. Tra le figure dominanti spiccarono Joanna Russ e Ursula K. Le Guin, Marion Zimmer Bradley, Doris Lessing (autrice che proveniva da altre esperienze, ma che negli anni settanta scrisse il monumentale ciclo fantascientifico di \"Canopus in Argos: Archives\"). A queste va aggiunta Alice Sheldon, una notevole autrice che fino al 1977 si era nascosta dietro lo pseudonimo maschile di James Tiptree Jr..\nA met\u00e0 degli anni settanta nel cinema di fantascienza il travolgente successo di \"Guerre stellari\" di George Lucas riporta in auge i temi della \"space opera\" degli anni quaranta; la pellicola richiamava alcuni elementi di \"sword and sorcery\" (fu coniato per essa il termine ibrido \"science fantasy\" e alcuni commentatori si sono azzardati a dichiarare che si tratta di una fiaba riverniciata di fantascienza). Il successo clamoroso della serie sanc\u00ec il ritorno a una fantascienza d'intrattenimento, pi\u00f9 spensierata e meno culturalmente impegnata.\nGli anni settanta vedono anche, in controtendenza al ritorno della fantascienza d'intrattenimento nei canali mainstream, l'emergere del seminale lavoro di Darko Suvin, il quale eserciter\u00e0 un'influenza senza precedenti sugli studi di fantascienza. Perno centrale del lavoro di Suvin \u00e8 la concezione della fantascienza come letteratura dello straniamento cognitivo. Il primo termine, derivato dal lavoro dei formalisti russi, sta ad indicare come la rappresentazioni di mondi alternativi a quelli vissuti da lettori e scrittori possa funzionare come dispositivo in grado di gettare nuova luce sulle societ\u00e0 in cui questi vivono. Questo nuovo sguardo non \u00e8 per\u00f2 la soddisfazione di una semplice curiosit\u00e0, ma ha valore, per l'appunto, cognitivo, che nella terminologia suviniana possiamo interpretare come sinonimo di critico. Per fare un esempio, il mondo futuro rappresentato nella \"Macchina del Tempo\" di H.G. Wells permette di evidenziare alcuni aspetti critici dell'imperialismo britannico della fine del XIX secolo, e pu\u00f2 quindi configurarsi come critica radicale delle politiche messe in atto dall'impero.\nCi\u00f2 che permetterebbe alla fantascienza di vantare un tale valore cognitivo in opposizione ad altri generi che pur di discostano dai canoni del pi\u00f9 comune realismo (come ad esempio il fantasy) sarebbe la plausibilit\u00e0 sociale e tecnologica dei mondi immaginati. In altre parole, immaginare mondi possibili in cui esistono avanzate tecnologie permette di fare una critica alla societ\u00e0 con una profondit\u00e0 impossibile per mondi per definizione impossibili. Ultimo elemento fondamentale del pensiero di Suvin \u00e8 il cosiddetto \"novum\", ovvero ci\u00f2 che rende effettivamente il mondo immaginato diverso da quello vissuto da autore e lettore, come ad esempio una tecnologia avanzata o degli esseri extraterrestri.\nAnni ottanta: il cyberpunk.\nA dominare la scena nei primi anni ottanta fu l'ondata cyberpunk. Il nuovo spazio da esplorare, dopo quello esterno tra le stelle e quello interiore della psiche, fu quello virtuale delle tecnologie informatiche e di telecomunicazione. Si pu\u00f2 dire che Internet sia stata profetizzata (anche se gi\u00e0 ne esisteva una prima forma pionieristica) nel 1984 dal romanzo pi\u00f9 celebrato del cyberpunk, \"Neuromante\" di William Gibson con il suo cyberspazio. Anche il cyberpunk fu lanciato da un'antologia di racconti, \"Mirrorshades\", curata dall'intraprendente scrittore e giornalista Bruce Sterling.\nSulla scia dell'ondata cyberpunk si assistette ad un rinnovato interesse accademico per la fantascienza (vista come un'area confinante con la letteratura postmoderna), all'esplodere dell'immaginario fantascientifico nel nuovo ambito dei videogiochi, ma soprattutto ad un rinnovato interesse da parte del cinema di Hollywood, che cominci\u00f2 a realizzare, complici le nuove tecnologie digitali, film sempre pi\u00f9 spettacolari spesso basati, direttamente o indirettamente, sui classici del genere. Le avanguardie furono una volta ancora sostituite dal \"mercato\".\nL'ondata cyberpunk dur\u00f2 meno della New Wave, soprattutto a causa dell'affievolirsi dell'ispirazione dell'autore pi\u00f9 dotato, William Gibson. Altri autori del movimento si affermarono in modo pi\u00f9 o meno duraturo, come Lucius Shepard, Kim Stanley Robinson, Rudy Rucker, Lewis Shiner. A margine del movimento cyber si pose una tra le pi\u00f9 interessanti autrici di quegli anni, la sofisticata e letteraria Pat Cadigan, mentre ne era del tutto al di fuori l'altra figura di spicco della scrittura al femminile, l'afroamericana Octavia E. Butler.\nAnni novanta.\nIl periodo fu caratterizzato da una forte ripresa della fantascienza britannica, tanto che alla fine del decennio si parl\u00f2 di un vero e proprio \"British Boom\", legato all'attivit\u00e0 di nuovi autori quali Iain Banks, Ken MacLeod, M. John Harrison e infine il pi\u00f9 giovane, China Mi\u00e9ville.\nNegli Stati Uniti si assistette invece a un declino delle vendite di tali proporzioni che alcuni scrittori cambiarono genere: un vecchio leone come Thomas M. Disch, si ricicl\u00f2 brillantemente nell'horror con la sua \"Minnesota Supernatural Series\"; Robert Sheckley tent\u00f2 di passare al giallo (come aveva gi\u00e0 fatto negli anni sessanta), ma senza grandi risultati; Patricia Anthony, una delle autrici pi\u00f9 promettenti, dalla fantascienza pass\u00f2 al fantasy; Jonathan Lethem, considerato da alcuni l'unico vero erede di Philip K. Dick, pass\u00f2 alla letteratura \"mainstream\".\nTutto questo avvenne nel momento in cui temi, idee, immagini, luoghi, trame della fantascienza comparivano sempre pi\u00f9 spesso anche al di fuori del genere, e si parl\u00f2 di un genere \"Avantpop\" che pescava dalla fantascienza, dal giallo, dal western, dall'horror. Oltre alla prima produzione di Lethem, buon rappresentante di questa tendenza fu uno degli scrittori giovani, Matt Ruff.\nAnche in Gran Bretagna la ripresa della letteratura fantascientifica si leg\u00f2 a fenomeni d'ibridazione, che fecero parlare di new weird, o di \"weird fiction\", o \"slipstream\". China Mi\u00e9ville, ad esempio, nei suoi romanzi mescol\u00f2 fantasy, horror, gotico, fantascienza e (in dosi massicce) i giochi di ruolo.\nLa fantascienza in lingua italiana.\nLa protofantascienza italiana.\nAncora prima della nascita del termine \"fantascienza\", a partire dagli ultimi anni del XIX secolo appaiono in Italia racconti e romanzi brevi di contenuto fantascientifico nei supplementi domenicali dei quotidiani, nelle riviste letterarie, in collane popolari e opere antologiche. Gli autori sono tra i protagonisti della letteratura popolare dell'epoca, come Emilio Salgari (in particolare con il romanzo \"Le meraviglie del duemila\") e Yambo, ma anche note figure della letteratura, tra i quali Massimo Bontempelli, Luigi Capuana, Guido Gozzano, Ercole Luigi Morselli. Gi\u00e0 prima di questi vi sono per\u00f2 degli interessanti quanto poco conosciuti esempi, come la \"Storia filosofica dei secoli futuri\" di Ippolito Nievo del 1860.\nLa nascita ufficiale (1952).\nL'anno ufficiale di nascita della fantascienza in Italia \u00e8 considerato generalmente il 1952, con il primo numero della rivista \"Scienza Fantastica, avventure nello spazio, tempo e dimensione\" e nello stesso anno della rivista \"Urania\". A queste prime pubblicazioni ne seguono altre, generalmente di breve vita, non tutte con storie avventurose in cui non mancano classici elementi come gli alieni dalla carnagione verde, armi a raggi, astronavi ed eroine scollate, in puro stile \"pulp\".\nLa rivista \"Oltre il cielo\", diretta dall'ing. Cesare Falessi, affiancava lavori di \"science fiction\" al consueto novero di articoli sull'aviazione e l'astronautica. Poi nel 1957 si affianca alla guida della rivista \"Oltre il cielo\" l'ingegnere Armando Silvestri che nell'anteguerra, nel 1938, aveva ideato, ma senza successo concreto, il progetto per una rivista quadrimestrale, \"Avventure dello spazio\", che per\u00f2 non trov\u00f2 mai il favore di un editore.\nA testimonianza dell'aderenza del pubblico al canone da poco sviluppatosi oltreoceano, gli scrittori italiani pubblicano i loro racconti sotto pseudonimi rigorosamente anglosassoni: Gianfranco Briatore diventa \"John Bree\"; Ugo Malaguti si firma \"Hugh Maylon\"; Luigi Naviglio, \"Louis Navire\"; Roberta Rambelli \u00e8 \"Robert Rainbell\", al maschile; Carlo Bordoni, \"Charley B. Drums\".\nAll'inizio degli anni sessanta, con \"Futuro\" \u2013 a cura di Lino Aldani gi\u00e0 noto sotto lo pseudonimo di \"N. L. Janda\", Massimo Lo Jacono gi\u00e0 conosciuto sotto lo pseudonimo di \"L. J. Mauritius\" e \"Megalos Diekonos\", e Giulio Raiola \u2013 la \"science fiction\" italiana acquista tuttavia un respiro internazionale, che avr\u00e0 per\u00f2 corta durata (solo otto numeri mensili, fra il maggio-giugno 1963 e il novembre 1964).\nNegli anni sessanta il numeroso pubblico degli appassionati diede vita a numerose fanzine, il pi\u00f9 delle volte pubblicate a ciclostile in poche centinaia di copie, che costituirono un momento di passaggio per futuri scrittori come Vittorio Curtoni e Paolo Brera.\nIl ruolo di \"Urania\".\nSempre nel 1952 la casa editrice Mondadori lancia una rivista e una collana di romanzi, ispirandosi alla musa dell'astronomia: \"Urania\". Primo direttore: Giorgio Monicelli, che conia anche il termine italiano \"fantascienza\". La rivista chiude dopo appena un anno, mentre i suoi romanzi a cadenza quindicinale riscuotono un grande successo. Negli anni sessanta le copertine sono disegnate da Karel Thole, mentre la direzione della collana viene assunta da Fruttero &amp; Lucentini.\nIl ruolo di \"Urania\" nella diffusione della letteratura fantascientifica tra gli italiani \u00e8 rilevante: molti scrittori di fantascienza come Asimov, Ballard, Dick, Le Guin e altri furono pubblicati per la prima volta in questi libri dal cerchio rosso in copertina. D'altro canto per un trentennio la collana evit\u00f2 di pubblicare autori italiani, favorendo l'idea che si trattasse di una letteratura esclusivamente d'importazione, fino a che nel 1989 istitu\u00ec un noto premio letterario, che ha scoperto e lanciato autori come Luca Masali e Valerio Evangelisti.\nLa fantascienza online.\nCon l'eccezione di Urania, oggi la letteratura di fantascienza \u00e8 praticamente scomparsa dalle edicole italiane, avendo ceduto molto terreno ai generi fantasy e horror restando tuttavia nelle librerie. Il ruolo di riviste come \"Robot\" (tuttora pubblicata) \u00e8 stato parzialmente ripreso dalle pubblicazioni sul Web (riviste e fanzine), che raggiungono migliaia di lettori. Le pi\u00f9 popolari sono \"Delos\" e il \"Corriere della Fantascienza\" che sono parte del portale Fantascienza.com e \"Intercom\".\nLe riviste online raggiungono non soltanto il tradizionale lettore della narrativa di fantascienza, ma coinvolgono anche chi \u00e8 appassionato a questo genere in altre forme, come cinema, fumetti e soprattutto serie televisive. In questo senso le riviste online contribuiscono in qualche misura ad avvicinare alla letteratura chi non la conosceva, dando un impulso, anche se di proporzioni tutte da verificare, allo sviluppo di nuove generazioni di lettori.\nSiti web, blog, forum, newsgroup e mailing list inoltre contribuiscono in questa direzione grazie alla creazione di grandi comunit\u00e0 di appassionati e al conseguente scambio di esperienze e di consigli di lettura, allargando quello che prima degli anni novanta era, sebbene in misura molto minore e qualitativamente diversa, il fenomeno del fandom. Come scultore millenials di questo genere vi \u00e8 Martino De Verdi.\nFantascienza italiana extra-Urania.\nNegli anni, altre iniziative editoriali sono state fondate e hanno dato possibilit\u00e0 agli autori di fantascienza italiana di arrivare sul mercato. Tra queste Delos Digital, Zona42, Edizioni Della Vigna, Elara Libri e Perseo Libri, che hanno pubblicato autori come Alessandro Vietti, Elena di Fazio, Elisa Emiliani e Francesco Verso.\nDal 2015, il Premio Italia ha istituito una sezione denominata \"Romanzo di Autore Italiano - Fantascienza\".\nLa fantascienza cinematografica italiana.\nIl film di Paolo Heusch \"La morte viene dallo spazio\", del 1958, \u00e8 spesso indicato come la prima pellicola fantascientifica (non farsesca) del cinema italiano; narra della minaccia al pianeta Terra portata da una pioggia di asteroidi, con precisi riferimenti al cinema americano ed effetti speciali di Mario Bava. \"Tot\u00f2 nella luna\", dello stesso anno, \u00e8 stato visto come la risposta comica a questo film. In precedenza c'erano stati altri film farseschi: la commedia \"Mille chilometri al minuto\" (1939) di Mario Mattoli (uno dei primi voli verso il pianeta Marte, anche se s'interrompe quasi sul nascere) e \"Baracca e burattini\", una commedia musicale del 1954, con la regia di Sergio Corbucci. Di una certa rilevanza per il genere, la tetralogia della stazione spaziale Gamma 1, del 1965, diretta da Antonio Margheriti.\nGeneri e filoni.\nMalgrado la fantascienza sia stata un tempo incentrata anzitutto \"sulla scienza\", all'interno e ai confini di questo tipo di narrativa si \u00e8 evoluta una grande variet\u00e0 di generi e sottogeneri, con la commistione sempre pi\u00f9 frequente della fantascienza con il fantasy e l'horror, tanto che alcuni autori e critici utilizzano di preferenza l'espressione \"speculative fiction\" (narrativa speculativa) per descrivere complessivamente il fenomeno e altri utilizzano il termine \"slipstream\" intendendo il fantastico, cio\u00e8 quella forma letteraria estremamente ampia che utilizza l'immaginario, il surreale e tutto ci\u00f2 che non \u00e8 mimetico della realt\u00e0, per dare maggior impatto ad un messaggio radicato nella visione politica, ideologica del reale.\nVi possono essere molti modi diversi per tentare di classificare un'opera di fantascienza; non di rado un'opera o un autore utilizzano vari temi contemporaneamente e si possono collocare all'interno di pi\u00f9 categorie. Una prima classificazione, puramente convenzionale, viene spesso effettuata tra fantascienza hard o tecnologica (\"hard science fiction\") e fantascienza soft (\"soft science fiction\"), dove la prima si occupa con verosimiglianza degli aspetti tecnologici, la seconda rivolge il suo interesse ai temi umanistici e sociologici.\nUn genere avventuroso molto popolare \u00e8 la space opera (in particolare quella militare), a base di astronavi e battaglie spaziali, che ha avuto un notevole influsso anche nella tv e nel cinema, da \"Star Trek\" a \"Guerre stellari\". Altre storie di forte presa sul pubblico sono quelle apocalittiche o post apocalittiche, che descrivono in termini drammatici la fine del mondo o della civilt\u00e0.\nMovimenti che hanno introdotto nuovi fermenti nel panorama fantascientifico sono stati prima la New Wave negli anni sessanta, poi il cyberpunk negli anni ottanta; quest'ultimo ha generato tutta una serie di sotto-filoni fino ai giorni nostri, e ad esso si affianca lo steampunk. Le opere contemporanee di fantapolitica, le utopie e le distopie vengono a loro volta fatte rientrare nel genere fantascientifico, come pure le ucron\u00ece, dove le vicende sono ambientate in una immaginaria linea temporale del passato, una \"storia alternativa\".\nTemi tipici.\nVi sono alcuni temi particolarmente sfruttati nelle storie di fantascienza. Anzitutto lo spazio: la sua conquista, l'esplorazione e la sua colonizzazione, il viaggio interstellare (in genere con astronavi pi\u00f9 veloci della luce) \u00e8 stato per lungo tempo uno dei temi pi\u00f9 popolari, ed in buona parte rimane tale. Lo spazio tuttavia pu\u00f2 essere visto anche come un pericolo per l'umanit\u00e0, un luogo ignoto e misterioso da cui possono prevenire terribili minacce, come un corpo celeste che minaccia la Terra o una invasione aliena. L'esistenza di forme di vita e di intelligenze extraterrestri (maligne o benigne), assieme alla possibilit\u00e0 di stabilire con esse un primo contatto, sono soggetti ritenuti particolarmente affascinanti dagli autori e dai loro lettori, vista la mole di opere che vi sono state dedicate. Dalla fine degli anni cinquanta, con la nascita dell'ufologia, anche gli UFO sono un elemento molto presente nelle opere popolari. Dagli anni sessanta lo sono anche le facolt\u00e0 paranormali e la parapsicologia.\nIl viaggio nel tempo \u00e8 un tema classico gi\u00e0 a partire dalla fine dell'Ottocento, con \"La macchina del tempo\" di H. G. Wells. A propria volta, la teoria sull'esistenza di dimensioni parallele offre innumerevoli spunti narrativi per le pi\u00f9 diverse trame. La possibilit\u00e0 ipotetica di creare vita artificiale, presente in miti e leggende e nel \"Frankenstein\", mantiene intatto ed accresce il suo fascino grazie all'interesse sviluppato per l'intelligenza artificiale e con la creazione di robot, cyborg e androidi ad imitazione dell'essere umano. Questo tema \u00e8 spesso legato a quello della ribellione della macchina. Verso la fine del Novecento, dopo la rivoluzione informatica, tra gli ambienti da esplorare si \u00e8 aggiunta la realt\u00e0 virtuale e in particolare il cyberspazio. La trascendenza dalla condizione umana, cos\u00ec spesso trattata a livello filosofico e religioso, \u00e8 divenuta a sua volta un tema fantascientifico, soprattutto in relazione alle modificazioni della genetica, come le mutazioni o la clonazione, e alle biotecnologie in generale. Le ambientazioni in un futuro duramente colpito dai cambiamenti climatici rientrano nel filone del Climate Fiction.\nCinema di fantascienza.\nBench\u00e9 il cinema di fantascienza venga spesso riconosciuto come genere autonomo solo a partire dagli anni cinquanta, l'elemento del fantastico era ben presente fin dagli esordi della \"settima arte\". Il neonato cinema viene scoperto infatti come un mezzo che permette di portare sullo schermo non solo la realt\u00e0 quotidiana, ma anche per visualizzare i sogni, le fantasie dell'essere umano, in modo da suscitare stupore e meraviglia nello spettatore. Tra i primissimi esempi \"Viaggio nella Luna\" del 1902 di Georges M\u00e9li\u00e8s, seguito a breve distanza da \"Viaggio attraverso l'impossibile\"; lo stesso M\u00e9li\u00e8s \u00e8 anche l'inventore dei primi effetti speciali.\nPer circa mezzo secolo sarebbero quindi uscite una serie di opere che verranno definite solo a posteriori come fantascienza, ma sono pi\u00f9 che altro appartenenti al genere avventuroso di ambientazione esotica, venato di fantastico e condito di dettagli pseudoscientifici. Fanno eccezione poche pellicole, a cominciare dal celeberrimo \"Metropolis\" (1927), di Fritz Lang o \"La vita futura\" di William Cameron Menzies del 1936. Queste opere forniranno ispirazione per le produzioni successive, quali \"A\u0117lita\" (primo kolossal sovietico), \"King Kong\", \"Frankenstein\", \"La donna e il mostro\", \"La maschera di Fu Manchu\", \"L'isola delle anime perdute\", per citarne alcuni tra i pi\u00f9 noti e suggestivi.\nIl cinema di fantascienza ha esplorato una grande variet\u00e0 di soggetti e temi, molti dei quali non potrebbero essere facilmente rappresentati in alcun altro genere. Questi film sono stati utilizzati, oltre che per intrattenere lo spettatore, per esplorare delicati temi sociali e politici. Attualmente le produzioni fantascientifiche puntano molto sull'azione e sono in prima linea riguardo all'uso degli effetti speciali. La platea si \u00e8 abituata alla rappresentazione di realistiche forme di vita aliene, spettacolari battaglie spaziali, armi ad energia, viaggi pi\u00f9 veloci della luce e paesaggi di lontani mondi.\nBibliografia.\nBibliografia italiana di critica sulla fantascienza \"(elenco non esaustivo, in ordine alfabetico per autore)\", integrata con testi consultabili online:"}
{"id": "1841", "revid": "1222", "url": "https://it.wikipedia.org/wiki?curid=1841", "title": "Falco Pecchiaiolo", "text": ""}
{"id": "1842", "revid": "508036", "url": "https://it.wikipedia.org/wiki?curid=1842", "title": "Societ\u00e0 italiana durante il fascismo", "text": "La societ\u00e0 italiana durante il fascismo cominci\u00f2 a essere guidata, a partire dal 3 gennaio 1925, da un regime avente tra i suoi scopi quello di mutare il modo d'essere e comportarsi degli italiani, in definitiva il loro stile di vita, per uniformarli al modello sociale ed etico dettato dell'ideologia fascista.\nLa propaganda del regime propugnava la conformazione a ideali quali il nazionalismo, il patriottismo, il militarismo, l'eroismo e l'esaltazione della civilt\u00e0 romana. \nIl fascismo volle infatti presentarsi come \"terza via\" alternativa a capitalismo e socialismo.\nObiettivo finale era la creazione di un nuovo tipo d'uomo, destinato, negli auspici del regime, a guidare l'Italia e Roma a nuovi fasti imperiali.\nSimboli del fascismo.\nAgli italiani veniva insegnato a riconoscersi in simboli come il fascio littorio, portato dagli uomini come distintivo a spilla sul bavero sinistro della giacca, e la camicia nera, indumento della divisa della milizia volontaria per la sicurezza nazionale e pi\u00f9 in generale indossato da coloro che apertamente desideravano mostrare la loro adesione al fascismo.\nIn un'ottica patriottica e tradizionalista, si esaltava il tricolore italiano (viene introdotto il reato di vilipendio alla bandiera), la figura del re (che incarna l'unit\u00e0 della patria) e del \"duce\" (presentato come \"salvatore della patria\") e la religione cattolica, quest'ultima non tanto intesa nei suoi principi etici e morali ma piuttosto esaltata come un simbolo politico della romanit\u00e0 e come strumento di coesione nazionale (a seguito dei Patti Lateranensi diventa nel 1929 la religione di Stato), si diffondono inoltre numerosi motti e inni a carattere nazionalista.\nTra gli inni pi\u00f9 diffusi vi furono \"Giovinezza\", divenuto l'inno del Partito Nazionale Fascista, \"Fratelli d'Italia\", poi assunto a inno nazionale con l'attuale Repubblica Italiana e \"l'Inno a Roma\" di Puccini, tuttavia alle manifestazioni ufficiali veniva sempre eseguita anche la Marcia Reale.\nViene anche modificata la datazione: pur conservando il calendario gregoriano, vengono indicati in maniera diversa gli anni tramite una doppia numerazione, in cifre arabe l'anno secondo l'Era cristiana e in cifre romane quello secondo l'Era fascista, conteggiato a partire dal giorno successivo alla Marcia su Roma.\nIl fascismo tent\u00f2 inoltre, ma senza successo, di abolire l'uso della stretta di mano, considerata anti-igienica, da sostituire col saluto romano obbligatorio nelle circostanze ufficiali e nelle parate dove le truppe devono marciare al passo romano.\nModello maschile fascista.\nIl maschio ideale per il fascismo deve avere un fisico atletico: si incoraggia l'attivit\u00e0 sportiva e quella ginnica delle scuole, mediante l'opera propagandistica, la creazione di strutture apposite e cospicui finanziamenti pubblici.\nIl fascismo esaltava la semplicit\u00e0 e la compostezza rispetto alla frivolezza e al disordine: pertanto l'aspetto fisico del perfetto fascista non deve essere trasandato e il volto deve essere sbarbato.\nSi incoraggia la sicurezza e la compostezza anche nel modo di porsi, financo in quello di camminare.\nIn un'ottica tradizionalista, mirata soprattutto alle aree rurali del paese, il regime spinse per il recupero delle caratteristiche degli abiti tradizionali delle regioni italiane.\nModello femminile fascista.\nSeppure originariamente, nel programma di San Sepolcro del 23 marzo 1919, il fascismo presentasse diverse proposte innovative sotto il profilo della politica femminile, proponendo di concedere il voto alle donne, ci\u00f2 non avvenne. Infatti il regime mantiene la gi\u00e0 presente divisione tra educazione scolastica maschile e femminile: le classi miste non sono ammesse. Il ruolo sociale femminile \u00e8 quello della madre di famiglia: il regime insiste sulla necessit\u00e0 di un popolo numeroso e giovane come condizione necessaria per la realizzazione dell'Impero italiano.\nA tal fine, la donna fascista ideale deve avere un fisico prestante, che le permetter\u00e0 di esser madre di tanti e sani figli: per questo viene introdotta una preparazione ginnica di alto livello negli istituti femminili e si sviluppano le discipline sportive femminili.\nIn linea con una politica di sobriet\u00e0 e semplicit\u00e0 incoraggiata dal regime, la moda del tempo scoraggia la cosmesi, rifacendosi a uno stile che riprendeva la moda francese degli anni venti: si riteneva il trucco una manifestazione di vanit\u00e0 e frivolezza, non in linea con i canoni pragmatici del fascismo.\nIn questi anni nasce la moda italiana e si afferma anche nel paese la sfilata di moda con la passerella rialzata (per permettere la vista, oltre che del vestito, anche delle scarpe indossate), al posto delle precedenti rappresentazioni teatrali. Inizia a essere diffuso anche l'uso di modelle e attrici come \"testimonial\" pubblicitarie.\nEducazione dei giovani.\nIl controllo sulla educazione e crescita dei giovani e il loro inquadramento nella dottrina fascista fu uno dei principali impegni del governo fascista. Ci\u00f2 provoc\u00f2 uno scontro con le autorit\u00e0 ecclesiastiche quando, nonostante i Patti Lateranensi firmati, Mussolini sciolse temporaneamente nel 1928 l'Azione Cattolica. Tale scontro si concluse nel 1931 quando la Chiesa accett\u00f2 di relegarne l'attivit\u00e0 alla semplice sfera religiosa e prefer\u00ec sacrificare lo scautismo cattolico anche per arrivare alla firma del Concordato.\nLe associazioni scout italiane tra il 1927 e il 1928 furono sciolte. Numerosi gruppi proseguirono tuttavia clandestinamente le loro attivit\u00e0 e alcuni di questi scout presero parte alla Resistenza (il Corpo Nazionale dei Giovani Esploratori Italiani chiama questo periodo Giungla silente). Anche sul versante cattolico dello scautismo, molti gruppi dell'Associazione Scautistica Cattolica Italiana non si lasciarono intimidire. Il gruppo clandestino pi\u00f9 famoso fu quello delle Aquile randagie, che in seguito diede anche vita all'OSCAR, un'organizzazione per sostenere rifugiati, perseguitati politici e prigionieri di guerra alleati.\nBambini e ragazzi sono quindi inquadrati in organizzazioni giovanili ed educati alla disciplina militare. Per i loro esercizi usano moschetti finti di legno.\nA quattro anni un bambino italiano diventa \"figlio della lupa\" e indossa la sua prima camicia nera. A otto diventa \"balilla\" e a quattordici \"avanguardista\". Analogamente le ragazze, dopo essere state \"figlie della lupa\", sono organizzate prima nelle \"piccole italiane\" e poi nelle \"giovani italiane\".\nGli studenti universitari vengono organizzati nei \"Gruppi Universitari Fascisti\" (Guf).\nL'educazione fisica e lo sport diventano un fenomeno di massa: tutti sono sollecitati a praticare l'attivit\u00e0 fisica. Ogni sabato, il \"sabato fascista\", vi sono riunioni, inquadrate nelle attivit\u00e0 del partito, per lezioni di dottrina fascista e per praticare sport, e dare sfoggio della propria abilit\u00e0.\nI ragazzi fanno volteggi, maneggiano il moschetto, si lanciano attraverso cerchi di fuoco. Le ragazze, in camicetta bianca e gonna nera, fanno roteare cerchi, clave, bandiere e si esibiscono nella corsa e nel salto.\nVengono creati i Littoriali della cultura e quelli dello sport.\nLe attivit\u00e0 sportive vengono regolate nel 1928 all'interno del \"Comitato olimpico nazionale italiano\" (CONI).\nNel piano di inquadramento del tempo libero rientrano anche il Dopolavoro nazionale, agevolazioni per viaggi familiari e svaghi collettivi. Lo stato organizza le colonie estive, suddivise in alpine e marine, per i figli dei lavoratori fino all'et\u00e0 di 16 anni, ove i ragazzi sono sempre organizzati in strutture di tipo militare e in divisa.\nNel 1939 ebbe inizio il Servizio Premilitare dei giovani, con l'obbligo di presentarsi, ogni sabato pomeriggio, ai rispettivi Gruppi Rionali. Nel 1940, ebbe luogo la Marcia della Giovent\u00f9, attraverso le citt\u00e0 d'Italia, con la partecipazione della classe 1922.\nBattaglie interne.\nQuella fascista \u00e8 l'epoca delle \"grandi battaglie\", campagne esaltate dalla propaganda del regime:\nCensura e controllo politico della societ\u00e0.\nA partire dal delitto Matteotti, il fascismo nel corso degli anni radicalizza le sue posizioni censurando sempre di pi\u00f9 la libert\u00e0 di opinione e perseguendo coloro che criticano il governo, esprimendo opinioni diverse dal pensiero ufficiale.\nPermangono tuttavia alcuni giornali non in linea col pensiero ufficiale o esplicitamente critici del fascismo e taluni intellettuali, come Benedetto Croce, proseguono la propria attivit\u00e0, spesso critica del fascismo.\nAi mass media (al tempo di fatto solo radio e carta stampata) venne imposto di parlare il meno possibile di fatti di cronaca nera e di crimini in genere e, in quei casi in cui fosse stato impossibile omettere la notizia, era chiesto di minimizzarla il pi\u00f9 possibile. Questo serviva per garantire un falso senso di sicurezza nell'opinione pubblica, che percepiva l'assenza di notizie di questo tipo come l'assenza del tipo di atti a cui si riferivano. Ad esercitare il potere di censura sulla stampa, mediante stringate direttive diramate alle redazioni (le \"veline\") \u00e8 il potente Ministero della cultura popolare, la cui abbreviazione telegrafica \"minculpop\" verr\u00e0 mutuata nel linguaggio giornalistico italiano per definire, dopo il fascismo, persone ed uffici che tentano a vario titolo di censurare articoli e opinioni.\nIl cinema d'importazione sub\u00ec un fermo per via di una disposizione del Ministero dell'Interno del 22 ottobre 1930: veniva imposto un completo rifiuto nei film del parlato che non fosse in lingua italiana, anche in minima parte. Fino a quel momento si era preferita la scelta di lasciare il sonoro originale e di utilizzare didascalie, anche se buona parte della popolazione non sapeva leggere correttamente. Per ovviare a questa disposizione si scelse di aggiungere alle scene dei film altre con attori italiani, che spiegavano cosa avessero detto precedentemente gli attori statunitensi. La censura coinvolse pi\u00f9 di 300 film dell'epoca. La censura di regime colpisce tutte le forme di cultura d'importazione dai paesi anglosassoni e in particolare i fumetti, rei di \"americanizzazione\".\nCon la \"riforma elettorale\" viene abolito il voto segreto: alle elezioni ci si deve esprimere con un s\u00ec o con un no alle proposte del governo, consegnando agli scrutatori una scheda del \"s\u00ec\" che all'esterno \u00e8 tricolore, oppure una scheda del \"no\" che \u00e8 tutta bianca. L'aspetto pi\u00f9 vistoso della violenza fascista contro gli oppositori si manifesta tipicamente con le manganellate e la costrizione a bere un'abbondante dose di olio di ricino, che causava in qualche caso una violenta disidratazione del corpo (l'olio di ricino come strumento di tortura e punizione fu introdotto da Gabriele d'Annunzio durante l'occupazione di Fiume e poi ripreso dal fascismo).\nLa polizia politica, l'OVRA, \u00e8 attivissima contro gli antifascisti che vengono giudicati e condannati da un tribunale speciale per la difesa dello Stato; istituendo tale tribunale viene anche reintrodotta la pena di morte per alcuni reati a carattere politico. Il tribunale speciale opera secondo le norme del codice penale militare di guerra e contro le sue sentenze non \u00e8 possibile alcuna impugnazione. Sono proibite le riunioni di pi\u00f9 di tre persone sia nei luoghi di lavoro che nei ritrovi pubblici (il diritto di riunione, gi\u00e0 formalmente proibito dallo Statuto Albertino, era tuttavia largamente tollerato).\nGli ebrei, in seguito a leggi razziali del 1938, sono esclusi da incarichi pubblici, viene loro proibita la propriet\u00e0 terriera oltre i 50 ettari e viene imposta la separazione razziale nella scuola e il divieto di iscriversi all'universit\u00e0, ad eccezione delle famiglie dei caduti o per altri meriti speciali. Se in un primo tempo vengono definiti \"ebrei\" solo i figli di genitori entrambi di origine ebrea, dopo pochi mesi dall'emanazione delle leggi la definizione viene estesa anche ai figli di matrimoni misti sospettati di seguire la religione o le usanze ebraiche. Vengono istituiti campi di internamento sia civili sia militari, in particolare durante la guerra.\nIn seguito alla promulgazione della legge sui culti ammessi nel 1929 viene limitata la libert\u00e0 di culto alle sole confessioni acattoliche riconosciute; la circolare Buffarini-Guidi del 1935, vieta il culto pentecostale in tutto il Regno in quanto \"esso si estrinseca e concreta in pratiche religiose contrarie all'ordine sociale e nocive all'integrit\u00e0 fisica e psichica della razza\". Molte volte denunciati dai parroci cattolici, molti pentecostali vengono arrestati, alcuni muoiono in carcere, altri in campo di concentramento.\nNumerosi sono i detenuti politici confinati in piccole isole o in piccoli paesi lontani dalla regione in cui vivono, tra questi Carlo Levi. Molti italiani sono costretti a prendere la via dell'esilio, tra i quali Ignazio Silone e Sandro Pertini.\nItalianizzazione forzata e modifiche al lessico.\nAnche sui nomi e sulle parole il fascismo impone la sua ideologia nazionalistica. Gli italiani sono invitati a far uso di termini nuovi, purch\u00e9 \"genuinamente italiani\", in sostituzione di quelli di origine straniera o che sembrano tali. Tutto ci\u00f2 che \u00e8 straniero \u00e8 infatti visto come estraneo, non patriottico. I bar si trasformano in \"mescite\" (o \"quisibeve\") e i \"sandwich\" in \"tramezzini\" (termine poi entrato nell'uso comune e mantenuto anche dopo la caduta del regime), il club del tennis diventa la \"consociazione della pallacorda\" (dal nome del simile ma pi\u00f9 antico gioco), il tessuto di \"cashmere\" \"casimiro\" e il \"film\" \"filmo\", l\"alcool\" diviene l'\"alcole\", e il \"football\" \"calcio\". Anche le squadre di calcio avente nome straniero furono costrette e cambiare nome: il divent\u00f2 il Milano (dal 1938 al 1945) e l' veniva chiamata \"Ambrosiana\".\nL'italianizzazione coinvolge anche molti cognomi terminanti con una consonante e quindi apparentemente \"stranieri\"; a questi viene aggiunta una vocale finale per renderli foneticamente \"pi\u00f9 italiani\". L'operazione viene motivata con la \"legittimit\u00e0'\" per ogni italiano di \"reclamare\" un cognome italiano; questo cambiamento anagrafico, da ottenersi con domanda scritta al prefetto, venne prima accordata agli abitanti della provincia di Trento secondo l'art. 1 del decreto legge 10 gennaio 1926, n. 17 -\"Restituzione in forma italiana dei cognomi delle famiglie della provincia di Trento\", definitivamente convertito nella legge 24 maggio 1926, n. 898, l'ultimo capoverso del quale stabiliva che, una volta ufficialmente italianizzato il cognome, il suo utilizzo nella forma \"straniera\" era punibile con una multa da 500 a 5000 lire. Il secondo articolo della legge estendeva la possibilit\u00e0 di italianizzare i cognomi stranieri o di origine straniera, su richiesta dell'interessato, anche nei casi non previsti dall'art. 1. Successivamente, tramite il regio decreto 7 aprile 1927, n. 494, e il regio decreto 31 maggio 1928, n. 1367 l'italianizzazione dei nomi venne espressamente estesa a tutta l'area della Venezia Tridentina ed alla zona di Fiume. Queste leggi vennero confermate nell'art. 164 del regio decreto n. 1238 del 9 luglio 1939 sull'Ordinamento dello Stato Civile.\nQueste leggi furono abrogate soltanto nel 1991, con la legge 28 marzo 1991, n. 114. Il processo di italianizzazione dei nomi comport\u00f2 anche la conversione della toponomastica ufficiale di tutte le localit\u00e0 dell'area altoatesina.\nIl fascismo tenta di imporre l'uso del \"voi\" al posto del \"lei\", considerato \"residuo del servilismo italiano verso gli invasori stranieri ed espressione di snobismo borghese\" nella lingua parlata; quest'ultima imposizione diede agio alla fronda antifascista di esprimersi a motteggi come \"da oggi vietato parlare di Galileo Galilei, si dovr\u00e0 parlare di Galileo Gali\"voi\"\" e Benedetto Croce, uso a tenere una corrispondenza epistolare con cui dava del voi al suo interlocutore, cambi\u00f2 l'incipit delle sue lettere passando al \"lei\". Tuttavia questa campagna contro il \"lei\" godr\u00e0 anche dell'appoggio di uomini di cultura come il linguista \"neopurista\" Bruno Migliorini e il romanziere Bruno Cicognani che, nella terza pagina del \"Corriere della Sera\", defin\u00ec questo pronome come \"aberrazione grammaticale e sintattica... spagnolismo... prodotto del cortigianismo ... servilismo e goffaggine\", auspicando un ritorno \"al \u201ctu\u201d espressione dell'universale romano e cristiano\" e al \"\u201cvoi\u201d segno di rispetto e di riconoscimento di gerarchia\"."}
{"id": "1843", "revid": "1869172", "url": "https://it.wikipedia.org/wiki?curid=1843", "title": "Francis Galton", "text": "Oltre a tale parola, ha lasciato alla scienza anche termini come anticiclone \u2013 in quanto si interessava anche di meteorologia \u2013 e regressione e correlazione. Contribu\u00ec all'affermazione di diverse discipline sperimentali, tra cui la psicometria.\nBiografia.\nDi famiglia quacchera, era nipote di Erasmus Darwin e cugino di Charles Darwin (sua madre, Frances Ann Violetta Darwin, era la sorellastra minore del padre di Charles Darwin, Robert), ma, nonostante la notevole parentela, non port\u00f2 a termine n\u00e9 gli studi in medicina, n\u00e9 ottenne il diploma di matematica a Cambridge.\nPersonaggio polivalente e intellettualmente prolifico, Galton ha scritto pi\u00f9 di 340 fra articoli e libri nel corso della sua vita. Fortemente interessato al miglioramento della razza e alla selezione di una \u00e9lite intellettuale, \u00e8 stato il fondatore di una nuova disciplina da lui denominata \"eugenetica\". La sua teoria \u00e8 anche detta darwinismo sociale. La teoria evolutiva portava con s\u00e9 un ottimismo razionale, quello che la selezione naturale avrebbe migliorato le specie viventi; il darwinismo sociale rilevava che l'evoluzione umana non seguiva queste regole, e sosteneva che la selezione doveva applicarsi all'uomo poich\u00e9 anch'esso appartiene al regno animale e perch\u00e9 la selezione naturale avrebbe garantito la migliore qualit\u00e0 degli individui e il migliore futuro della specie umana.\nIl 5 febbraio 1844 entr\u00f2 nella Massoneria, nella \"Scientific lodge\" di Cambridge, appartenente alla Gran Loggia unita d'Inghilterra, divenne Compagno l'11 marzo e Maestro il 13 maggio dello stesso anno. Uno dei suoi certificati massonici della \"Scientific lodge\" si trova tra le sue carte all'University College di Londra..\nGalton e l'eugenetica.\nDa quest'immagine semplicistica dell'uomo come animale in evoluzione, si dedusse un'immagine dello sviluppo della societ\u00e0 umana come evoluzione altrettanto spontanea e incontrollata di quella che si supponeva fosse l'evoluzione dell'organismo umano (H. Drummond, \"Natural law in the spiritual world\", Londra, 1883). Muovendo da questa concezione, Francis Galton si accinse con le migliori intenzioni a studiare l'eredit\u00e0 delle grandi personalit\u00e0 del suo tempo (F. Galton, \"Hereditary genius\", Londra, 1869). Egli trov\u00f2 che molti di questi uomini superiori erano imparentati fra di loro e che tutti appartenevano a un numero relativamente ristretto di famiglie.\nGalton tuttavia trascur\u00f2 che la classe dominante inglese del suo tempo costituiva un'esigua minoranza di famiglie, legate fra di loro da vincoli matrimoniali, e che le probabilit\u00e0 di successo, anche intellettuale, andavano in maniera schiacciante a favore dei giovani della classe dominante. Il lavoro di Galton ha tuttavia il merito di essere il primo esempio, per quanto grossolano, di statistica applicata allo studio dell'ereditariet\u00e0; esso pose le fondamenta dell'eugenetica, scienza socio-biologica, che da allora \u00e8 stata utilizzata soprattutto per tentar di provare, sul terreno genetico, la superiorit\u00e0 di sangue delle classi privilegiate, e la necessit\u00e0 di proteggerne la purezza da incroci avventati con le classi inferiori. Quest'interpretazione biologica della societ\u00e0, col suo accento sul fatto razziale e sugli incroci, ha influenzato in maggiore o minor misura molti storici e sociologici anche progressivi. Essa \u00e8 stata popolarizzata da storici come Green e da romanzieri come Wells.\nContributi alla geografia.\nTra il 1845 e il 1846 si rec\u00f2 in Egitto e intraprese un viaggio lungo il Nilo fino a Khartum in Sudan, da dove poi prosegu\u00ec fino a Beirut, Damasco e lungo le rive del Giordano. Diviene socio della Royal Geographical Society e nel 1850 parte per un viaggio esplorativo autofinanziato nell'Africa Sudoccidentale. Lo accompagn\u00f2 l'esploratore britannico di origine svedese Carl Johan Anderson che si ferm\u00f2 nei territori per un periodo pi\u00f9 lungo. Durante il viaggio esplorarono e tracciarono le mappe del Damaraland e dell'Ovamboland. Al rientro, nel 1851, pubblic\u00f2 la sua relazione: \"Narrative of an Explorer in Tropical South Africa\" che gli valse la medaglia d'oro della Royal Geographical Society e la medaglia d'argento della Soci\u00e9t\u00e9 de G\u00e9ographie francese.\nContributi alla statistica.\nNel 1865 comincia a interessarsi alla metodologia statistica e alla sua applicazione in molteplici settori, fra i quali la \ngenetica, l'antropometria, l'educazione e la psicologia. Grazie ai suoi tentativi di quantificare il comportamento dell'uomo viene considerato il padre della biometria. In una ricerca del 1869 introdusse il concetto di correlazione, senza darne una definizione (osserv\u00f2 che \"tra moralit\u00e0 di un individuo e la sua instabilit\u00e0 morale non vi \u00e8 correlazione\").\nNel 1877, studiando la relazione tra l'altezza dei figli e l'altezza dei padri, constat\u00f2 che lo scarto dalla media \"regredisce\". In tale studio (nel quale fa uso della curva gaussiana di distribuzione normale) introdusse anche una misura numerica di tale funzione (relazione) lineare oggi nota come coefficiente di regressione (regressione \u00e8 sinonimo di dipendenza), identificata gi\u00e0 da Galton con la lettera \"r\" come abbreviazione di \"regressione\" (in realt\u00e0, non standardizzava le variabili, come si fa oggi, ma le normava usando lo scarto interquartile). Grazie a Hamilton Dixon formalizz\u00f2 la distribuzione di tale misura verificando che era una distribuzione normale bivariata. Determinando alcuni parametri di tale distribuzione anticip\u00f2 alcuni concetti dell'analisi delle componenti principali.\nCon la sua ricerca su come migliorare la razza umana (eugenetica) e su come misurare tale miglioria contribuisce allo sviluppo di concetti come la mediana e i frattili. Nel 1901 finanzia la creazione della rivista \"Biometrika\". Molto amico di Karl Pearson (altro personaggio chiave della statistica), nel 1904 far\u00e0 confluire il suo \"Eugenics Record Office\" nel laboratorio di biometria di Pearson, dando origine al Laboratorio Galton. Per testamento crea il \"Galton Chair of National Eugenics\", dotato di 45\u00a0mila sterline. Sono inoltre famosi i suoi studi sulla Macchina di Galton (Quinconce), un piccolo dispositivo per lo studio della distribuzione binomiale.\nImpronte digitali.\nGalton dedic\u00f2 svariati volumi (1891, 1892, 1893 e 1895) e articoli all'esposizione dei suoi studi sulle impronte digitali. Misur\u00f2 la probabilit\u00e0 che due individui diversi possiedano le medesime impronte, ne indag\u00f2 l'ereditariet\u00e0 e le caratteristiche in diverse gruppi razziali, e ide\u00f2 un sistema per la loro classificazione. Il metodo di identificazione mediante impronte digitali era stato gi\u00e0 introdotto da William James Herschel negli anni 1860, e il suo uso in ambito criminale e giudiziario gi\u00e0 proposto da Henry Faulds nel 1880. Ma furono le ricerche di Galton, congiuntamente a quelle svolte da Sir Edward Henry nel medesimo periodo, a impostare su base scientifica lo sviluppo e le applicazioni di questo metodo, favorendone quindi l'effettiva adozione nelle aule giudiziarie (cfr. Bulmer 2003)."}
{"id": "1845", "revid": "120264129", "url": "https://it.wikipedia.org/wiki?curid=1845", "title": "Funzione generatrice dei momenti", "text": "La funzione generatrice dei momenti viene usata nella teoria della probabilit\u00e0 per caratterizzare in modo astratto le variabili casuali permettendo da un lato di estrarne agevolmente alcuni parametri (come il valore atteso e la varianza) dall'altro di confrontare due diverse variabili casuali e vedere il loro comportamento in condizioni limite.\nLa funzione generatrice dei momenti \"g(t)\" di una variabile casuale \"X\" \u00e8 definita come il valore atteso di formula_1, dove esso \u00e8 finito (e ci\u00f2 pu\u00f2 accadere solo in un intorno dello 0, in cui vale 1 indipendentemente da \"X\"). Infatti tale valore atteso potrebbe essere infinito e in tal caso si dice semplicemente che \"X\" non possiede funzione generatrice dei momenti.\nDescrizione.\nNel caso di variabili casuali discrete si ottiene:\nmentre per la variabili casuali continue:\ndove formula_4, formula_5 denotano le funzioni di massa (densit\u00e0 nel caso continuo) della variabile casuale in questione. \nDalla funzione generatrice dei momenti \u00e8 possibile ricavare i momenti semplici di ordine \"k\" derivando \"k\" volte g(t) con t=0. Vale a dire:\ndall'ultima espressione sopra si pu\u00f2 ad esempio ricavare la varianza.\nTeoremi.\nSe formula_9 sono v.c. indipendenti e formula_10 la loro somma:\nallora la funzione generatrice dei momenti di formula_10 \u00e8 il prodotto delle funzioni generatrici dei momenti delle singole formula_13:\nUn secondo teorema importante \u00e8 il seguente\nSe due variabili casuali su uno stesso spazio di probabilit\u00e0 hanno stessa funzione generatrice dei momenti, allora le due variabili casuali coincidono."}
{"id": "1846", "revid": "767487", "url": "https://it.wikipedia.org/wiki?curid=1846", "title": "Frank Yates", "text": "Biografia.\nNel 1931 divenne l'assistente di Ronald Fisher presso la stazione sperimentale di Rothamsted. Dall 1933 ne diresse la statistica, in quanto Fisher pass\u00f2 all'University College di Londra. \nA Rothamsted lavor\u00f2 sul disegno degli esperimenti, diede contributi all'analisi della varianza e formul\u00f2 l'algoritmo di Yates. \nDurante la seconda guerra mondiale lavor\u00f2 alla ricerca operativa \"ante litteram\". \nDopo la guerra lavor\u00f2 al disegno delle indagini campionarie e alle analisi campionarie. \nEntusiasta dei computer, nel 1954 ottenne per Rothamsted un Elliott 401 e contribu\u00ec agli sviluppi iniziali dell'informatizzazione della statistica. \nNel 1966 ottenne la \"Royal Medal\" dalla \"Royal Society\". \nRitiratosi nel 1968 da Rothamsted, divenne \"Senior Research Fellow\" all\"'Imperial College\"."}
{"id": "1851", "revid": "2068842", "url": "https://it.wikipedia.org/wiki?curid=1851", "title": "Firmware", "text": "Il firmware (prestito linguistico dalla lingua inglese derivante dall'unione di \"\"firm\" e \"software\"\", sicch\u00e9 in italiano equivale a componente logico permanente) \u00e8 un programma, ovvero una sequenza di istruzioni, integrato direttamente in un componente elettronico programmato (es. UEFI su ROM).\nDescrizione.\n\u00c8 installato direttamente dal produttore del dispositivo alla fine del processo produttivo risiedendo normalmente stabilmente nell'hardware per cui \u00e8 stato progettato e fino a pochi anni fa non era modificabile dall'utente finale. I dispositivi pi\u00f9 recenti consentono invece l'aggiornamento del firmware; in particolar modo, sono aggiornabili quelli che possono interagire con componenti simili, ma con differenti caratteristiche. In una scheda elettronica (come una scheda di espansione per computer) esso generalmente trova posto all'interno di una memoria ROM o flash; quando invece il firmware \u00e8 integrato all'interno di un processore (come ad esempio il Pentium 4) in italiano viene detto anche microcodice.\nIl tipo pi\u00f9 conosciuto \u00e8 quello della scheda madre di un PC, ovvero l'UEFI (che ha sostituito il BIOS), e responsabile del corretto avvio del computer, ma quasi sempre sono dotati di proprio firmware anche i singoli componenti di un computer, come dischi fissi, lettori o masterizzatori di CD e DVD, schede di espansione in genere. Sono spesso firmware i software di funzionamento dei sistemi embedded, tra cui alcuni tipi di dispositivo mobile (gli smartphone, ad esempio).\nSpesso esiste un altro componente software pi\u00f9 semplice e di livello pi\u00f9 basso, che si occupa delle funzioni minimali necessarie a gestire la memoria non volatile e a caricare il firmware, denominato bootloader. Altro componente che presiede l'inizializzazione di un dispositivo hardware \u00e8 la bootrom.\nFunzioni.\nIl suo scopo \u00e8 quello di \"avviare\" il componente stesso e consentirgli di interagire con altri componenti hardware tramite l'implementazione di protocolli di comunicazione o interfacce di programmazione. Rappresenta di fatto il punto di incontro fra le componenti logiche e fisiche di un dispositivo elettronico, ossia tra software e hardware.\nNegli apparati di rete.\nIn alcuni apparati all'interno di reti di calcolatori, come router e molti switch di fascia media e alta, la parola firmware ha un significato pi\u00f9 ampio ed indica il vero e proprio sistema operativo dell'apparato, che ne gestisce tutte le funzioni, possiede un'interfaccia utente spesso non banale (accessibile via porta seriale, o via rete con i protocolli SNMP, telnet, SSH, HTTP, TFTP o anche FTP per il trasferimento di file di configurazione o nuove versioni del firmware), permette di monitorare ed intervenire sul funzionamento dell'apparato e di modificarne la configurazione.\nData la complessit\u00e0 delle funzioni realizzate dal firmware in questi casi, gli aggiornamenti per aggiungere altre funzionalit\u00e0 o per correggere bug possono essere frequenti. Anche in questi casi, il firmware \u00e8 memorizzato su una memoria non volatile ROM o EEPROM."}
{"id": "1852", "revid": "1718925", "url": "https://it.wikipedia.org/wiki?curid=1852", "title": "Frequently asked questions", "text": "Le frequently asked questions, meglio conosciute con la sigla FAQ, sono letteralmente \"domande poste frequentemente\", cio\u00e8 una serie di risposte stilate direttamente dall'autore alle domande che gli vengono poste, o che ritiene gli verrebbero poste, pi\u00f9 frequentemente dagli utilizzatori di un certo servizio; soprattutto su Internet, e in particolare nel web e nelle comunit\u00e0 virtuali, vi sono domande ricorrenti alle quali si preferisce rispondere pubblicamente con un documento affinch\u00e9 non vengano poste troppo spesso, in modo da sciogliere i dubbi dei nuovi utenti.\nFAQ nei newsgroup.\nDato che con la crescita di un newsgroup ci sono domande che tendono a ripetersi, normalmente le risposte a queste domande vengono raccolte per evitare di dire sempre le stesse cose. Quasi tutti i newsgroup hanno una FAQ, che abitualmente, per i newsgroup it.*, viene pubblicata sul gruppo stesso e su un gruppo apposito (\"it.faq\") con una certa regolarit\u00e0. \u00c8 norma di buona educazione leggere le FAQ di un newsgroup prima di porre delle domande; le reazioni a chi non segue questa norma dipendono dal tasso di sopportazione dei partecipanti \"anziani\" della comunit\u00e0.\nFAQ nei siti web.\nLe FAQ sono frequentemente utilizzate nei siti web, dove vengono in genere raccolte in una pagina disponibile a tutti e facilmente raggiungibile.\nL'esigenza di questo sistema di informazione nasce dal fatto che i gestori dei siti (webmaster), con l'aumentare della complessit\u00e0 dell'argomento \ntrattato come della complessit\u00e0 stessa della struttura del sito o del semplice numero di utenti, si trovavano spesso sommersi da una mole di email che pongono sempre le stesse domande, tale che risulta impossibile, o poco efficiente, rispondere a tutti singolarmente.\nQuesto ingegnoso sistema di condivisione dell'informazione non viene sempre sfruttato nelle sue piene potenzialit\u00e0 dagli utenti. Spesso gi\u00e0 nella fase di realizzazione del sito vengono previste quelle che saranno presumibilmente le domande ricorrenti e inserite con le risposte nella pagina delle FAQ."}
{"id": "1853", "revid": "869733", "url": "https://it.wikipedia.org/wiki?curid=1853", "title": "Firewall", "text": "Nell'informatica, nell'ambito delle reti di computer, un firewall (termine inglese dal significato originario di \"parete refrattaria\", \"muro tagliafuoco\", \"muro ignifugo\"; in italiano anche \"parafuoco\" o \"parafiamma\") \u00e8 un componente hardware e/o software di difesa perimetrale di una rete, originariamente passivo, che pu\u00f2 anche svolgere funzioni di collegamento tra due o pi\u00f9 segmenti di rete, fornendo dunque una protezione in termini di sicurezza informatica della rete stessa.\nStoria.\nIl termine \"firewall\" in origine si riferiva a un muro destinato a confinare un incendio all'interno di un edificio. Gli usi successivi si riferiscono a strutture analoghe, come la lamiera che separa il vano motore di un veicolo o di un aereo dall'abitacolo. Il termine fu applicato alla fine degli anni ottanta alla tecnologia di rete che emerse quando internet era abbastanza nuovo in termini di uso e connettivit\u00e0 globali. I predecessori dei firewall per la sicurezza della rete erano i router utilizzati alla fine degli anni ottanta.\nEvoluzione.\nCon l'introduzione delle reti LAN nella seconda met\u00e0 degli anni 1970 e l'aumentare della connettivit\u00e0 tra queste, favorita dalla diffusione dei primi router a partire dai primi anni 1980, cominciarono a emergere i primi problemi di sicurezza riguardanti gli accessi non autorizzati ad una rete. Una delle prime soluzioni adottate consisteva nell'impostare all'interno dei router le liste di controllo degli accessi (ACL) che consentivano di stabilire quali pacchetti accettare e quali scartare sulla base dell'indirizzo IP. Questo approccio divent\u00f2 sempre meno utilizzabile quanto pi\u00f9 aumentavano gli host connessi alla rete Internet. Per cercare di contrastare le intrusioni, alla fine degli anni 1980 vennero introdotti i primi firewall.\nLa prima generazione fu quella dei \"packet filter firewall\" o \"stateless firewall\", il cui primo esemplare venne sviluppato nel 1988 dalla Digital Equipment Corporation. Il loro funzionamento consisteva nel filtrare il traffico secondo un insieme di regole basate su alcune informazioni presenti nell'header dei pacchetti. Questi semplici filtri, usati spesso all'interno dei router e degli switch, potevano essere aggirati utilizzando l'IP spoofing e non riuscivano a rilevare le vulnerabilit\u00e0 nei livelli del modello OSI superiori al terzo.\nLa seconda generazione di firewall introdusse, rispetto alla prima, la possibilit\u00e0 di salvare e monitorare lo stato di una connessione. Il primo \"stateful firewall\" (chiamato anche \"circuit-level gateway\") venne sviluppato tra il 1989 e il 1990 dagli AT&amp;T Bell Laboratories. Un firewall di questo tipo consentiva la formulazione di regole in grado di bloccare pacchetti fasulli, cio\u00e8 non appartenenti ad alcuna connessione attiva, ma non garantiva la protezione da attacchi che sfruttavano vulnerabilit\u00e0 nei livelli superiori del modello OSI. Inoltre erano sensibili anche ad attacchi di tipo DoS che puntavano a riempire la tabella dello stato delle connessioni.\nFirewall di tipo stateful vennero integrati all'interno di piattaforme UTM (Unified Threat Management) che inizialmente, oltre al firewall, prevedevano anche un antivirus e un sistema per la prevenzione delle intrusioni (IPS). Altre funzioni che vennero aggiunte in seguito a questo tipo di soluzioni per la sicurezza sono VPN, reporting, load balancing e il filtraggio del contenuto. All'interno di questo insieme di strumenti, il firewall costituiva il primo elemento di difesa del sistema. Uno dei problemi pi\u00f9 importanti delle soluzioni UTM erano le prestazioni.\nLa crescita di Internet port\u00f2 alla diffusione degli attacchi inseriti all'interno del traffico web ai quali i stateful firewall non erano in grado di far fronte. Infatti i firewall della seconda generazione, come quelli della prima, non avevano la capacit\u00e0 di individuare le minacce all'interno del traffico in quanto riuscivano a classificarlo semplicemente sulla base della porta e del protocollo. Il problema port\u00f2 allo sviluppo degli \"application firewall\" (anche detti \"proxy firewall\" o \"application gateway\"), una nuova generazione di firewall in grado di offrire protezione fino al livello applicativo (livello 7) del modello OSI. Tra i firewall di questo tipo DEC SEAL e FWTK furono tra i primi ad essere sviluppati nella prima met\u00e0 degli anni 1990. Tuttavia questo tipo di firewall poteva supportare un solo protocollo applicativo e influiva negativamente sul traffico di rete.\nNella seconda met\u00e0 degli anni 2000 vennero realizzati i primi \"next-generation firewall\" i quali riunivano vecchie e nuove tecnologie di sicurezza in un'unica soluzione, evitando il degrado delle prestazioni e migliorandone la configurazione e la gestione.\nDescrizione.\nDi norma, la rete viene divisa in due sottoreti: una, detta esterna, \u00e8 tipicamente una WAN (Wide Area Network) che pu\u00f2 comprendere Internet, mentre l'altra interna, detta LAN (Local Area Network), comprende una sezione pi\u00f9 o meno grande di un insieme di computer host locali; in alcuni casi pu\u00f2 essere utile creare una terza sottorete, detta DMZ (o zona demilitarizzata), adatta a contenere quei sistemi che devono essere isolati dalla rete interna, ma che devono comunque essere protetti dal firewall ed essere raggiungibili dall'esterno (server pubblici).\nCaratteristiche.\nIn generale pu\u00f2 essere un software oppure un dispositivo hardware oppure una composizione di hardware e software: in particolare si definisce appliance nel caso in cui sia realizzato come un dispositivo hardware provvisto di software integrato in grado di svolgere le funzione di firewall. Si tratta dunque di un componente per la sicurezza informatica avente lo scopo di controllare gli accessi alle risorse di un sistema filtrando tutto il traffico che tale sistema scambia con l'esterno: il sistema, che si suppone sicuro e attendibile, protetto dal firewall, pu\u00f2 essere un singolo computer o una rete di computer (detta \"rete interna\" o \"rete locale\" o \"rete privata\") mentre l'ambiente esterno con cui interagisce \u00e8 tipicamente una rete che si suppone sconosciuta, insicura e non attendibile (detta \"rete esterna\" o \"rete pubblica\"). In particolare un firewall filtra il traffico sulla base di un insieme di regole, solitamente dette \"policy\" (in italiano si potrebbe rendere con \"criteri\" o \"politiche\"), che vengono applicate secondo due possibili criteri generali:\nI firewall utilizzano normalmente il criterio default-deny poich\u00e9 garantisce una maggiore sicurezza e una maggiore precisione nella definizione delle regole rispetto al criterio default-allow, anche se quest'ultimo consente una configurazione pi\u00f9 semplice. L'analisi dei pacchetti che costituiscono il traffico, secondo i criteri di sicurezza formalizzati dalle regole, si traduce in una delle seguenti azioni:\nDi solito i firewall non prevedono il blocco del pacchetto e il rinvio dello stesso al mittente per evitare uno spreco di banda. \nI firewall si dividono in host-based e network-based a seconda della natura del sistema che proteggono. Un \"host-based firewall\", chiamato anche \"personal firewall\" o \"firewall software\", \u00e8 un'applicazione software che controlla il traffico uscente ed entrante di un singolo computer. In particolare blocca le applicazioni installate sulla macchina a cui non \u00e8 concessa la connessione con l'esterno. Un \"network-based firewall\", detto anche \"network firewall\" o \"firewall hardware\", \u00e8 un componente hardware stand-alone che viene posto sul confine di una rete in modo da filtrare tutto il traffico che questa scambia con l'esterno (per questo viene anche detto \"firewall perimetrale\"). \nI firewall hardware sono macchine che vengono progettate per la particolare funzione che devono svolgere e possono essere realizzate con hardware e software dedicati o con un server opportunamente configurato per eseguire solamente un firewall. Dato che vengono impiegate per separare una rete interna da una rete esterna, sono dotate di due schede di rete e presentano un sistema operativo minimale composto solo da software indispensabile per l'esecuzione del firewall. Per questo motivo i firewall hardware sono pi\u00f9 sicuri e allo stesso tempo pi\u00f9 difficili da configurare rispetto ai firewall software.\nFiltraggio dei pacchetti/contenuti.\nUna funzione che alcuni firewall prevedono \u00e8 la possibilit\u00e0 di filtrare ci\u00f2 che arriva da Internet sulla base di diversi tipi di criteri non relativi alla sicurezza informatica, ma volti a limitare gli utilizzi della rete sulla base di decisioni politiche, in particolare vietando la connessione su determinate porte o, per quanto riguarda il web, a determinate categorie di siti:\nAlcune nazioni arrivano a filtrare tutto il traffico internet proveniente dal proprio territorio nazionale nel tentativo di controllare il flusso di informazioni. Spesso l'attivazione di questa funzionalit\u00e0 \u00e8 demandata a software e/o hardware dedicati al filtraggio in base a URL, appartenenti alla categoria dei proxy. Ai firewall viene per\u00f2 richiesto di impedire che gli utenti aggirino tali limitazioni. Le applicazioni di \"controllo della navigazione\", in ambito aziendale ovvero per scopi professionali, supportate dai firewall, hanno periodici aggiornamenti per quanto concerne le black list standard (per genere) da utilizzare come base di partenza per la configurazione.\nAltre funzionalit\u00e0 associate (NAT e Intrusion prevention system).\nUna funzione spesso associata al firewall \u00e8 quella di NAT (traduzione degli indirizzi di rete), che pu\u00f2 contribuire a rendere inaccessibili i calcolatori sulla rete interna mascherandone gli indirizzi IP. Molti firewall possono registrare tutte le operazioni fatte (\"logging\"), effettuare registrazioni pi\u00f9 o meno selettive (ad esempio, registrare solo i pacchetti che violano una certa regola, non registrare pi\u00f9 di N pacchetti al secondo), e tenere statistiche di quali regole sono state pi\u00f9 violate.\nLa registrazione integrale dell'attivit\u00e0 di un firewall pu\u00f2 facilmente assumere dimensioni ingestibili, per cui spesso si usa il logging solo temporaneamente per diagnosticare problemi, o comunque in modo selettivo (logging dei soli pacchetti rifiutati o solo di alcune regole). Tuttavia, l'analisi dei log di un firewall (o anche dei contatori delle varie regole) pu\u00f2 permettere di individuare in tempo reale tentativi di intrusione. Talvolta ad un firewall \u00e8 associata anche la funzione \"rilevamento delle intrusioni (IDS)\", un sistema basato su euristiche che analizza il traffico e tenta di riconoscere possibili attacchi alla sicurezza della rete, e pu\u00f2 anche scatenare reazioni automatiche da parte del firewall (Intrusion prevention system).\nVantaggi e svantaggi.\nRispetto ad un firewall perimetrale, il personal firewall \u00e8 eseguito sullo stesso sistema operativo che dovrebbe proteggere, ed \u00e8 quindi soggetto al rischio di venir disabilitato da un malware che prenda il controllo del calcolatore con diritti sufficienti. Inoltre, la sua configurazione \u00e8 spesso lasciata a utenti finali poco esperti. A suo favore, il personal firewall ha accesso ad un dato che un firewall perimetrale non pu\u00f2 conoscere, ovvero pu\u00f2 sapere quale applicazione ha generato un pacchetto o \u00e8 in ascolto su una determinata porta, e pu\u00f2 basare le sue decisioni anche su questo, ad esempio bloccando una connessione SMTP generata da un virus e facendo passare quella generata da un'altra applicazione.\nLimiti.\nIl firewall, pur essendo spesso un componente vitale in una strategia di sicurezza informatica, resta un singolo elemento di tale strategia:\nVulnerabilit\u00e0.\nUna delle vulnerabilit\u00e0 pi\u00f9 conosciute di un firewall di fascia media \u00e8 l'HTTP tunneling, che consente di bypassare le restrizioni Internet utilizzando comunicazioni HTTP solitamente concesse dai firewall.\nAltra tipica vulnerabilit\u00e0 \u00e8 la dll injection, ovvero una tecnica utilizzata da molti trojan, che sovrascrive il codice maligno all'interno di librerie di sistema utilizzate da programmi considerati \"sicuri\". \nL'informazione riesce ad uscire dal computer in quanto il firewall, che di solito controlla i processi e non le librerie, crede che l'invio ad Internet lo stia eseguendo un programma da esso ritenuto sicuro, ma che di fatto utilizza la libreria contaminata. Alcuni firewall hanno anche il controllo sulla variazione delle librerie in memoria, ma \u00e8 difficile capire quando le variazioni sono state fatte da virus.\nTipologie.\nGeneralmente classificati come basati su rete o basati su host, i firewall di rete sono posizionati sui computer gateway di LAN, WAN e intranet: si tratta di dispositivi software in esecuzione su hardware generico o dispositivi per computer firewall basati su hardware. Le appliance firewall possono anche offrire funzionalit\u00e0 aggiuntive alla rete interna che proteggono, come ad es. un server DHCP o VPN per quella rete. I firewall basati su host sono invece posizionati sul nodo terminale di rete stesso e controllano il traffico di rete in entrata e in uscita da tali macchine: pu\u00f2 essere un daemon o un servizio come parte del sistema operativo o un'applicazione agente come la sicurezza o la protezione degli endpoint. Ognuno possiede vantaggi e svantaggi, tuttavia, ognuno ha un ruolo nella sicurezza a pi\u00f9 livelli; anche i firewall variano di tipo a seconda di dove proviene la comunicazione dati, dove viene intercettata e viene tracciato lo stato della comunicazione.\nPersonal firewall o Firewall software.\nOltre al firewall a protezione perimetrale ne esiste un secondo tipo, definito \"Personal Firewall\", che si installa direttamente sui sistemi da proteggere (per questo motivo \u00e8 chiamato anche Firewall Software). In tal caso, un buon firewall effettua anche un controllo di tutti i programmi che tentano di accedere ad Internet presenti sul computer nel quale \u00e8 installato, consentendo all'utente di impostare delle regole che possano concedere o negare l'accesso ad Internet da parte dei programmi stessi, questo per prevenire la possibilit\u00e0 che un programma malevolo possa connettere il computer all'esterno pregiudicandone la sicurezza.\nIl principio di funzionamento differisce rispetto a quello del firewall perimetrale in quanto, in quest'ultimo, le regole che definiscono i flussi di traffico permessi vengono impostate in base all'indirizzo IP sorgente, quello di destinazione e la porta attraverso la quale viene erogato il servizio, mentre nel personal firewall all'utente \u00e8 sufficiente esprimere il consenso affinch\u00e9 una determinata applicazione possa interagire con il mondo esterno attraverso il protocollo IP. Da sottolineare che l'aggiornamento di un firewall \u00e8 importante ma non \u00e8 cos\u00ec vitale come invece lo \u00e8 l'aggiornamento di un antivirus, in quanto le operazioni che il firewall deve compiere sono sostanzialmente sempre le stesse. \u00c8 invece importante creare delle regole che siano corrette per decidere quali programmi devono poter accedere alla rete esterna e quali invece non devono.\nPacket filter firewall o stateless firewall.\nUn packet filter firewall o stateless firewall analizza ogni pacchetto che lo attraversa singolarmente, senza tenere conto dei pacchetti che lo hanno preceduto. In tale analisi vengono considerate solo alcune informazioni contenute nell'header del pacchetto, in particolare quelle appartenenti ai primi tre livelli del modello OSI pi\u00f9 alcune del quarto. Le informazioni in questione sono l'indirizzo IP della sorgente, l'indirizzo IP della destinazione, la porta della sorgente, la porta della destinazione e il protocollo di trasporto. Su questi parametri vengono costruite le regole che formalizzano la policy del firewall e che stabiliscono quali pacchetti lasciar passare e quali bloccare. Questo tipo di filtraggio \u00e8 semplice e leggero ma non garantisce un'elevata sicurezza. Infatti risulta vulnerabile ad attacchi di tipo IP spoofing in quanto non riesce a distinguere se un pacchetto appartenga o no ad una connessione attiva. Quindi, a causa della mancanza di stato, il firewall lascia passare anche i pacchetti il cui indirizzo IP sorgente originale, non consentito dalla policy del firewall, viene volutamente modificato con un indirizzo consentito. Inoltre il filtraggio, basato solo sulle informazioni dei primi livelli del modello OSI, non permette al firewall di rilevare gli attacchi basati su vulnerabilit\u00e0 dei livelli superiori. Pochi packet filter firewall supportano delle funzionalit\u00e0 di logging e di reporting di base.\nIl primo documento pubblicato sulla tecnologia firewall \u00e8 stato nel 1988, quando gli ingegneri della Digital Equipment Corporation (DEC) hanno sviluppato sistemi di filtraggio noti come firewall per filtri a pacchetto. Questo sistema abbastanza basilare \u00e8 la prima generazione di quella che in seguito divenne una funzionalit\u00e0 di sicurezza Internet altamente coinvolta e tecnica. Alla AT &amp; T Bell Labs, Bill Cheswick e Steve Bellovin hanno continuato la loro ricerca nel filtraggio dei pacchetti e hanno sviluppato un modello funzionante per la propria azienda basato sulla loro originale architettura di prima generazione.\nStateful firewall o circuit-level gateway.\nUno stateful firewall o circuit-level gateway svolge lo stesso tipo di filtraggio dei packet filter firewall e in pi\u00f9 tiene traccia delle connessioni e del loro stato. Questa funzionalit\u00e0, detta stateful inspection, viene implementata utilizzando una tabella dello stato interna al firewall nella quale ogni connessione TCP e UDP viene rappresentata da due coppie formate da indirizzo IP e porta, una per ciascun endpoint della comunicazione. Per tenere traccia dello stato di una connessione TCP vengono memorizzati il sequence number, l'acknowledgement number e i flag che ne indicano l'inizio (SYN), la parte centrale (ACK) e la fine (FIN). Quindi uno stateful firewall bloccher\u00e0 tutti i pacchetti che non appartengono ad una connessione attiva, a meno che non ne creino una nuova, o che non rispettino l'ordine normale dei flag nella comunicazione. La possibilit\u00e0 di filtrare i pacchetti sulla base dello stato delle connessioni previene gli attacchi di tipo IP spoofing ma comporta una maggiore difficolt\u00e0 nella formulazione delle regole. Inoltre gli stateful firewall non rilevano gli attacchi nei livelli OSI superiori al quarto e sono sensibili agli attacchi DoS che ne saturano la tabella dello stato. In generale, rispetto ai packet filter firewall, offrono una maggiore sicurezza, un logging migliore e un controllo migliore sui protocolli applicativi che scelgono casualmente la porta di comunicazione (come FTP) ma sono pi\u00f9 pesanti dal punto di vista delle performance.\nApplication firewall o proxy firewall o application gateway.\nUn application firewall o proxy firewall o application gateway opera fino al livello 7 del modello OSI filtrando tutto il traffico di una singola applicazione sulla base della conoscenza del suo protocollo. Questo tipo di firewall analizza i pacchetti nella sua interezza considerando anche il loro contenuto (payload) ed \u00e8 quindi in grado di distinguere il traffico di un'applicazione indipendentemente dalla porta di comunicazione che questa utilizza. Un'altra caratteristica che lo distingue da un packet filter firewall e da uno stateful firewall \u00e8 la capacit\u00e0 di spezzare la connessione tra un host della rete che protegge e un host della rete esterna. Infatti nelle comunicazioni svolge il ruolo di intermediario ed \u00e8 quindi l'unico punto della rete che comunica con l'esterno, nascondendo cos\u00ec gli altri host che vi appartengono. Questo tipo di firewall \u00e8 in grado di rilevare i tentativi di intrusione attraverso lo sfruttamento di un protocollo e di realizzare le funzionalit\u00e0 di logging e reporting in modo migliore rispetto ai firewall precedentemente descritti. Sebbene aumenti il livello della sicurezza, un application firewall \u00e8 specifico per ogni applicazione e costituisce un collo di bottiglia per le performance della rete.\nNext-generation firewall.\nUn next-generation firewall \u00e8 una piattaforma che riunisce in un unico pacchetto diverse tecnologie per la sicurezza. Fra queste ci sono le tecnologie di filtraggio dei firewall presentati in precedenza ovvero il filtraggio stateless, la stateful inspection, l'analisi dei pacchetti a livello applicativo (deep-packet introspection) e altre funzionalit\u00e0 aggiuntive come il NAT e il supporto alle VPN. Alcune delle altre caratteristiche tipiche di un next-generation firewall sono: il rilevamento e la prevenzione delle intrusioni (sistemi IDS e IPS), la definizione di policy specifiche per ogni applicazione, l'integrazione dell'identit\u00e0 dell'utente, l'acquisizione di dati di supporto per la sicurezza da fonti esterne, la qualit\u00e0 di servizio. L'obiettivo di questa tecnologia di firewall \u00e8 la semplificazione di configurazione e gestione di un insieme eterogeneo di strumenti di sicurezza e allo stesso tempo il miglioramento del loro impatto sulle performance dell'intero sistema.\nWAF.\nUn web application firewall (WAF) \u00e8 una specifica forma di firewall software che filtra, monitora e blocca traffico HTTP in entrata e uscita da un servizio web. Ispezionando il traffico HTTP, una soluzione WAF pu\u00f2 prevenire attacchi provenienti da minacce veicolate attraverso il web."}
{"id": "1854", "revid": "536103", "url": "https://it.wikipedia.org/wiki?curid=1854", "title": "Ferrara", "text": "Ferrara (\"Fr\u00e0ra\" in dialetto ferrarese) \u00e8 un comune italiano di abitanti, capoluogo dell'omonima provincia in Emilia-Romagna.\nFu capitale del Ducato di Ferrara nel periodo degli Estensi, quando rappresent\u00f2 un importante centro politico, artistico e culturale. Lo sviluppo urbanistico avvenuto durante il Rinascimento, l'Addizione Erculea, trasform\u00f2 la citt\u00e0 in un modello urbano che le valse il titolo di \"prima capitale moderna d'Europa\". Nel 1995 ottenne dall'UNESCO il riconoscimento di patrimonio dell'umanit\u00e0 per il centro storico e nel 1999 ne ottenne un secondo per il delta del Po e le sue delizie estensi.\n\u00c8 sede universitaria (Universit\u00e0 degli Studi di Ferrara) e arcivescovile (arcidiocesi di Ferrara-Comacchio). L'economia si basa storicamente sulla produzione agricola, ma possiede vari impianti industriali, in particolare nel settore petrolchimico, e un polo per le piccole e medie imprese.\nGeografia fisica.\nTerritorio.\nSecondo i dati confermati dal Consorzio delle bonifiche ferraresi il territorio della provincia \u00e8 per il 44% sotto il livello del mare, con depressioni che superano i - 4,5 metri in un'area compresa tra il Po, il mare Adriatico, il Reno ed il Panaro. L'origine alluvionale del territorio ed il fatto che per secoli fosse stato soggetto ad inondazioni ricorrenti ha indotto alle prime opere di bonifica realizzate dagli Estensi (con Borso d'Este ed Ercole I d'Este) nelle immediate vicinanze della citt\u00e0 (a Casaglia, Diamantina e La Sammartina) e poi all'intervento nel Polesine di Ferrara, voluta da Alfonso II d'Este nel 1580, quando la fase storica del ducato estense stava per concludersi. Tra gli architetti che contribuirono all'opera Giovan Battista Aleotti. In breve tempo, anche a causa dell'abbassamento del suolo dovuto a fenomeni di subsidenza, si perdettero molti dei risultati positivi ottenuti inizialmente e le bonifiche furono necessariamente ripetute (quando ormai Ferrara era tornata sotto dominio papale) con gli interventi voluti da papa Gregorio XIII, da papa Clemente VIII, da papa Innocenzo X e da papa Benedetto XIV. Le bonifiche che ebbero un effetto pi\u00f9 duraturo si attuarono tuttavia in seguito, nel corso del XIX secolo, grazie ai nuovi mezzi meccanici a disposizione.\nIl territorio, considerata la sua genesi e le vicende storiche, \u00e8 contraddistinto da numerosi canali artificiali per l'irrigazione ed il drenaggio delle campagne, rese coltivabili e abitabili. Risulta totalmente pianeggiante con un'altitudine compresa tra 2,4 e 9\u00a0m s.l.m. ed una superficie di (Si classifica come diciassettesimo comune per estensione in Italia). Confina a nord con la regione Veneto, in particolare con la provincia di Rovigo, e a sud con la citt\u00e0 metropolitana di Bologna.\nIl fiume Po (che nel corso dei secoli ha pi\u00f9 volte cambiato il suo corso) ha influenzato la citt\u00e0 sin dalla nascita e ne ha condizionato lo sviluppo. Il territorio comunale e molta parte di quello provinciale costituiscono un paesaggio modificato artificialmente, risultato dell'azione umana concretizzatasi nelle grandi opere di bonifica ricordate. La citt\u00e0 \u00e8 ad un'altitudine inferiore al livello medio delle acque del Po ed il fiume deve essere controllato da argini imponenti. Serve un continuo lavoro delle pompe idrovore per non far sommergere la pianura dall'acqua e permettere cos\u00ec che le acque derivanti dalle precipitazioni vengano avviate verso il mare attraverso i numerosi canali artificiali.\nClima.\nLa situazione climatica di Ferrara, rilevata dalla stazione meteorologica di Ferrara San Luca, evidenzia una primavera, naturalmente variabile nella sua prima parte con colpi di coda invernali seguita da giornate piacevoli senza picchi nella temperatura mentre le precipitazioni risultano frequenti.\nL'estate \u00e8 calda ed afosa, spesso interrotta da temporali anche violenti, con grandinate e un temporaneo abbassamento della temperatura. Con l'anticiclone delle Azzorre arrivano giornate soleggiate e calde con temperature nella media del periodo. Con l'anticiclone subtropicale africano arrivano ondate di calore intenso con un alto tasso di umidit\u00e0 per diverse settimane e nei giorni pi\u00f9 caldi si possono superare i 40 gradi, come \u00e8 successo per esempio nell'agosto del 2017.\nL'autunno \u00e8 molto fresco, umido e piovoso. Nella sua seconda parte inizia ad essere rigido e con caratteristiche pressoch\u00e9 invernali. Solitamente arriva la nebbia nelle ore mattutine e serali a causa della conformazione del suolo che porta a ristagno d'aria.\nL'inverno \u00e8 decisamente rigido, con piogge e nevicate di media entit\u00e0 e frequente presenza di nebbia. Nel mese di gennaio la temperatura minima si attesta su una media di -0,9\u00a0\u00b0C e la massima di circa +4 gradi. La temperatura media del mese di gennaio \u00e8 di +1,6\u00a0\u00b0C. Con l'alta pressione l'inversione termica notturna pu\u00f2 portare la temperatura sensibilmente sotto allo zero provocando estese ed intense gelate. Di giorno, in presenza di nebbia, la temperatura si mantiene prossima allo zero. Le correnti fredde orientali possono portare il Burian dalle steppe russe che provoca intense nevicate oppure giornate soleggiate ma gelide.\nLa classificazione climatica di Ferrara \u00e8: zona E (gr-g = 2326)\nSismicit\u00e0.\nLa citt\u00e0 in epoca storica ha avuto due eventi sismici importanti e devastanti, il terremoto di Ferrara del 1570 e quello pi\u00f9 recente del 2012.\nQuest'ultimo ha raggiunto magnitudo massima 5.9 con epicentro nei comuni confinanti della provincia di Modena. Si sono avute poi molte scosse minori, una di magnitudo 5.1 nel comune di Vigarano Mainarda ed una di magnitudo 4.0 all'interno del territorio comunale. Numerosi edifici pubblici sono stati resi inagibili e seri danni si sono avuti al patrimonio artistico, agli edifici scolastici, all'universit\u00e0, all'ospedale ed alle chiese. Molti danni hanno subito anche migliaia di abitazioni civili con circa 1.135 sfollati.\nLa classificazione sismica fa rientrare il territorio di Ferrara nella zona sismica\n3 (pericolosit\u00e0 sismica bassa, con possibili scuotimenti modesti).\nOrigini del nome.\nNon esistono fonti certe sull'etimologia del nome \"Ferrara\" anche se appare molto probabile che non nasca in epoca romana e che quindi sia comparso successivamente, nel medioevo. Del resto la citt\u00e0 \u00e8 nata relativamente tardi rispetto ad altri insediamenti vicini come Ravenna, Spina e Voghenza.\n\u00c8 senza fondamento anche la derivazione biblica; nessun \"Ferrato\" \u00e8 mai citato nel testo sacro. Mitico pure il fatto che la citt\u00e0 sia stata fondata da un certo Marco che qui sarebbe giunto accompagnato, tra gli altri, da una ragazza troiana di nome \"Ferrara\". Si vorrebbe che l'immagine di tale fanciulla sia quella che compare scolpita sulla porta minore della cattedrale, a destra, e detta anticamente \"Madonna Frara\". Si \u00e8 pensato al ferro che veniva lavorato nel territorio o che il nome sia venuto dal farro, il cereale molto usato dai romani e abbondante nel ferrarese; \"Farraria\", cio\u00e8 terra dove si coltiva il farro. Altra supposizione \u00e8 legata alle importanti fiere che si tenevano in zona due volte l'anno. Il luogo dove queste si svolgevano veniva chiamato \"Feriarum area\" (piazza delle fiere). Certo \u00e8 che la prima sede vescovile sorta dopo il trasferimento forzato da Voghenza veniva chiamata \"Ferrariola\" (Forum Alieni) e che poco dopo, nel VII secolo, fu fondato il \"Castrum Ferrariae\", pi\u00f9 comunemente noto come Castrum bizantino\nStoria.\nNascita della citt\u00e0 (VII e VIII secolo).\nLa nascita della citt\u00e0 di Ferrara si deve alle continue invasioni barbariche che devastarono Voghenza fra il VII e l'VIII secolo mentre papato ed esarcato continuavano a contendersi il controllo dell'allora sede vescovile (mentre era vescovo san Maurelio, patrono di Ferrara con san Giorgio). Maurelio, che aveva scelto la fedelt\u00e0 alla chiesa di Roma, venne ucciso e Voghenza non fu pi\u00f9 sede vescovile, spostata al borgo San Giorgio, (la \"Ferrariola\"), sulla riva destra del fiume Po in corrispondenza del castrum che si trovava sulla riva opposta.\nA met\u00e0 dell'VIII secolo Ferrara, citata con questo nome da Astolfo, rientr\u00f2 nell'area controllata dal re longobardo.\nQuesto primo insediamento corrisponde al sito dell'antica basilica di San Giorgio fuori le mura.\nEt\u00e0 romanica (dal IX al XII secolo).\nFerrara usc\u00ec dalla sfera di influenza bizantina e venne occupata dai Longobardi. Attorno alla met\u00e0 dell'VIII secolo l'intera regione, che comprendeva anche Ravenna, Bologna ed Adria, venne donata da Pipino il Breve, re dei Franchi, a papa Stefano II.\nIn Europa intanto la nazione germanica (con Ottone I di Sassonia) espandeva il suo dominio ed arriv\u00f2 a controllare tutto il nord Italia.\nFerrara rimase tuttavia legata alla Chiesa e papa Giovanni XV, dopo la morte di Ottone e considerando l'emergere di nuove famiglie nobili (tra le quali i Canossa), concesse la citt\u00e0 come feudo a Tedaldo di Canossa.\nIl primitivo insediamento difensivo del \"castrum bizantino\" continu\u00f2 ad espandersi spostando cos\u00ec il centro politico e religioso dal borgo di San Giorgio all'altra sponda del Po. In queste prime fasi la citt\u00e0 si svilupp\u00f2 seguendo il corso del fiume, fu una \"citt\u00e0 lineare\", e solo in seguito l'abitato inizi\u00f2 ad occupare nuove aree settentrionali. Nel 1135 la sede vescovile venne spostata nella nuova cattedrale di Ferrara, innalzata a nord del primitivo insediamento del \"castrum\". \nL'affermarsi di distinti poteri (religioso e politico) unito alla struttura urbana che si stava delineando concluse questa fase di citt\u00e0 nascente. Sorse, oltre alla nuova cattedrale, il palazzo del municipio, e vennero realizzate o ampliate nuove strade, a partire da via Ripagrande e via Capo delle Volte, che costeggiavano sin dai primi tempi la riva sinistra del Po.\nPresa del potere da parte degli Estensi.\nAdelardi e Giocoli (guelfi) e Salinguerra e Torelli (ghibellini) si combatterono a lungo sin dal XIII secolo per il controllo cittadino ma il matrimonio di Azzo VI d'Este con l'ultima erede degli Adelardi pose fine alle lotte; gli estensi presero il potere per la fazione guelfa. Nel 1240 Ferrara fu assediata dai veneziani, alleati con i mantovani. \nAgli inizi del XIV secolo gli estensi si scontrarono con Bologna, Mantova e Verona e vennero minacciati nella stessa Ferrara. Azzo VIII d'Este chiese aiuto alla Repubblica di Venezia ottenendo rinforzi, ma alla sua morte il trono pass\u00f2 al nipote Folco II d'Este e non al figlio Fresco d'Este, che venne escluso dalla successione. Fresco, per sostenere il suo diritto e ottenere un'investitura ufficiale come signore della citt\u00e0, offr\u00ec il feudo di Ferrara a papa Clemente V.\nLe guerre con la Repubblica di Venezia.\nIl papa inizialmente sostenne il marchese Francesco ma nel 1308 inizi\u00f2 una nuova guerra per il controllo di ampi territori a nord ed a sud del Po. La Repubblica di Venezia dichiar\u00f2 guerra allo Stato della Chiesa per mantenere il possesso di Castel Tedaldo, importante roccaforte di Ferrara. Come reazione i legati pontifici ottennero la scomunica del doge di Venezia e di tutti coloro che avessero sostenuto l'occupazione della citt\u00e0. Il conflitto ebbe un esito favorevole per gli estensi ma questi dovettero attendere il 1332 perch\u00e9 il potere tornasse di nuovo e stabilmente nelle loro mani.\nAlla fine del XIV secolo scoppi\u00f2 una nuova guerra quando Girolamo Riario, nipote del papa Sisto IV e signore di Forl\u00ec ed Imola tent\u00f2 di allargare il proprio dominio stringendo un'alleanza con lo stato pontificio e la repubblica di Venezia per impossessarsi di Ferrara. Dopo alterne vicende militari si arriv\u00f2 alla pace di Bagnolo che lasci\u00f2 Ferrara alla casa estense ma costrinse Ercole I d'Este a cedere Rovigo ed il Polesine a Venezia, rinunciando cos\u00ec ai territori a nord del Po. Nel XVI secolo Ferrara ritorn\u00f2 in guerra schierandosi contro la Repubblica di Venezia nella Lega di Cambrai. \nIl Concilio di Basilea, Ferrara e Firenze.\nFerrara fu sede, tra l'8 gennaio 1438 e l'inizio del 1439, di un importante concilio ecumenico che aveva tra le sue finalit\u00e0 la ricerca di dialogo con la Chiesa ortodossa, la lotta all'eresia degli Hussiti e la riforma della Chiesa. Il Concilio si spost\u00f2 a Firenze in seguito allo scoppio di una epidemia di peste.\nLa zecca di Ferrara nel XIII e nel XIV secolo.\nA Ferrara, quando ormai la struttura amministrativa aveva raggiunto una sua solidit\u00e0 malgrado l'insicurezza politica, divenne molto attiva una zecca che coni\u00f2 varie monete. Tra queste la prima fu il \"Ferrarese\" o \"Ferrarino\", chiamato \"Denaro Ferrarese\", che aveva un valore superiore all'altra moneta coniata in quel periodo dalla stessa zecca, il \"Bagattino\". Entrambe le monete su una faccia riportavano il nome dell'imperatore, Fredericus, con le lettere F.D.R.C. circondate dalla parola IMPERATOR, e sull'altra faccia una croce circondata dal nome FERRARIA.\nIl secolo successivo vennero coniate diverse altre monete, tra queste il \"Quattrino di Ferrara\", che su una faccia riportava per la prima volta lo stemma del comune e sull'altra l'effige del vescovo di Voghenza San Maurelio.\nGli Estensi dal XV secolo alla devoluzione.\nDal loro insediamento gli Estensi governarono la citt\u00e0 per quasi tre secoli rendendola capitale di uno stato piccolo ma culturalmente attivissimo. Ferrara inizi\u00f2 ad affermarsi nella seconda met\u00e0 del XV secolo con il marchese Leonello d'Este. L'investitura ducale di Borso d'Este nel 1471 da parte del papa fu un riconoscimento fondamentale ed Ercole I d'Este fece raggiungere alla citt\u00e0 il massimo splendore realizzando, nel 1492, l'Addizione Erculea, il progetto urbanistico di Biagio Rossetti che rese Ferrara la \"prima citt\u00e0 moderna d'Europa\" e che ampli\u00f2 verso nord la superficie cittadina su uno schema razionale, con vie larghe e rettilinee, incroci studiati anche dal punto di vista scenografico, nuove piazze e grandi palazzi rinascimentali.\nAlla corte convennero alcuni tra gli artisti ed i letterati di maggior rilievo del tempo come Piero della Francesca, Pisanello, Leon Battista Alberti, Andrea Mantegna e Rogier van der Weyden. Nacque la scuola ferrarese in pittura, con Cosm\u00e8 Tura, Ercole de' Roberti e Francesco del Cossa.\nArrivarono Dosso Dossi, Tiziano Vecellio, Giovanni Bellini, Matteo Maria Boiardo, Ludovico Ariosto e Torquato Tasso.\nFu presente il musicista Luzzasco Luzzaschi e quando Ferrara divenne parte dello Stato della Chiesa il suo allievo Girolamo Frescobaldi fu accolto a Roma come organista in San Pietro.\nLa presenza dell'universit\u00e0, fondata gi\u00e0 nel XIV secolo su autorizzazione del papa Bonifacio IX nel 1391 e su richiesta di Alberto V d'Este, contribu\u00ec, in quei secoli, a far arrivare tra le mura cittadine Niccol\u00f2 Copernico, Giovanni Pico della Mirandola, Paracelso e Gabriele Falloppio.\nIl ducato di Ercole II d'Este, nel pieno della potenza estense, merita attenzione per due aspetti particolari. L'amore del duca per le artiglierie lo port\u00f2 a far diventare Ferrara una potenza militare e una delle capitali europee nella produzione di modernissime artiglierie. Arriv\u00f2 in citt\u00e0 il massimo esperto del tempo, Annibale Borgognoni, artefice, tra le altre, di una colubrina capolavoro chiamata la Regina. L'esercito ducale quindi poteva contare su armi all'avanguardia per i tempi.\nLa moglie di Ercole II poi era Renata di Francia e ci\u00f2 rese di fatto la citt\u00e0 un centro di diffusione della riforma protestante in Italia. A Ferrara arriv\u00f2, seppure non ufficialmente, anche Giovanni Calvino, e questo non fu certo gradito dalla Chiesa cattolica romana.\nPresenza ebraica.\nLa comunit\u00e0 ebraica fu determinante sin da prima della presa di potere da parte della famiglia estense e del raggiungimento del rango ducale da parte della signoria ma fu certamente col 1492 che si verific\u00f2 un mutamento qualitativo importante. Ercole I d'Este, in quell'anno, accolse gli ebrei sefarditi cacciati dalla Spagna dai re cattolici. Da allora la cultura ebraica si integr\u00f2 sempre di pi\u00f9 con quella della citt\u00e0 sino a diventarne parte fondamentale e caratterizzante.\nAnche dopo la devoluzione e la creazione del ghetto la presenza ebraica non venne meno n\u00e9 la partecipazione alla vita culturale. Isacco Lampronti ne fu la prova, con la sua attivit\u00e0 nel corso del XVIII secolo. Quasi due secoli dopo poi la vicenda di Renzo Ravenna ed i rapporti di Italo Balbo con gli ebrei continuarono a testimoniare questo legame indissolubile, e l'opera di Giorgio Bassani ne fu l'espressione letteraria.\nLa devoluzione allo Stato Pontificio e la lenta decadenza dal XVII al XVIII secolo.\nFerrara torn\u00f2 sotto controllo diretto dello Stato Pontificio nel 1598 quando la mancanza di figli legittimi del duca Alfonso II d'Este permise al papa Clemente VIII di riappropriarsi del feudo. \nCon la devoluzione perse il suo status di capitale per divenire semplice citt\u00e0 di confine e and\u00f2 incontro ad un inevitabile declino.\nUn primo segno del reintegrato potere pontificio fu la costruzione della fortezza. Questo avvenne distruggendo Castel Tedaldo, la delizia di Belvedere ed interi quartieri. La fortezza sar\u00e0 poi smantellata durante la campagna d'Italia di Napoleone Bonaparte del 1796, riedificata nell'Ottocento dagli austriaci e definitivamente demolita nel 1859, quando Ferrara divenne parte del Regno di Sardegna. Le cronache del tempo chiarirono il vero motivo della costruzione della cosiddetta \"cittadella del papa\". \nAttorno al 1708 l'allora comandante della guarnigione della fortificazione decise l'abbattimento del campanile della chiesa di San Benedetto. La motivazione addotta era che il campanile, anche se lontano, permetteva con la sua altezza di vedere dentro la piazza fortificata e costituiva un potenziale pericolo. L'abate di San Benedetto riusc\u00ec a far rientrare la decisione convincendo il legato pontificio, il cardinale Casoni\nUna seconda grave conseguenza fu la creazione del ghetto di Ferrara che colp\u00ec duramente gli ebrei ferraresi. Intanto gli Estensi trasferendosi a Modena avevano portato con s\u00e9 parte delle opere d'arte, delle artiglierie e degli archivi ducali e lo stato pontificio, subito dopo, aveva fatto trasferire a Roma ci\u00f2 che era rimasto e che si poteva spostare con maggior facilit\u00e0. In generale le condizioni economiche peggiorarono per tutta la popolazione per molti anni.\nPeriodo napoleonico, restaurazione e Regno d\u2019Italia nel XIX secolo.\nL'entrata di Ferrara nel nuovo secolo \u00e8 simboleggiata dalla sostituzione, sulla colonna in piazza Ariostea, della statua di papa Alessandro VII con quella di Napoleone Bonaparte.\nTutto il secolo per la citt\u00e0 fu denso di capovolgimenti e di prese di potere successive. Vi fu l'espropriazione dei beni ecclesiastici e vennero introdotte diverse novit\u00e0 a livello amministrativo, si promise maggior giustizia e libert\u00e0 ma intanto si realizz\u00f2 l'arricchimento a livello locale di alcune famiglie (i Massari ed i Gulinelli). Nel 1809, sostenuti dagli austriaci, circa 6.000 contadini tentarono l'assalto alla citt\u00e0. Vi furono imprigionamenti, alcuni rivoltosi furono fucilati o ghigliottinati. Nel 1813 in Ferrara rientrarono gli austriaci, Gioacchino Murat la riprese per una sola settimana, poi, nel 1815, gli austriaci rientrarono in modo pi\u00f9 stabile e ripristinarono, sotto il loro controllo, il potere dello Stato Pontificio.\nUna nuova ribellione a Ferrara ebbe la meglio sulle forze pontificie, attorno al 1831, ma fu domata ancora una volta dagli austriaci. Altri moti insurrezionali di portata limitata, uniti a parziali concessioni, si ebbero a partire dal 1846. Segu\u00ec un periodo difficile per altre cause (nove mesi di precipitazioni piovose ininterrotte, alluvioni ed esondazioni del Po ed una epidemia di colera) ma, allo stesso tempo, con novit\u00e0 positive. Venne valorizzata la vocazione agricola del territorio e, a sostegno di questa nuova economia emergente, venne fondata, nel 1838, la Cassa di Risparmio.\nSul piano politico nel 1849 venne dichiarata la fine del controllo pontificio ma le forze austriache controllarono ancora la situazione e procedettero con arresti e fucilazioni. Un mutamento fondamentale si registr\u00f2 nel biennio compreso tra il 1859 e il 1861 che, a seguito del plebiscito delle provincie dell'Emilia del 1860, port\u00f2 all'adesione al Regno d'Italia. In quel periodo pass\u00f2 in citt\u00e0 anche Giuseppe Garibaldi, diretto in Italia centrale.\nFerrara nel XX secolo.\nAll'inizio del XX secolo pure a Ferrara si visse il clima che precedette lo scoppio della prima guerra mondiale. L'interventismo di alcuni esponenti della borghesia cittadina nel 1914 fece giungere in citt\u00e0 anche Cesare Battisti, e in seguito, con lo scoppio della guerra, in diversi partirono volontari anche se Ferrara rimase lontana dal fronte, una citt\u00e0 di retrovia, poco coinvolta direttamente nelle operazioni belliche.\nAd Aguscello (dove poi sarebbe sorta la Citt\u00e0 del Ragazzo) fu operativo un ospedale militare specializzato nel trattamento delle malattie nervose. Qui, per un certo periodo, furono in servizio o ricoverati diversi artisti come Giorgio de Chirico, il fratello Alberto Savinio e Carlo Carr\u00e0. De Chirico a Ferrara incontr\u00f2 poi Filippo de Pisis ed anche una giovane ferrarese alla quale fu molto legato e che rimase a lungo sconosciuta, Antonia Bolognesi, scoperta nella sua identit\u00e0 solo attorno al 2014.\nCon la fine della guerra vennero anni difficili e crebbero le rivendicazioni sindacali. La grande propriet\u00e0 terriera provinciale, per contenere le richieste dei braccianti appoggiate dal socialismo, sostenne lo squadrismo del nascente fascismo e si ebbero diversi episodi di violenza. In questo clima matur\u00f2 l'assassinio di Giovanni Minzoni e di questo venne accusato come mandante Italo Balbo (senza che vi facessero seguito conseguenze penali). Il legame tra fascismo e borghesia locale divenne forte e molti appartenenti alla comunit\u00e0 ebraica condivisero inizialmente queste posizioni. Giorgio Bassani invece fu sempre critico con i concittadini per questo ed a conferma della sua opposizione, attorno al 1941, entr\u00f2 in un gruppo antifascista e venne incarcerato.\nDopo la presa del potere del regime avvenne un mutamento importante. Furono abbandonati squadrismo e violenza scoperta, non pi\u00f9 necessari con l'opposizione ormai ridotta al silenzio, e si riscoprirono gli aspetti culturali, utili anche a fini propagandistici. Venne valorizzato il patrimonio storico e artistico cittadino, fu esaltata la peculiarit\u00e0 della Ferrara estense mentre a livello nazionale si celebrava la grandezza di Roma imperiale. Quindi, malgrado le tragedie prodotte dal fascismo (le numerose vittime dello squadrismo e l'annullamento del movimento operaio), per oltre un decennio Ferrara fu di nuovo al centro dell'attenzione nazionale con grandi iniziative ed una riqualificazione urbanistica seconda solo all'Addizione Erculea. \nAncor prima che fossero promulgate le Leggi razziali fasciste si dimise dalla sua carica il podest\u00e0 Renzo Ravenna perch\u00e9 ebreo e che poi prese le distanze dal regime. Con lo scoppio della seconda guerra mondiale, la morte di Italo Balbo, la successiva caduta del fascismo e l'inizio della guerra di liberazione vi furono attentati e rappresaglie. Il federale Igino Ghisellini cadde in un'imboscata, ne furono accusati gli antifascisti e undici ferraresi vennero fucilati accanto al Castello Estense il 15 novembre del 1943. I bombardamenti alleati portarono morte e danni ai palazzi storici, alle infrastrutture ed alle abitazioni private. Per la citt\u00e0 la guerra fin\u00ec con l'arrivo dalle truppe inglesi il 24 aprile 1945.\nFigure emblematiche delle contraddizioni vissute dalla citt\u00e0 tra le due guerre furono il gerarca Italo Balbo, prima squadrista e violento e poi grande trasvolatore, amico degli ebrei, uomo di stato e di cultura non sempre gradito a Benito Mussolini, il podest\u00e0 fascista ed ebreo Renzo Ravenna, amico di Balbo, prima amministratore attento della citt\u00e0 e poi perseguitato dallo stesso regime perch\u00e9 ebreo, e Giorgio Bassani, scrittore ebreo, antifascista, in grado di indagare la natura profonda dei suoi concittadini e di celebrare con la sua arte la citt\u00e0 alla quale era legato.\nLa seconda met\u00e0 del XX secolo inizi\u00f2 con la ricostruzione e vide un progressivo processo di inurbamento con la costruzione di nuovi quartieri di edilizia popolare ed un lento abbandono delle campagne accelerato dalla modifica delle pratiche agricole che richiedevano minor manodopera. Per il medesimo motivo molti braccianti agricoli emigrarono verso altri paesi. Si ebbe poi la crisi di alcune aziende storiche come la Zenith (calzature) e la Lombardi (conserve). La speculazione edilizia non provoc\u00f2 troppi danni, con l'eccezione di due casi: il grattacielo in zona stazione e l'area di porta Paola, accesso alla citt\u00e0 da Bologna.\nAlla fine del secolo (nel 1995) la citt\u00e0 entr\u00f2 nella lista del Patrimonio dell'umanit\u00e0 dell'Organizzazione delle Nazioni Unite per l'educazione, la scienza e la cultura.\nFerrara nel XXI secolo.\nIl nuovo secolo inizia con varie problematiche, fra cui il progressivo svuotamento del centro cittadino legato ad un piano di decentramento di uffici pubblici, l'aumento delle difficolt\u00e0 nel settore della distribuzione (in particolare dei piccoli negozi) e, sul piano finanziario, la grave crisi della Cassa di Risparmio di Ferrara che interessa tutta la provincia.\nLa percezione pessimistica dei cittadini ferraresi riguardo alle condizioni generali della vita in citt\u00e0 \u00e8 un aspetto critico che li accomuna a molti italiani che risiedono in altre realt\u00e0 locali e appare pi\u00f9 o meno amplificata in funzione della qualit\u00e0 della partecipazione alla vita pubblica e delle opinioni politiche. In questo si osservano analogie con realt\u00e0 come Torino, Brescia, Ancona, per citarne solo alcune. I temi come disoccupazione giovanile, spaccio, sicurezza, integrazione e, in genere, fiducia nelle istituzioni, condizionano i rapporti nella citt\u00e0 estense.\nNel maggio 2012 la citt\u00e0 \u00e8 stata colpita dal terremoto dell'Emilia che ha provocato ingenti danni ma nessuna vittima sul territorio comunale.\nOnorificenze.\nFerrara rientra fra le citt\u00e0 decorate al valor militare per la guerra di liberazione, ed \u00e8 stata insignita della Medaglia d'Argento al Valor Militare per i sacrifici sofferti dalla sua popolazione e per il suo ruolo nella lotta partigiana per la liberazione dall'occupazione nazifascista durante la seconda guerra mondiale.\nMonumenti e luoghi d'interesse.\nFerrara presenta un centro storico ben conservato e ricco di monumenti.\nLa citt\u00e0 \u00e8 uno dei quattro capoluoghi (con Bergamo, Grosseto e Lucca) ad avere il centro storico circondato da una grande cerchia muraria ancora in larga parte integra e quasi pressoch\u00e9 immutata nel corso dei secoli. Queste mura, che hanno raggiunto in epoca rinascimentale la loro massima estensione, racchiudono un'area di dimensioni molto maggiori rispetto a quella edificata al tempo dell'Addizione Erculea e diversa rispetto al momento della sua fondazione, quando nacque la Ferrariola, collocata a sud dell'antico corso del Po. Lo spazio interno in parte rimase adibito a campi e venne urbanizzato nei secoli successivi all'addizione di Ercole I d'Este. Un momento importante fu quello dell'Addizione Novecentista e poi nuovi interventi furono realizzati nella seconda met\u00e0 del XX secolo.\nL'Addizione Erculea \u00e8 considerata la pi\u00f9 importante e innovativa opera urbanistica del Rinascimento italiano e il suo valore storico e culturale ha influito in modo determinante nell'assegnazione del titolo di patrimonio dell'umanit\u00e0 alla citt\u00e0. L'opera urbanistica fu commissionata all'architetto di corte Biagio Rossetti dal duca Ercole I d'Este, che voleva spazi e dimensioni degni di una capitale. Cos\u00ec venne raddoppiato lo spazio racchiuso dalle mura e si super\u00f2 il modello urbano romano e medievale, caratterizzato da vie strette e sinuose spesso nate assecondando le disomogeneit\u00e0 del terreno. Rossetti disegn\u00f2 un nuovo assetto viario \"intra moenia\" molto rigoroso e composto da grandi arterie rettilinee che mettevano in comunicazione i punti focali della citt\u00e0 e che, incontrandosi, generavano incroci segnalati da edifici monumentali. Il luogo maggiormente identificativo \u00e8 il Quadrivio degli Angeli, incrocio tra l'asse nord-sud (da Porta degli Angeli al Castello Estense) e l'asse est-ovest (da Porta Mare a Porta Po), su cui affacciano Palazzo dei Diamanti, Palazzo Prosperi-Sacrati e Palazzo Turchi di Bagno.\nL'Addizione Novecentista fu un intervento pi\u00f9 frammentato, che interess\u00f2 solo parte della citt\u00e0. Alcune aree vennero modificate secondo il gusto architettonico del tempo noto come razionalismo italiano. Tra gli architetti interessati vi fu Carlo Savonuzzi e le personalit\u00e0 maggiormemte coinvolte in quel periodo furono Renzo Ravenna e Italo Balbo,\nOltre ai punti pi\u00f9 visitati, Ferrara conserva spazi e punti caratteristici come Via Coperta, Vicolo dei Duelli e Via delle Vigne.\nArchitetture civili.\nArchitetture novecentesche.\nA Ferrara dagli inizi del XX secolo e fino a pochi anni dopo la seconda guerra mondiale vi furono rilevanti interventi urbanistici voluti dal Comune sia per valorizzare un patrimonio urbano quasi in rovina sia per la riqualificazione dell'area prima occupata dalla Fortezza. \nCarlo Savonuzzi, in particolare, tra gli anni venti e gli anni trenta, realizz\u00f2 molte opere architettoniche in stile razionalista, per quella che fu chiamata in seguito addizione Novecentista. \nGli edifici pi\u00f9 significativi legati a questo periodo sono la torre della Vittoria, l'Acquedotto, la ex caserma del Littorio, il complesso Boldini, il conservatorio Girolamo Frescobaldi, il museo di storia naturale, il palazzo dell'Aeronautica, il palazzo delle Poste e la scuola elementare Alda Costa.\nSiti archeologici.\nNon sono presenti sul territorio del comune siti archeologici, ma ve ne sono alcuni di grande importanza nel territorio provinciale. Il pi\u00f9 vicino si trova a Voghenza, e si tratta della necropoli romana con 67 tombe risalenti al periodo compreso tra il I ed il III secolo. Molti dei reperti del sito sono esposti al Museo civico di Belriguardo. \nIn Valle Pega (Comacchio) c'\u00e8 la pieve paleocristiana di Santa Maria in Padovetere (VI secolo) e nel sito, nel 2015, sono stati trovati i resti lignei di una nave di circa 15 metri e ben conservata. Il Museo archeologico nazionale di Ferrara (noto anche come museo di Spina) raccoglie i reperti archeologici venuti alla luce nel 1922 durante gli interventi di bonifica delle valli di Comacchio.\nSociet\u00e0.\nEvoluzione demografica.\nDati aggiornati si trovano in Comuni d'Italia per popolazione. La tendenza sembra essere quella di una progressiva diminuzione di residenti, anche se non costante anno dopo anno.\nEtnie e minoranze straniere.\nSecondo dati ISTAT i cittadini stranieri a Ferrara al 31\u00ba dicembre 2019 sono risultati (11,4% tra tutti i residenti), in aumento di 825 unit\u00e0 rispetto all'anno precedente.\nLe prime dieci comunit\u00e0 sono risultate quelle provenienti da:\nIn particolare la comunit\u00e0 di origine rumena \u00e8 quella che ha fatto registrare l'aumento maggiore, passando in un anno da 2279 a 2575 persone.\nSecondo le analisi del comune di Ferrara la comunit\u00e0 che ha avuto il maggior incremento a partire dal 2004 \u00e8 stata quella rumena. Ucraini, moldavi e albanesi sono risultati in crescita rallentata mentre marocchini e soprattutto nigeriani in forte aumento. Dal 1997 al 2007 la percentuale di cittadini stranieri residenti \u00e8 passata dal 0,9% al 10,3%.\nQuesti dati percentuali (10,3%) sono leggermente pi\u00f9 contenuti della media fatta registrare a livello regionale (12% tra tutti i residenti) ma leggermente pi\u00f9 elevati della media nazionale (8,5% tra tutti i residenti).\nLingue e dialetti.\nNella citt\u00e0 ed in provincia, oltre all'italiano, \u00e8 parlato il dialetto ferrarese (\"frar\u00e9s\"), simile nella grammatica agli altri dialetti emiliani, ma con accento ed inflessioni del tutto proprie ed influenze semantiche dal vicino Veneto. Il ferrarese \u00e8 parlato anche in alcune zone limitrofe del basso Polesine e dell'Oltrep\u00f2 Mantovano. I dialetti di Copparo, Bondeno o Argenta differiscono dal ferrarese cittadino ed al contempo sono leggermente diversi tra loro. A Comacchio e nella zona valliva il dialetto \u00e8 marcatamente diverso ed \u00e8 considerato dialetto a s\u00e9.\nAlcuni termini e regole grammaticali del dialetto ferrarese sono simili a quelle della lingua francese. Ad esempio, l'uso del soggetto \u00e8 sempre obbligatorio, nella forma riflessiva la particella precede il verbo e nelle forme interrogative si applica l'inversione soggetto/verbo. Tali analogie, comuni peraltro a quasi tutti i dialetti dell'Italia Settentrionale, vengono da molti erroneamente ricondotte alle dominazioni straniere del passato.\nReligione.\nLa maggioranza della popolazione si professa cattolica ma non ci sono dati aggiornati sulle percentuali dei fedeli praticanti. Ferrara appartiene all'Arcidiocesi di Ferrara-Comacchio che comprende in totale 172 parrocchie.\nSono presenti cristiani ortodossi in numero consistente ed evangelici riformati.\nOccorre poi ricordare l'UCEBI, le Chiese evangeliche riformate battiste in Italia, le Assemblee di Dio in Italia e la Chiesa Evangelica Cinese in Italia.\nGrande importanza ha avuto ed ha la comunit\u00e0 ebraica. Fino al 1859 nel centro storico esisteva il ghetto e dai primi anni del XXI secolo ha aperto il Museo nazionale dell'ebraismo italiano e della Shoah..\nSono presenti i Testimoni di Geova e due diverse comunit\u00e0 di cattolici tradizionalisti non riconosciute dalla Chiesa cattolica (quindi indipendenti dall'Arcidiocesi di Ferrara-Comacchio): la Fraternit\u00e0 sacerdotale San Pio X, fondata da monsignore Marcel Lefebvre e l'Istituto Mater Boni Consilii, legato alla tesi di Cassiciacum.\nCultura.\nFerrara \u00e8 legata a molte personalit\u00e0 che, nel corso dei secoli, hanno lasciato un'eredit\u00e0 importante.\nDi Ludovico Ariosto si pu\u00f2 visitare la casa, in via Ariosto. e il monumento funebre nella Biblioteca comunale Ariostea. Gli venne dedicata nel 1933 una memorabile mostra per il suo quattrocentesimo\nDosso Dossi fu il pittore pi\u00f9 rappresentativo (con Benvenuto Tisi da Garofalo), tra gli artisti della corte estense nella prima met\u00e0 del XVI secolo. Lavor\u00f2 ad esempio ai camerini d'alabastro e purtroppo molte sue opere vennero poi disperse con la devoluzione di Ferrara, portate in alcuni casi a Modena (poi conservate alla Galleria Estense), a Roma o in altre citt\u00e0.\nTorquato Tasso lavor\u00f2 alla corte di Alfonso II d'Este e vi trascorse anni importanti, creativi ma anche problematici. Fugg\u00ec da Ferrara, vi torn\u00f2, venne imprigionato nel Castello Estense per sette anni in una cella (poi divenuta famosa per questa circostanza) dell'allora ospedale Sant'Anna.\nGiovanni Boldini fu il massimo pittore ferrarese degli ultimi secoli. Lasci\u00f2 la citt\u00e0 natale abbastanza presto perch\u00e9 giudicata poco stimolante per la sua ricerca artistica. Era sedotto dalla bellezza femminile che poi trasferiva mirabilmente sulla tela: \"Boldini sapeva riprodurre la sensazione folgorante che le donne sentivano di suscitare quand\u2019erano viste nei loro momenti migliori\" disse di lui Cecil Beaton. Nel 1935 venne istituito il Museo Giovanni Boldini, a Ferrara, e da allora si sono susseguite iniziative anche fuori dalla citt\u00e0 estense con mostre ed omaggi all'illustre artista morto a Parigi ma tornato a riposare nella Certosa cittadina.\nRiccardo Bacchelli, autore di romanzi storici ed in particolare de Il mulino del Po, narra non solo le vicende dei protagonisti ma anche quelle di molti personaggi di contorno, realmente vissuti e legati alla citt\u00e0 ed al suo territorio. Ad esempio nella prima parte del romanzo, in \"Dio ti salvi\", trova spazio il racconto del mago Chiozzino.\nIl regista dell'incomunicabilit\u00e0 Michelangelo Antonioni nacque a Ferrara e in seguito si trasfer\u00ec a Roma. Inizi\u00f2 da giovanissimo ad interessarsi alla recitazione poi gir\u00f2 un documentario sul Po (fiume al quale era legato) e poco a poco raggiunse fama internazionale. Il Palazzo dei Diamanti nel 2013 gli dedic\u00f2 una mostra. \u00c8 sepolto nel cimitero monumentale della Certosa di Ferrara.\nGiorgio Bassani, nato da una famiglia ebraica di origini ferraresi, celebr\u00f2 con le sue opere la gente di Ferrara, con i suoi vizi e le sue virt\u00f9. Dal suo romanzo pi\u00f9 famoso, Il giardino dei Finzi-Contini \u00e8 stato tratto un film girato in citt\u00e0 da Vittorio De Sica ed i turisti cercano inutilmente il giardino di Micol. A Ferrara si pu\u00f2 vedere, passando in via Cisterna del Follo, la sua magnolia , inoltre, nella citt\u00e0 estense, la fondazione Giorgio Bassani ha sede nella casa di Ariosto (una seconda sede si trova a Codigoro) ed allo scrittore \u00e8 stata intitolata una biblioteca comunale. Dal 2000 riposa nel cimitero ebraico di via delle Vigne.\nFlorestano Vancini ha usato l'arte cinematografica per descrivere Ferrara, spinto dal suo amore per il luogo natale e dall'impegno politico. Suo \u00e8 il film La lunga notte del '43, tratto dal racconto di Bassani. Ha ricevuto la cittadinanza onoraria di Bronte ed una laurea honoris causa in filosofia dall'Universit\u00e0 degli Studi di Ferrara. Riposa nella Certosa di Ferrara.\nAdriano Franceschini, maestro di scuola elementare, ricercatore ed epigrafista, \u00e8 stato la massima figura di studioso espressa dalla cultura ferrarese nel XX secolo. Come Paolo Ravenna e Luciano Chiappini ha indagato sulla storia della citt\u00e0 a partire dal periodo medievale, ha raccolto il frutto delle ricerche su quaderni che poi gli hanno permesso di pubblicare testi usati da esperti a livello internazionale. Malgrado l'indole riservata ha dovuto accettare riconoscimenti prestigiosi come una laurea honoris causa in lettere dall'Universit\u00e0 degli Studi di Ferrara ed una medaglia d'argento dalla Presidenza della Repubblica come benemerito della cultura e dell'arte.\nIstruzione.\nScuole.\nA Ferrara sono presenti scuole di ogni ordine e grado e vari istituti di formazione professionale. Alcune scuole hanno particolari motivi di interesse storico ed artistico, o vi hanno studiato personalit\u00e0 che in seguito hanno raggiunto notoriet\u00e0 o fama anche a livello internazionale. A solo titolo di esempio si ricordano le seguenti:\nUniversit\u00e0.\nL'universit\u00e0 degli Studi di Ferrara, che venne fondata dal marchese Alberto V d'Este nel 1391 su concessione di papa Bonifacio IX, \u00e8 una delle quattro universit\u00e0 presenti in Emilia-Romagna. Conta 12 dipartimenti, a cui si aggiungono la scuola di medicina e la scuola di farmacia e prodotti della salute.\nMedia.\nStampa.\nQuotidiani storici a Ferrara sono stati L\u2019Avviso Patriottico (diffuso con pochi numeri nel 1797), Il Giornale del Basso Po (stampato solo nel 1798), Giornale Ferrarese (il primo giornale pensato con impostazione moderna), Gazzetta Ferrarese (diffusa tra il 1848 e il 1929), La Domenica dell'Operaio (a partire dal 1895), Corriere Padano (fondato nel 1925 da Italo Balbo e diretto a lungo da Nello Quilici. Chiuse nel 1945 e vi scrissero, tra gli altri, Giorgio Bassani, Luigi Preti e Michelangelo Antonioni).\nArte.\nLa scuola ferrarese nacque presso la corte estense durante il rinascimento ferrarese, e copre il periodo compreso tra il XIV ed il XVII secolo. Tra i suoi esponenti pi\u00f9 noti: Cosm\u00e8 Tura, Francesco del Cossa, Ercole de' Roberti, Dosso Dossi, Girolamo da Carpi, Benvenuto Tisi da Garofalo e Sebastiano Filippi.\nAlla scuola ferrarese venne dedicata l'esposizione che nel 1933 ebbe un successo notevole per l'epoca, con oltre settantamila visitatori (tra questi i Principi di Piemonte e Vittorio Emanuele III di Savoia).\nTeatro.\nLa citt\u00e0 di Ferrara non ha un suo teatro stabile. Dal 1931 \u00e8 attiva la compagnia dialettale \"Straferrara\". Sul territorio sono presenti l'associazione culturale \"Ferrara Off\" e il \"teatro Nucleo\".\nDal 1998 era stata in attivit\u00e0 la compagnia di teatro \"Instabile Urga\", che si \u00e8 sciolta nel 2012. Dal 2008 al 2011 questa compagnia aveva organizzato il \"Barcollanti Festival\"\nCinema.\nLa citt\u00e0 \u00e8 stata scelta da diversi registi italiani e stranieri per girare le loro pellicole. Luchino Visconti vi ha ambientato Ossessione, Michelangelo Antonioni Cronaca di un amore, Florestano Vancini La lunga notte del '43, Vittorio De Sica Il giardino dei Finzi-Contini, Antonioni con Wim Wenders Al di l\u00e0 delle nuvole ed Ermanno Olmi Il mestiere delle armi. Le vie di Ferrara sono state utilizzate anche per la serie televisiva Nebbie e delitti, con Luca Barbareschi.\nMusica.\nL'orchestra a plettro Gino Neri ha una tradizione musicale che inizia nel 1898, ha ricevuto importanti riconoscimenti ed \u00e8 convenzionata con il Conservatorio Cesare Pollini di Padova. La banda filarmonica comunale Ludovico Ariosto \u00e8 attiva dal 2014.\nCucina.\nLa cucina ferrarese vanta un buon numero di specialit\u00e0 locali che vengono da una tradizione risalente all'epoca medioevale e dalla cultura contadina. \u00c8 stata influenzata dalle province vicine, quindi ha piatti in comune con la cucina emiliana ed anche con quella veneta. \nDal 2015 viene organizzata \"Mangiafexpo\", una grande festa del cibo di Ferrara.\nIl pane tipico \u00e8 la coppia ferrarese, protetto del marchio Indicazione geografica protetta. Ferrara aderisce all'Associazione nazionale citt\u00e0 del pane.\nGli insaccati vengono dalla tradizione contadina, e sono il salame all'aglio e la Zia ferrarese. I ciccioli non sono insaccati ma si ottengono da sempre dalla lavorazione della carne di maiale e vengono prodotti e consumati in zona. Molto diffusa era la pancetta arrotolata, affettata come un salume. Ai salumi spesso si abbinano i \"pinzini\", non tipici e meglio conosciuti come gnocco fritto ma molto diffusi.\nTipici sono i cappellacci di zucca, simili a quelli mantovani, solitamente serviti con rag\u00f9 di carne e solo in tempi pi\u00f9 recenti al pomodoro o al burro. Molto consumati sono i cappelletti e i passatelli in brodo. Altri primi tradizionali sono il pasticcio di maccheroni alla ferrarese nelle versioni dolce (ricoperto di pasta frolla) e salata (ricoperto di pasta sfoglia) e le tagliatelle, secondo la tradizione create alla corte estense.\nLa salama da sugo \u00e8 forse il piatto pi\u00f9 rappresentativo della citt\u00e0, un salume di carni di maiale tipico della zona, cotta e servita calda con pur\u00e8 di patate in inverno oppure affettata fredda d'estate. Era apprezzata anche da chi non avrebbe dovuto mangiare carne di maiale, come il podest\u00e0 ebreo amico di Italo Balbo che, anche se una sola volta all'anno, la metteva in tavola. Da ricordare anche piatti a base di anguille, tradizione che arriva dalla zona di Comacchio.\nIl pampapato \u00e8 il dolce pi\u00f9 noto, consumato nel periodo natalizio, e molto diffusi sono anche la zuppa inglese, la tenerina e la ciambella. Degni di nota sono anche i \"tamplun\", frittelle di castagne, uvetta e pinoli.\nI vini i pi\u00f9 noti del territorio sono quelli del bosco Eliceo, che hanno origini legate al periodo di Spina e si sono poi ottenuti probabilmente da innesti con vitigni portati da Renata di Francia, consorte del duca Ercole II d'Este.\nAltri prodotti tradizionali della provincia sono l'aglio di Voghiera e il riso di Jolanda di Savoia.\nGeografia antropica.\nUrbanistica.\nLa storia di Ferrara inizi\u00f2 quando la sede vescovile di Voghenza, a causa della migrazione longobarda, venne trasferita nell'allora lingua di terra creatasi tra i due rami del fiume Po (il Po di Volano e il Po di Primaro). Qui il borgo di San Giorgio rappresent\u00f2 la prima area di urbanizzazione, la \"Ferrariola\", e vi si eresse la basilica di San Giorgio fuori le mura. Quella fu la genesi urbanistica di Ferrara e non la migrazione dalla citt\u00e0 etrusca di Spina (decaduta, sostituita da Ravenna e interrata per avanzamento della costa). Lentamente poi parti di popolazione sempre pi\u00f9 consistenti si spostarono sulla sponda a nord del Po, dove si estendeva un vasto territorio sul quale sorse la citt\u00e0 del medioevo.\nL'urbanizzazione avvenne per addizioni. Partendo da due nuclei fortificati si form\u00f2 una prima citt\u00e0 lineare che poi, con ampliamenti successivi, crebbe principalmente verso nord. I principali furono:\nImportanti cambiamenti urbanistici, in particolare nel secondo dopoguerra, portarono alla crescita di molti quartieri fuori dalla cinta muraria, alla modifica della viabilit\u00e0 nella zona di corso Porta Reno, alla costruzione del grattacielo (tanto criticato da Giorgio Bassani e, pi\u00f9 tardi, da Vittorio Sgarbi)\nIl tessuto urbano della citt\u00e0 pu\u00f2 essere suddiviso in due parti distinte attraverso il confine segnato dall'asse viario di corso della Giovecca e viale Cavour che taglia nettamente la citt\u00e0. A sud vi \u00e8 l'antica zona medioevale col Castello Estense, la cattedrale e il borgo San Giorgio, fuori dalla mura. A nord vi \u00e8 la citt\u00e0 rinascimentale, con parte degli insediamenti pi\u00f9 recenti all'interno delle mura, in particolare nell'area in direzione del quartiere Barco.\nIl corso della Giovecca \u00e8 stato per secoli un canale a nord della cinta muraria, uno spazio che distingueva il dentro dal fuori, un ostacolo sia fisico sia psicologico. Lo sviluppo della piazza Nuova (poi piazza Ariostea), nel progetto di Rossetti, avrebbe dovuto essere diverso, e quasi certamente il suo destino era quello di avere attorno, su tre lati, un porticato. Avrebbe dovuto diventare un mercato, centro di traffici urbani. Le previsioni non furono rispettate e le nuove aree comprese dall'addizione di Ercole I non furono subito sfruttate per costruirvi abitazioni da parte della popolazione. Ne approfittarono solo le grandi famiglie, che vi trovarono spazi economici le loro dimore ampie e con giardini, mentre gli altri ferraresi preferirono rimanere nella parte storica della citt\u00e0, dove l'abitudine ed il timore del nuovo li tratteneva.\nFrazioni.\nAguscello, Albarea, Baura, Boara, Bova di Marrara, Casaglia, Cassana, Chiesuol del Fosso, Cocomaro di Cona, Cocomaro di Focomorto, Codrea, Cona, Contrap\u00f2, Corlo, Correggio, Denore, Focomorto, Fondo Reno, Fossa d'Albero, Fossanova San Biagio, Fossanova San Marco, Francolino, Gaibana, Gaibanella, Gorgo, Malborghetto di Boara, Malborghetto di Correggio, Marrara, Monestirolo, Montalbano, Parasacco, Pescara, Pontegradella, Pontelagoscuro, Porotto, Porporana, Quartesana, Ravalle, Sabbioni, San Bartolomeo in Bosco, San Martino, Sant'Egidio, Spinazzino, Torre Fossa, Uccellino, Viconovo, Villanova.\nLe circoscrizioni di Ferrara, in seguito all'entrata in vigore della legge n. 42/2010, che soppresse le circoscrizioni nei comuni con meno di 250.000 abitanti, non sono pi\u00f9 presenti e al loro posto sono venute le delegazioni che, a differenza delle circoscrizioni, non sono composte da rappresentanti eletti.\nEconomia.\nL'economia si \u00e8 sempre basata sull'agricoltura e nella prima parte del XX secolo la grande propriet\u00e0 terriera fu una forza importante a livello locale. All'inizio del ventennio fascista sostenne lo squadrismo per contrastare le rivendicazioni sindacali. La nascita delle corporazioni mut\u00f2 in seguito i rapporti eliminando la lotta di classe e imponendo regole che esaltavano le competenze dei lavoratori con manifestazioni e fiere senza concedere riconoscimenti economici. Si punt\u00f2 anche sull'industrializzazione senza ottenere il successo sperato e intanto la crisi nel settore della canapa fece lievitare il numero dei disoccupati in agricoltura (oltre 70.000 senza lavoro) mentre la grande depressione peggior\u00f2 la situazione.\nNel secondo dopoguerra si ebbe un periodo di espansione economica che tuttavia si esaur\u00ec e con la fine del secolo l'intero territorio provinciale entr\u00f2 nuovamente in difficolt\u00e0.\nI motivi di criticit\u00e0 nel XXI secolo sono la vicenda Cassa di Risparmio di Ferrara, i problemi industriali, la difficolt\u00e0 crescente del piccolo commercio e l'invecchiamento della popolazione. Gi\u00e0 in precedenza tuttavia non erano mancate le difficolt\u00e0. \n\u00c8 interessante ricordare come inizi\u00f2 e poi si concluse la dismissione dell'intero settore saccarifero, con conseguenze sull'agricoltura e sull'industria, con diminuzione delle aree dedicate alla coltivazione della barbabietola da zucchero e la chiusura di stabilimenti storici nel comune, a Pontelagoscuro, e in provincia, a Codigoro.\nIl consorzio di bonifica pianura di Ferrara ha la sua sede in Palazzo Naselli Crispi che si trova in via Borgoleoni e raccoglie i quattro consorzi di bonifica ferraresi presenti, (tra questi le Bonifiche Ferraresi).\nUn altro consorzio legato ad iniziative economiche \u00e8 quello di Ferrara Innovazione,\ninoltre in citt\u00e0 ha sede l'associazione imprenditori (CNA Ferrara), in via Caldirolo.\nAgricoltura.\nIl settore agricolo interessa l'intero territorio provinciale che, storicamente, \u00e8 un'area a vocazione agricola da secoli, con parti coltivate da molto tempo ed altre di bonifica pi\u00f9 recente.\nTra le coltivazioni pi\u00f9 comuni vi sono i cereali (frumento e mais), i prodotti tipici dell'orto, i frutteti e le viti, mentre un tempo erano numerosi i campi con barbabietola da zucchero e canapa. Per ottenere la fibra dalla canapa, poi utilizzata dall'industria tessile, serviva macerare gli steli della pianta uniti a formare enormi zattere in stagni artificiali, i maceri, che hanno caratterizzato per anni la campagna ferrarese. Dai braccianti addetti alla coltivazione della canapa nacquero i primi movimenti sindacali nel ferrarese. Il settore entr\u00f2 in difficolt\u00e0 quando croll\u00f2 il prezzo della fibra in seguito all'introduzione, fuori dall'Italia, di nuove materie prime per la produzione di filati per i tessuti alla fine degli anni venti ma la coltivazione continu\u00f2 ancora per circa un cinquantennio.\nPer diversi anni nel secondo dopoguerra a Ferrara si tennero fiere biennali ortofrutticole internazionali a riprova dell'importanza avuta dal settore per l'economia territoriale. La base occupazionale della provincia raggiunge l'8,3% ovvero il tasso pi\u00f9 elevato di tutto il nord-est d'Italia con 8.763 industrie attive nel settore e 180\u00a0000 ettari di superficie agraria complessiva.\nUna particolare parabola ha interessato il Consorzio Agrario Provinciale, fondato nel 1929 e fallito dopo quasi un secolo, confluito nel Consorzio dell'Emilia.\nAlle problematiche legate all'agricoltura si \u00e8 dedicata a lungo la rete televisiva locale Telestense con la trasmissione \"Agreste\" che ha concluso il suo ciclo nel 2016.\nAnche la pesca ha un ruolo di rilievo nell'economia locale ed il 55% dei 3.000 addetti nell'Emilia-Romagna \u00e8 nella provincia, con un totale di 1.135 imprese attive. Il pescato che si ottiene nei comuni di Goro e Comacchio raggiunge circa i 100\u00a0000 quintali. Il 53% del totale viene venduto ai mercati all'ingrosso della regione.\nArtigianato.\nLa tradizione artigiana risale certamente ai secoli della fondazione della citt\u00e0 ma \u00e8 solo con la signoria estense prima e con la legazione papale dopo che vennero formalizzate con appositi statuti le corporazioni delle arti e mestieri. Queste associazioni avevano varie finalit\u00e0, tra queste la difesa dei mestieri come erano tramandati tradizionalmente ed una prima forma di mutuo soccorso. A Ferrara furono numerosissime, e quelle con un maggior numero di aderenti furono: \"barbitonsori\" (barbieri), \"callegari\" (calzolai), \"carradori\" (costruttori ed addetti alle carrozze), \"drappieri\" (produttori e commercianti di stoffe), e poi ancora \"fornai\", \"fruttaroli\", \"casaroli\", \"mastellari\" e cos\u00ec via. Queste corporazioni vennero in gran parte disciolte nel periodo napoleonico. Qualche anno dopo rimanevano in citt\u00e0 solo piccoli artigiani indipendenti e poche attivit\u00e0 artigianali di una certa dimensione. Queste ultime si limitavano principalmente al mercato interno a causa, tra l'altro, del pessimo stato delle vie di comunicazione. Attorno alla met\u00e0 del XIX secolo erano presenti, con certezza, una conceria di pelli, qualche pastificio, una piccola fabbrica di cappelli, un saponificio e poco altro.\nDurante il ventennio fascista le corporazioni rinacquero, o meglio, nacquero nuove corporazioni, in contrapposizione al movimento sindacale, che ripresero solo in parte l'antico spirito. Nel 1926 vennero fondati infatti il Ministero delle corporazioni e il Consiglio nazionale delle corporazioni.\nA Ferrara \u00e8 presente l'associazione territoriale della CNA, alla quale sono associate oltre 5.000 imprese, tra le quali molte artigiane, inoltre \u00e8 sede anche di Confartigianato Ferrara, al quale aderiscono circa 2.500 imprese.\nIl settore dell'artigianato ferrarese appare in progressiva crescita, addirittura pi\u00f9 della media nazionale. Le imprese artigiane ferraresi producono il 13,8% del valore provinciale rivestendo un ruolo fondamentale nell'ambito del sistema produttivo locale caratterizzato da piccole aziende: 26.000 addetti operano nel settore e il 35,5% degli imprenditori ferraresi \u00e8 rappresentato da artigiani.\nFerrara \u00e8 presente anche nella produzione artigianale artistica col settore della ceramica, della terracotta, degli strumenti musicali, dei mobili artistici, della lavorazione del ferro battuto, del rame, del peltro e per i laboratori di oreficeria e gioielleria.\nIndustria.\nNotevole importanza ricopre l'area del Polo chimico di Ferrara, creato nel 1936 come SAIGS, divenuto poi Montecatini, Monteshell, Montedison sino ad arrivare alla situazione del nuovo millennio con le industrie LyondellBasell, Versalis, Syndial e Yara. Qui Giulio Natta, Premio Nobel per la chimica nel 1963, nel 1957 diede il via alla produzione del Moplen, il polipropilene da lui inventato.\nFerrara \u00e8 stata meta di importanti ricollocazioni di attivit\u00e0 manifatturiere. Il 26,3% del prodotto provinciale deriva dall'industria con un totale di 54\u00a0000 persone occupate in tale settore, delle quali 46\u00a0000 operanti nella trasformazione industriale e 8.000 nel settore edilizio-costruzioni che rappresentano il 34,8% dell'intera occupazione provinciale. Il territorio ferrarese rimane tuttavia una delle aree meno industrializzate dell'intera regione.\nServizi.\nTeleriscaldamento.\nParte della citt\u00e0 utilizza una rete di teleriscaldamento alimentata da energia geotermica.\nIstituti di credito e assicurativi.\nLa Cassa di Risparmio di Ferrara (Carife), fondata nel 1838, dal 2015 \u00e8 stata posta in liquidazione coatta amministrativa. Per quasi due secoli \u00e8 stata la principale banca della citt\u00e0 e della provincia di Ferrara. Divenuta Nuova Cassa di Risparmio di Ferrara, dal 2017 \u00e8 BPER Banca.\nDal 1834 \u00e8 presente una sede delle Assicurazioni Generali, aperta solo tre anni dopo la fondazione della compagnia a Trieste. Dal 1926 la sede \u00e8 nel Palazzo delle Assicurazioni Generali di Ferrara\nFerrara Fiere Congressi.\nLa Fiera di Ferrara \u00e8 il principale polo fieristico cittadino e con la Fiera di Modena e quella di Bologna forma il polo fieristico regionale. Ogni anno vengono organizzati circa 15 eventi fieristici.\nTurismo.\nIl turismo vive grazie alle offerte culturali e ambientali che citt\u00e0 e provincia riescono a proporre, ed alla rivalutazione del periodo estense. Il livello dei settori museale e artistico della citt\u00e0 hanno permesso la crescita dell'interesse da parte di visitatori italiani e stranieri. Nella provincia \u00e8 forte l'attrattiva esercitata dai lidi di Comacchio e dal parco regionale del Delta del Po dell'Emilia-Romagna.\nIl terziario legato al turismo tuttavia produce il 66,9% del valore provinciale contro una media nazionale del 70,9% ed il comparto fa registrare una lieve flessione, unico capoluogo di provincia nell'intera regione con questo risultato. Gli arrivi e le presenze sono stazionari ma calano i pernottamenti (-3,2%). Sono positivi i dati che riguardano i turisti stranieri.\nInfrastrutture e trasporti.\nTrasporti e vie di comunicazione a Ferrara comprendono essenzialmente autostrada ed altre arterie stradali e ferrovie. Importanza secondaria rivestono ancora il trasporto fluviale e aeroportuale.\nStrade.\nFerrara \u00e8 collegata alla rete autostradale italiana grazie all'autostrada A13 con due caselli autostradali che servono la citt\u00e0: Ferrara Nord e Ferrara Sud. \u00c8 importante il Raccordo Autostradale Ferrara-Porto Garibaldi che porta ai Lidi di Comacchio.\nLa viabilit\u00e0 storica di Ferrara comprende i viali che seguono l'andamento delle mura cittadine. All'interno della cinta muraria sono fondamentali le vie legate all'Addizione Erculea, viale Cavour e corso della Giovecca da un lato e corso Porta Mare, corso Biagio Rossetti e corso Porta Po dall'altro, intersecati da corso Ercole I d'Este.\nLe vie extraurbane principali sono quelle di collegamento con le altre citt\u00e0 della regione e la riviera di Comacchio, tra queste via Bologna, via Ravenna, via Modena, via Padova e la gi\u00e0 ricordata superstrada Ferrara-Mare.\nLa citt\u00e0 \u00e8 attraversata per intero dalla Strada statale 16 Adriatica, \u00e8 direttamente collegata a Pistoia dalla Strada statale 64 Porrettana e a San Benedetto Po, in provincia di Mantova, dalla Strada statale 496 Virgiliana.\nOdonomastica e storia.\nDiverse vie cittadine ricordano nel loro nome le antiche corporazioni delle arti e mestieri: via Armari (da corso Ercole I d'Este a viale Cavour), via Spadari (da viale Cavour a via Garibaldi), via Chiodaioli (che arriva in via Carlo Mayr), via Cisterna del Follo (nella zona ad est della citt\u00e0), via Mascheraio (da via Borgo dei Leoni a via Montebello). Altre strade, col tempo, hanno perso l'antico nome, come via degli Orefici (ora parte di via Cortevecchia), via de' Sellai o via del Bocalaro.\nFerrovie.\nLa stazione ferroviaria principale \u00e8 la stazione RFI, in piazzale Stazione, 28. \u00c8 servita da collegamenti nazionali e regionali, compresa la linea ferroviaria Suzzara-Ferrara.\nLa stazione di Ferrara Via Boschetto, sulla linea Ferrara-Codigoro, \u00e8 gestita da Ferrovie Emilia Romagna.\n\u00c8 presente la Stazione di Pontelagoscuro, presso l'omonima frazione, mentre a sette chilometri dal centro c'\u00e8 la fermata della Citt\u00e0 del Ragazzo delle Ferrovie Emilia Romagna, sulla linea per Codigoro.\nLa stazione di Ferrara Porta Reno \u00e8 stata soppressa nel 2011.\nFerrara era servita da altre due linee ferroviarie di interesse regionale, la Modena-Cento-Ferrara e la Ferrara-Copparo, gestite dalla Societ\u00e0 Veneta e chiuse nel 1956.\nSu rotaia esistevano le linee extraurbane Ferrara-Pontelagoscuro e Ferrara-Codigoro, quest'ultima sostituita dalla ferrovia sopra ricordata.\nPorti.\nL'idrovia Ferrara-Ravenna adegua alle normative europee di navigabilit\u00e0 il tratto del fiume Po (lungo 70\u00a0km) che collega Ferrara con il Mare Adriatico. Nel progetto la parte navigabile unisce due scali principali, ancora non esistenti: la nuova conca di Pontelagoscuro e la nuova area dedicata di Porto Garibaldi.\nMalgrado Ferrara con la sua provincia occupi una parte notevole della costa adriatica regionale non possiede strutture portuali marittime confrontabili con quelle della vicina Ravenna o della pi\u00f9 turistica Rimini, in Romagna. Non esiste neppure una linea ferroviaria che unisca la rete nazionale dalla stazione di Ferrara alla costa. Il porto canale di Porto Garibaldi riveste importanza esclusivamente per la pesca e come piccolo scalo per nautica da diporto. Le linee turistiche che non vanno pi\u00f9 a nord della zona del delta del Po n\u00e9 si spingono oltre un certo limite dalla costa.\nAeroporti.\nL'aeroporto di Ferrara \u00e8 dedicato a Michele Allasia (pilota ferrarese durante la prima guerra mondiale) ed \u00e8 il principale aeroporto civile della provincia di Ferrara. Ospita l'aeroclub di Ferrara. Non troppo lontani ci sono la base aerea di Poggio Renatico e l'aeroporto di Prati Vecchi d'Aguscello.\nDurante la grande guerra fu un aeroscalo per dirigibili. Nel primo dopoguerra il ferrarese Italo Balbo venne nominato sottosegretario di Stato all'aviazione e il 12 settembre 1929, a soli trentatr\u00e9 anni, ministro dell'aeronautica. In quel periodo l'aeroporto di Ferrara fu al centro dell'attenzione nazionale. Nel 1931, nel corso di una cerimonia alla presenza dello stesso Balbo e di Vittorio Emanuele III di Savoia, le autorit\u00e0 passarono in rivista i numerosi aerei schierati sulla pista e assistettero anche al decollo di diversi velivoli.\nNel 2013 si \u00e8 proposto di dedicare l'aeroporto a Italo Balbo, poi questo non ha avuto seguito.\nMobilit\u00e0 urbana.\nFerrara \u00e8 servita dal trasporto pubblico locale comprendente 12 linee urbane e pi\u00f9 di 20 linee extraurbane. I collegamenti sono garantiti su buona parte del territorio cittadino, mentre nelle frazioni vicine il servizio \u00e8 svolto dalle linee extraurbane e da linee \"Taxibus\" a chiamata. Il servizio \u00e8 gestito da TPER.\nIn passato in citt\u00e0 esisteva una rete tranviaria urbana poi sostituita da una rete filoviaria, entrambe soppresse.\nFerrara citt\u00e0 delle biciclette.\nFerrara \u00e8 la citt\u00e0 italiana al primo posto per l'uso della bicicletta. La bicicletta \u00e8 il mezzo di trasporto pi\u00f9 utilizzato dai ferraresi di ogni et\u00e0 per gli spostamenti veloci e per le attivit\u00e0 ricreative o sportive. Risulta il mezzo migliore per muoversi nei vicoli del centro storico e nella zona pedonale, e sono presenti anche servizi di noleggio per turisti. Una nota dolente \u00e8 il problema quasi senza soluzione dei furti di biciclette, anche se si cercano modi per contrastare il fenomeno, che non \u00e8 certamente recente.\nImpianto geotermico.\nLa Centrale geotermica di Ferrara si trova a Casaglia, a circa 4\u00a0km dalla citt\u00e0 ed \u00e8 il principale impianto italiano per lo sfruttamento dell'energia geotermica per il riscaldamento urbano, collegato alla rete del teleriscaldamento che serve oltre 22.000 appartamenti. La rete ferrarese \u00e8 un caso di eccellenza a livello europeo, oltre ad farne l'infrastruttura per il riscaldamento urbano pi\u00f9 ecosostenibile d'Italia.\nPoich\u00e9 oltre il 50% dell'energia necessaria al teleriscaldamento \u00e8 prodotta da fonti rinnovabili o di recupero e gli utenti beneficiano di uno sconto fiscale che ha consentito nel tempo un risparmio sulle tariffe..\nAmministrazione.\nGemellaggi.\nFerrara \u00e8 gemellata con le seguenti citt\u00e0:\nNel 1998 ha siglato un patto di amicizia con alcune cittadine di paesi in via d'adesione all'Unione europea, come Fiume, Brno, Tartu, \u017dilina, Daugavpils, Baranavi\u010dy, Sebastopoli, Soroca, Craiova, Dobri\u010d, Bitola, Novi Sad e Scutari.\nNel febbraio 2004 ha siglato un patto di amicizia con la Daira di Smara, in segno di solidariet\u00e0 con il popolo Sahrawi, \"volto all'incontro e allo sviluppo culturale e sociale dei due paesi\".\nNel maggio 2004 ha siglato un patto di amicizia con Lula.\nNel 2016 ha siglato un patto di amicizia e reciprocit\u00e0 con Rio nell'Elba.\nSport.\nCalcio.\nLa principale squadra di calcio della citt\u00e0 \u00e8 la SPAL. Fondata nel 1907, ha militato in Serie A per sedici stagioni tra gli anni cinquanta e gli anni sessanta, per poi essere rifondata due volte a seguito di altrettanti fallimenti societari. Vincendo il campionato 2016-2017 di Serie B \u00e8 tornata in Serie A sino alla stagione 2019-2020 per retrocedere poi nuovamente in Serie B.\nFootball americano.\nAquile Ferrara \u00e8 una squadra di football americano fondata nel 1979, tra le prime in Italia.\nHockey.\nLa Ferrara Hockey \u00e8 la principale squadra di Hockey in-line della citt\u00e0, gioca nel campionato di Serie A.\nMaratona.\nLa citt\u00e0 ospita la Ferrara Marathon, maratona e mezza maratona internazionali, organizzate dall'Atletica Corriferrara in collaborazione con il Comune. La gara \u00e8 stata disputata per la prima volta nel 1909.\nNuoto.\nSono presenti societ\u00e0 che seguono le varie specialit\u00e0 a livello amatoriale, agonistico e master come il Nuoto Club Ferrara e la sezione nuoto del Cus Ferrara \nPallacanestro.\nLa prima societ\u00e0 presente in citt\u00e0 \u00e8 stata la Pallacanestro Ferrara, fondata nel 1982. La pi\u00f9 importante tuttavia \u00e8 stato il Basket Club Ferrara nato nel 1999 che, dopo aver militato in Serie A dal 2008 al 2010, ha cessato la sua attivit\u00e0 nel 2011, venendo sostituito dal Kleb Basket Ferrara che disputa il campionato di Serie A2. La Bonfiglioli Ferrara Basket, squadra femminile, milita anch'essa in Serie A2.\nPallavolo.\nLa squadra principale \u00e8 la 4Torri Ferrara Volley fondata nel 1947, che milita in Serie B. Ha disputato il torneo maschile di Serie A1 dal 1997 al 2004.\nRugby.\nIl CUS Ferrara Rugby, fondato nel 1969, partecipa alla Serie B. La squadra femminile milita in Serie A.\nScherma.\nSociet\u00e0 storica \u00e8 l'Accademia di scherma Giancarlo Bernardi, che ha avuto come presidente onorario anche Giuseppe Garibaldi. Fondata nel 1854 come \"accademia di sciabola, spada e bastone\", ne fece parte Carlo Gandini, vincitore della medaglia d'argento nella spada ai Giochi olimpici intermedi di Atene del 1906. In tempi recenti Riccardo Schiavina si \u00e8 laureato campione europeo under-20 nel 2008 nella spada individuale, e con i compagni di nazionale, campione del mondo nella spada a squadre nel 2009.\nTchoukball.\nNel Comune sono presenti il Ferrara Tchoukball nato nel 2007 e il Ferrara Allnuts, vincitore di un campionato italiano. Nel 2011, la citt\u00e0 ha ospitato i campionati mondiali maschili e femminili.\nImpianti sportivi.\nI principali impianti sportivi in funzione sono: stadio Paolo Mazza, stadio Giacomo Matteotti, palasport, Palapalestre, ippodromo comunale, motovelodromo comunale, campo sportivo scolastico comunale, Palaboschetto e piscina di via Beethoven.\n\u00c9 stato chiuso il PalaSilver, il palazzetto del ghiaccio di Ferrara."}
{"id": "1855", "revid": "1528507", "url": "https://it.wikipedia.org/wiki?curid=1855", "title": "File sharing", "text": "File sharing (in italiano \"condivisione di file\") indica l'attivit\u00e0 informatica della condivisione di file all'interno di una rete di calcolatori.\nStoria.\nI primi file furono scambiati su supporti rimovibili. I computer erano in grado di accedere a file remoti usando il sistema di montaggio del file system, i sistemi di bacheca elettronica (1978), Usenet (1979) e i server FTP (1985). Internet Relay Chat (1988) e Hotline (1997) hanno permesso agli utenti di comunicare da remoto tramite chat e di scambiare file. La codifica mp3, che \u00e8 stata standardizzata nel 1991 e che ha sostanzialmente ridotto le dimensioni dei file audio, \u00e8 cresciuta fino a diffondersi alla fine degli anni '90. Nel 1998 sono stati creati MP3.com e Audiogalaxy. Il Digital Millennium Copyright Act \u00e8 stato approvato all'unanimit\u00e0 e sono stati lanciati i primi dispositivi per lettori mp3.\nNel giugno 1999 \u00e8 nato Napster negli Stati Uniti per opera dell'appena diciannovenne Shawn Fanning, studente alla Northeastern University di Boston, con l'aiuto dell'amico Sean Parker. In genere viene accreditato come il primo sistema di condivisione di file peer-to-peer. Gnutella, eDonkey2000 e Freenet sono stati rilasciati nel 2000, poich\u00e9 MP3.com e Napster si trovavano di fronte a un contenzioso. Gnutella, uscito a marzo, \u00e8 stata la prima rete di condivisione file decentralizzata. Nella rete gnutella, tutti i software di connessione erano considerati uguali e quindi la rete non aveva un punto centrale di errore. A luglio, \u00e8 stato rilasciato Freenet che divenne la prima rete di anonimato. A settembre \u00e8 stato rilasciato il software client e server eDonkey2000.\nNel 2001 sono stati rilasciati Kazaa e Poisoned per il Mac. La sua rete FastTrack \u00e8 stata distribuita, ma a differenza di gnutella, ha aggiunto pi\u00f9 traffico ai \"supernodi\" per aumentare l'efficienza del routing. La rete era proprietaria e crittografata e il team di Kazaa ha compiuto notevoli sforzi per impedire ad altri client come Morpheus di uscire dalla rete FastTrack. Nel luglio 2001, Napster \u00e8 stato citato in giudizio da diverse case discografiche.\nPoco dopo la sua perdita in tribunale, Napster fu chiuso per ordine del tribunale. Questo ha spinto gli utenti ad altre applicazioni P2P: la condivisione di file ha continuato la sua crescita. Il client Audiogalaxy Satellite \u00e8 cresciuto in popolarit\u00e0 e sono stati rilasciati il client LimeWire e il protocollo BitTorrent. Fino al suo declino nel 2004, Kazaa era il programma di file sharing pi\u00f9 popolare. Nel 2002, una sentenza del tribunale distrettuale di Tokyo chiuse File Rogue, e la Recording Industry Association of America (RIAA) intent\u00f2 una causa che blocc\u00f2 l'Audiogalaxy.\nDal 2002 al 2003 sono stati istituiti numerosi servizi BitTorrent, tra cui Suprnova.org, isoHunt, TorrentSpy e The Pirate Bay. Nel 2002, la RIAA ha intentato causa contro gli utenti di Kazaa. A seguito di tali azioni legali, molte universit\u00e0 hanno aggiunto regolamenti di condivisione dei file nei loro codici amministrativi scolastici (sebbene alcuni studenti siano riusciti a eluderli durante le ore scolastiche). Con l'arresto di eDonkey nel 2005, eMule \u00e8 diventato il cliente dominante della rete eDonkey. Nel 2006, i raid della polizia hanno abbattuto il server Razorback2 ed eDonkey e temporaneamente hanno abbattuto The Pirate Bay.\nNel 2009 \u00e8 stato lanciato \"Il File Sharing Act\": questo atto proibiva l'uso di applicazioni che permettevano alle persone di condividere informazioni federali l'una con l'altra. Sempre nel 2009, il processo Pirate Bay si \u00e8 concluso con un verdetto di colpevolezza per i fondatori principali del tracker. La decisione \u00e8 stata impugnata, portando a un secondo verdetto di colpevolezza nel novembre 2010. Nell'ottobre 2010, Limewire \u00e8 stato costretto a chiudere in seguito ad un'ingiunzione del tribunale ma la rete gnutella rimane attiva attraverso clienti open source come Frostwire e gtk-gnutella. Inoltre, software di condivisione di file multiprotocollo come MLDonkey e Shareaza sono stati adattati per supportare tutti i principali protocolli di condivisione file, cos\u00ec gli utenti non hanno pi\u00f9 dovuto installare e configurare pi\u00f9 programmi di condivisione file.\nIl 19 gennaio 2012, il Dipartimento di Giustizia degli Stati Uniti ha chiuso il popolare dominio di Megaupload (istituito nel 2005). Il sito di condivisione di file ha affermato di avere oltre 50.000.000 di persone al giorno. Kim Dotcom (ex Kim Schmitz) \u00e8 stato arrestato con tre soci in Nuova Zelanda il 20 gennaio 2012 ed \u00e8 in attesa di estradizione. Il caso che ha coinvolto la caduta del sito di condivisione di file pi\u00f9 grande e popolare al mondo non \u00e8 stato accolto favorevolmente: un gruppo di hacker Anonymous ha abbattuto diversi siti associati al sistema di rimozione. Nei giorni seguenti, altri siti di condivisione file iniziarono a cessare i servizi; Filesonic ha bloccato i download pubblici il 22 gennaio, con Fileserve che seguiva l'incarico il 23 gennaio.\nDescrizione.\nArchitetture e protocolli di rete.\nAllo scopo possono essere utilizzate varie architettura di rete, le principali sono quelle di tipo client-server o peer-to-peer, le seconde sono quelle maggiormente diffuse ed utilizzate.\nQueste reti possono permettere di ricercare un file in particolare per mezzo di un URI (Universal Resource Identifier), di individuare pi\u00f9 copie dello stesso file nella rete per mezzo di impronte (\"hash\"), di eseguire lo scaricamento da pi\u00f9 fonti contemporaneamente, di riprendere lo scaricamento del file dopo un'interruzione. Non vanno confuse con reti che costituiscono un filesystem distribuito, come Freenet.\nProgrammi.\nSono disponibili diversi programmi di file sharing su reti differenti. La disponibilit\u00e0 dipende parzialmente dal sistema operativo, da differenti reti di comunicazioni aventi differenti caratteristiche (per esempio download a sorgente multipla, differenti tipi di ordinamento, differenti limiti nella ricerca, eccetera).\nDinamica.\nQuesti programmi di condivisione file possono portare sia vantaggi che svantaggi alla Privacy / Anonimato attraverso una centralizzazione o una decentralizzazione della rete su cui si basano. Com'\u00e8 naturale, data la natura stessa di una rete di condivisione, non si \u00e8 esenti da minacce malware \"et similia\", seppur differenti a seconda dell'OS e della rete. Indipendentemente dal sistema in uso, il Firewall \u00e8 uno strumento indispensabile per una navigazione privata, ma non priva di falle.\nSe un navigatore di Internet crede di avere un guadagno grazie all'accumulo di file, cercher\u00e0 di collegarsi con altri per condividere sempre pi\u00f9 file. Questo pu\u00f2 causare dei problemi quando il nodo collettore non \u00e8 in grado di sostenere il traffico di dati. La decentralizzazione \u00e8 un sistema per mitigare questo problema, specialmente nel caso in cui sia possibile assicurare che copie multiple di una canzone o di un programma popolare siano disponibili da risorse multiple (persino simultaneamente, mediante downloads multi source). Concetti come accaparramento (in inglese \"hoarding\") sono emersi quando ci si \u00e8 resi conto che non si riusciva a distribuire in rete ci\u00f2 che si aveva caricato sul proprio computer. I sistemi Barter e ratio ridussero l'impatto dell'accaparramento. Grazie a questi sistemi le persone avrebbero condiviso solo ci\u00f2 che loro si aspettavano di ottenere.\nNel sistema operativo Windows \u00e8 possibile la creazione di directory personali, invisibili ai computer collegati in rete, semplicemente dandogli un nome che termina col simbolo \"$\". Software di scansione di rete o sistemi operativi differenti come Linux sono in grado di reperire queste risorse collegandosi a nodi remoti. Windows, con il tasto destro del mouse, dal menu \"Propriet\u00e0/Condivisione\", permette di rendere disponibile una cartella in lettura (o anche in modifica) ad un network di contatti, oppure a qualunque utente in rete.\nLe reti decentralizzate, come Emule ed Edonkey, avevano due aspetti che hanno favorito la loro diffusione:\nUna rete centralizzata possiede una \"capacit\u00e0 finita\" che prima o dopo viene saturata, generando code e attese.\nRispetto a venti anni fa, le dimensioni dei file da scaricare sono sempre dell'ordine di alcuni megabyte, almeno per testi e musica MP3, cui si sono aggiunti i film. \u00c8 invece sceso drasticamente il costo del gigabyte: abbiamo molta pi\u00f9 banda e molta pi\u00f9 memoria, a costi pi\u00f9 bassi. Da queste considerazioni \u00e8 facile calcolare che:\nI PC hanno una potenza di calcolo sufficiente a configurarli come server, in commercio sono reperibili memoria di terabyte a poche centinaia di euro, e una connessione da 20 a 100 megabit. Sono tutte premesse per una moltiplicazione dei server disponibili. Negli ultimi tempi, stanno diffondendosi nuovamente i \"download\" di contenuti tramite reti centralizzate Internet Relay Chat, grazie a XDCC, un'estensione del protocollo DCC che permette lo scambio di file. Pi\u00f9 utenti si collegano a un server centrale, attivando tanti \"download\" indipendenti.\nModelli pi\u00f9 recenti.\nNapster \u00e8 un servizio centralizzato, ed \u00e8 stato uno dei primi e pi\u00f9 popolari programmi di file sharing di massa. Napster consentiva la condivisione, gratuita, unicamente di file MP3. Tale condivisione fu successivamente abolita a causa degli attacchi legali condotti dalla RIAA e dalle \"major\" discografiche. Negli USA fu apertamente attaccato da alcuni artisti (particolarmente dal rapper Dr. Dre e dai membri della rock band Metallica) . Napster consentiva la ricerca di file MP3 condivisi da altri utenti collegati al sistema. Comprendeva un sistema tipo chat IRC e un sistema di messaggistica istantanea. I programmi successivi hanno seguito il suo esempio.\nSuccessivamente apparve Gnutella, una rete decentralizzata. Questo servizio era completamente open-source e permetteva agli utenti ricerche verso qualsiasi tipo di file, non solo MP3. Questo servizio fu creato per evitare gli stessi rischi legali corsi da Napster. L'aspetto fondamentale che ha decretato il successo di questi programmi di condivisione, e che sta dietro la decentralizzazione, \u00e8 dovuto al fatto che se anche una persona interrompe il collegamento non causa l'interruzione di tutti gli altri. Gnutella ha fatto tesoro delle difficolt\u00e0 iniziali e grazie a questo il suo uso si \u00e8 incrementato in modo esponenziale.\nCon Napster e Gnutella si scontrano due modi diversi di condividere i file in rete. Gnutella \u00e8 un servizio a protocollo aperto, decentralizzato e libero senza specifiche direttive, ma con una difficile scalabilit\u00e0. Napster, \u00e8 un servizio a protocollo centralizzato nonostante la sua velocit\u00e0 e i grossi investimenti, non \u00e8 stato comunque in grado di convincere l'industria discografica della sua importanza. Molti sistemi di file-sharing hanno comunque scelto una via di mezzo tra i due estremi; esempio tipo \u00e8 la rete eDonkey, la pi\u00f9 utilizzata, nonch\u00e9 la kademlia anch'essa decentralizzata. Ma prima che sorgessero i problemi legali, le diverse comunit\u00e0 di internauti avevano gi\u00e0 sviluppato con OpenNap una valida alternativa. Una versione reverse-engineered fu pubblicata come server open source. Questa rete continua a funzionare e, anche dopo il collasso di Napster, molti client utilizzano questo protocollo che sembra essere molto utile al server Napigator nello sforzo di centralizzare tutti i differenti server.\nConfigurazione dei programmi.\nLe cause di un rallentamento e instabilit\u00e0 delle connessioni durante il file sharing possono principalmente dipendere da un basso credito, da limitazioni dell'Internet Service Provider o da un'errata configurazione del programma. I problemi di crediti possono dipendere dai file messi in condivisione (troppo pochi, tra i meno scaricati) e da restrizioni eccessive al caricamento in termini di banda massima e numero massimo di collegamenti ammessi.\nAlcuni \"provider\" riducono la velocit\u00e0 della connessione quando viene rilevato l'uso programmi o protocolli P2P. Ci\u00f2 avviene per motivi legali, per non collaborare ed essere accusati di favorire uno scambio illegale di file, e perch\u00e9 l'impegno per ore di molta banda risulterebbe penalizzante per gli altri utenti del servizio. A proposito, diversi \"client\" mettono a disposizione un'opzione di offuscamento del protocollo P2P.\nProblemi di configurazioni possono verificarsi soprattutto nella sincronizzazione delle porte fra router ADSL e PC, risolvendosi con il port forwarding. Con tali accorgimenti \u00e8 possibile velocizzare la condivisione e la diffusione di file propri o del materiale posto sotto licenza come le creative commons.\nRiconnessione automatica.\nWindows permette di impostare una riconnessione automatica dopo pochi secondi ogni volta che cade la linea. Scegliendo questa opzione dalle propriet\u00e0 della connessione di rete attiva, bisogna ricordarsi di disattivare l'indicatore della connessione.\nLa riconnessione \u00e8 utile, in particolare, se si intende usare i programmi \"file-sharing\" anche quando non si \u00e8 presenti davanti al \"computer\", se la connessione \u00e8 instabile per un cattivo segnale o perch\u00e9 l'Internet Service Provider penalizza con la disconnessione gli utenti dei programmi P2P. Occorre impostare le opzioni del programma P2P in modo che si connetta alle reti all'avvio della connessione Internet e mantenga la connessione attiva.\nStand by del monitor.\nI produttori di PC, \"notebook\" e molti dispositivi elettronici sono tenuti a rispettare normative internazionali per il risparmio energetico. Il monitor dopo alcuni minuti di attivit\u00e0 si oscura e il computer entra in stand-by; i \"notebook\" entrano in stand-by anche quando lo schermo \u00e8 inclinato rispetto alla tastiera di un'angolatura di poco inferiore ai 90\u00b0.\nEntrando in stand-by, normalmente vengono interrotte tutte le connessioni attive. Se persistono, sono comunque limitate le funzionalit\u00e0 dei programmi aperti. Nei sistemi Windows, \u00e8 possibile disabilitare lo stand-by e le opzioni di risparmio energetico, dal menu \"Pannello di controllo/Schermo\".\nProblemi della privacy.\nI concetti di \"tracciabilit\u00e0\" e di \"classificabilit\u00e0\" sono ormai una realt\u00e0 quotidiana. Informazioni che identificano ogni persona sono legalmente associate a ci\u00f2 che fanno al fine di verificarne l'identit\u00e0; per esempio le carte di credito: queste devono essere associate con l'acquirente, altrimenti non si \u00e8 in grado di inviare le corrette informazioni necessarie per effettuare gli acquisti. Questo concetto si \u00e8 esteso grazie ad Internet a molti aspetti dei personal computer. Mentre i pubblicitari dichiarano che queste informazioni pubblicitarie sono distribuibili solo a chi \u00e8 veramente interessato a riceverle, molti affermano che avviene esattamente il contrario.\nLe reti di file sharing sono una risorsa di informazioni sulle preferenze degli utenti e le tendenze del mercato. Il problema della privacy era maggiore con le prime reti P2P non distribuite, come Napster, in cui tutti dovevano connettersi a un server centrale contenente i file. Chiaramente il server poteva conservare informazioni sugli indirizzi IP e sul materiale scambiato da un elevato numero di utenti. Concetti come decentralizzazione e credito sono stati utilizzati per giustificare l'occultamento dell'identit\u00e0 degli utenti.\nNel 2006 ha provocato animate reazioni il cosiddetto Caso Peppermint: l'etichetta discografica tedesca Peppermint Jam Records GmbH accus\u00f2 pi\u00f9 di 3.600 utenti di aver violato la legge, condividendo illegalmente file di cui la societ\u00e0 deteneva il diritto d'autore. Peppermint, in pratica, sorvegli\u00f2 i consumatori nel loro uso personale di internet con la complicit\u00e0 dei loro provider, e riusc\u00ec ad ottenere i dati relativi ai movimenti effettuati dagli utenti, all'oscuro di questi ultimi.\nUn altro caso italiano d\u2019esempio \u00e8 il processo Fapav-Telecom esploso nel 2010: la Federazione anti-pirateria audiovisiva chiese al Tribunale Civile di Roma di imporre a Telecom Italia di individuare e denunciare gli utenti che scaricassero illegalmente film e musica da internet e di bloccare l\u2019accesso ai siti collegati al peer-to-peer. Questa richiesta deriv\u00f2 dal fatto che la Fapav, in un\u2019indagine condotta dal 2008 al 2010, aveva scoperto casi di scarico illegale: tenne sotto controllo i siti e le pagine web visitate dagli utenti, i loro acquisti online, e monitor\u00f2 il traffico peer-to-peer, il tutto senza l\u2019autorizzazione dell\u2019autorit\u00e0 giudiziaria, violandone quindi la privacy.\nTecniche di tutela della privacy.\nIl desiderio di anonimato ha spinto alcuni client di file sharing a codificare i dati, a nascondere diverse funzionalit\u00e0 al fine di proteggere i propri utenti. Le misure possono essere: cifratura dell'ID utente nella rete P2P, offuscamento del protocollo, supporto a proxy server e Tor per nascondere l'indirizzo IP, supporto con crittografia SSL dell'intera connessione.\nPer lo scambio della chiave di sessione (fase di \"handshake\") i programmi non utilizzano le chiavi pubbliche e private delle \"certification authority\", poich\u00e9 renderebbero identificabile l'IP e la persona dell'utente. Per lo scambio, adottano chiavi pubbliche e private generate con altre fonti, come nei programmi OpenPGP o OpenSSL. Questi programmi gestiscono tutta la cifratura, sia il protocollo che la fase di avvio e generazione delle chiavi.\nLe reti \"senza server\" come Gnutella offrono maggiori garanzie a tutela della \"privacy\", non essendovi server spia che registrano gli IP degli utenti e dei \"file\" che cercano, e che spesso contengono delle \"fake\".\nDiritto d'autore.\nLa condivisione di file anonima \u00e8 cresciuta in popolarit\u00e0 e si \u00e8 diffusa rapidamente grazie alle connessioni a Internet sempre pi\u00f9 veloci e al formato, relativamente piccolo ma di alta qualit\u00e0, dei file audio MP3. Il nuovo modello di condivisione peer to peer si \u00e8 rivelato, per\u00f2, destabilizzante per il sistema del copyright, proprio perch\u00e9 ha provocato una massiccia diffusione di materiale coperto da copyright, spingendo le \"major\" discografiche e mediali ad attacchi legali per tutelare i propri diritti. La condivisione di materiali coperti da copyright \u00e8 ritenuta in genere illegale ma ha acceso diverse discussioni anche a causa delle diverse legislazioni in vigore nei vari paesi.\nI problemi di fondo che gli ordinamenti giuridici hanno incontrato nel tentativo di regolamentare questo fenomeno si possono riassumere nelle seguenti quattro categorie:\nLa decentralizzazione \u00e8 stata una risposta rapida agli attacchi delle \"major\" verso le reti centralizzate, al fine di evitare dispute legali ma anche utenti ostili. Questo implica che le reti decentralizzate non possono essere attaccate legalmente, in quanto non fanno riferimento ad un singolo individuo. Anche se il protocollo fondamentale di Internet TCP/IP era stato progettato per essere resistente ad attacchi concertati, i sistemi di file-sharing e di peer-to-peer hanno dimostrato una maggiore resistenza. Per tutto il 2001 e il 2002 tutta la comunit\u00e0 di file-sharing fu in agitazione a causa dell'azione di contrasto delle \"major\" discografiche e della RIAA. Il server di Napster fu chiuso con l'accusa di violazione del copyright, ma la comunit\u00e0 reag\u00ec unita e compatta, producendo nuovi e differenti client. Da quel momento in poi si sono diffusi programmi di file-sharing grazie ai quali gli utenti possono condividere file senza necessariamente interfacciarsi con una piattaforma centrale, il che ha reso difficile agli ordinamenti giuridici risalire ad un unico responsabile per regolamentare il fenomeno; di conseguenza anche le azioni legali delle \"major\" discografiche sono state inefficaci.\nAd esempio, la seconda generazione di protocolli P2P, come Freenet, non \u00e8 dipendente da un server centrale, come nel caso di Napster. Inoltre, sono stati usati altri espedienti, come quello utilizzato dai gestori di KaZaA, consistente nel modificare la ragione sociale dell'azienda allo scopo di rendere impossibile o inutile qualsiasi attacco legale. Questa evoluzione ha prodotto una serie di client aventi una funzionalit\u00e0 ben definita che rendono la condivisione un fatto effettivo e definito in tutti i sensi consentendo l'upload e il download libero e immune da qualsiasi attacco legale, soprattutto grazie all'anonimato e alla decentralizzazione. Da un altro lato invece, una pi\u00f9 diplomatica analisi della questione, ha visto nascere movimenti di protesta e di tutela degli utenti ben organizzato: strenuo baluardo nella battaglia ai brevetti musicali, il Partito Pirata Svedese.\nIn Italia il 28 maggio 2009 si \u00e8 insediata presso il Ministero per i Beni e le Attivit\u00e0 culturali, Direzione Generale per i beni librari, gli istituti culturali e il diritto d'autore, Servizio IV, la Commissione speciale, costituita dal Prof. Alberto Maria Gambino presidente del Comitato consultivo permanente per il diritto d'autore, che dovr\u00e0 rideterminare i compensi spettanti ai titolari dei diritti, in vista dell'elaborazione del decreto relativo alla quota spettante ai titolari di diritti d'autore sugli apparecchi di registrazione, analogici e digitali. La Commissione ha il delicato compito di rivedere la norma transitoria costituita dall'art. 39 del decreto legislativo 9 aprile 2003, n. 68 che aveva stabilito fino al 31 dicembre 2005, e comunque fino all'emanazione del nuovo decreto, il compenso per la riproduzione per uso privato, individuando le tipologie di supporti per i quali il compenso \u00e8 dovuto. Successivamente il D.M. 30 dicembre 2009 del Ministro dei beni e delle attivit\u00e0 culturali di rideterminazione del contributo per la copia privata ha previsto il prelievo di una somma forfettaria su ogni apparecchio di memoria venduto, commisurata all'estensione della memoria stessa, da attribuire alla Siae che poi la ripartir\u00e0 tra i titolari dei diritti di privativa, con ci\u00f2 consacrando una sorta di riparazione preventiva e presuntiva per l'eventualit\u00e0 che con tali dispositivi si copino opere coperte da privative.\nLa legge che disciplina la distribuzione di opere \u00e8 la Legge 21 maggio 2004, n. 128, detta anche Decreto Urbani, che ha subito delle modificazioni nel 2005. Per quanto riguarda l'aspetto pi\u00f9 prettamente penale, \u00e8 in vigore la legge del 22 aprile 1941 n. 633 sulla protezione del diritto d'autore e di altri diritti connessi al suo esercizio, che all'articolo 171 comma I, a-bis, e al 171-ter, comma II, a-bis, sancisce delle sanzioni amministrative e, nei casi pi\u00f9 gravi, anche penali, per la violazione del copyright in materia di File Sharing, con l'aggravante dello sfruttamento a fine di lucro.\nIn particolare chi, senza averne diritto, mette a disposizione del pubblico tramite un sistema di reti telematiche, mediante connessioni di qualsiasi genere, un\u2019opera dell\u2019ingegno protetta, o parte di essa, con fini personali e non di lucro \u00e8 punito con una multa da 51 euro a 2.065 euro, mentre chi lo fa per scopi di lucro \u00e8 punito con la reclusione da sei mesi a tre anni, e con la multa da 2.582 euro a 15.493 euro.\nIn Europa si \u00e8 tentato di regolare il file sharing tramite la direttiva 2004/48/CE sul rispetto dei diritti di propriet\u00e0 intellettuale, volta ad omogeneizzare il quadro sanzionatorio con una sanzione economica ma non penale. Questa proposta per\u00f2 venne omessa dalla versione finale e mai entrata in vigore.\nSi riprov\u00f2 con la proposta di Direttiva Europea sulle misure penali in merito all'applicazione dei diritti di propriet\u00e0 intellettuale (COM/2006/0168 final), che prevedeva sanzioni penali per la violazione intenzionale su scala commerciale (si intende ogni violazione di un diritto di propriet\u00e0 intellettuale effettuata per ottenere vantaggi commerciali, con esclusione degli atti effettuati dagli utenti privati per finalit\u00e0 personali e non lucrative ), applicabile quindi anche alle attivit\u00e0 di file sharing di contenuti tutelati dal diritto d'autore. Ma anche questa proposta venne ritirata.\nNell'estate del 2004 si \u00e8 sviluppato in rete un movimento di pensiero col nome di ScambioEtico; nel suo proclama, si afferma che ScambioEtico \u00e8 la condivisione senza scopo di lucro di opere protette da diritto d'autore, che si auto-limita evitando di condividere suddette opere a meno di 12 mesi di distanza dalla prima commercializzazione. Questo movimento nasce spontaneamente come mediazione del problema della criminalizzazione generalizzata del peer to peer, e si concretizza nel 2005 con la nascita del sito di TNT Village. Nello statuto del sito \u00e8 riportato che lo scopo principale della comunit\u00e0 \u00e8 di porre in evidenza l'arretratezza dell'attuale normativa sul diritto d'autore, la cui lunghezza risulta essere un freno alla cultura e alla diffusione della conoscenza.\nProposte di regolamentazione.\nAlcuni paesi europei hanno provato singolarmente a regolamentare il file sharing, tra tutti i casi si ricorda:\nSuccessivamente sono state proposte nuove iniziative per regolamentare il file sharing. Da un punto di vista giuridico le attivit\u00e0 coinvolte nel file sharing sono la riproduzione e la messa a disposizione del pubblico. In Europa la Direttiva 2001/29/CE ha disposto in materia di armonizzazione di taluni aspetti del diritto d'autore e dei diritti connessi nella societ\u00e0 dell'informazione. L\u2019art. 2 della Direttiva prevede il diritto di riproduzione, mentre l\u2019art. 3 prevede diritto di comunicazione di opere al pubblico. L\u2019art. 5 prevede le eccezioni e limitazioni e, tra l\u2019altro, stabilisce che \"gli Stati membri hanno la facolt\u00e0 di disporre eccezioni o limitazioni al diritto di riproduzione di cui all'articolo 2 per quanto riguarda: [...] le riproduzioni su qualsiasi supporto effettuate da una persona fisica per uso privato e per fini n\u00e9 direttamente, n\u00e9 indirettamente commerciali a condizione che i titolari dei diritti ricevano un equo compenso\"; non viene per\u00f2 prevista alcuna eccezione all\u2019art. 3 che riguarda il diritto dell\u2019autore di comunicazione al pubblico.\nSulla stessa linea sono le Convenzioni internazionali:\nPer legittimare un\u2019eccezione anche al diritto dell\u2019autore di messa a disposizione sarebbe necessario modificare la direttiva 2001/29/CE e per questo fine si trovano alcuni argomenti validi nei vari trattati internazionali:\nNon sussistono quindi ostacoli a livello internazionale ad una liberalizzazione del file sharing. Qualunque nuova soluzione venga adottata deve rispettare alcuni punti fermi, il \"Three Step Test\", previsto sia dalla convenzione di Berna, che dall'accordo TRIPs:\nNel 2019 l\u2019Unione Europea ha adottato la Direttiva sul diritto d'autore nel mercato unico digitale, o Direttiva 2019/790, con l'obiettivo di armonizzare il quadro normativo comunitario del diritto d'autore nell'ambito delle tecnologie digitali e in particolare di Internet. All'art.17 prevede che i prestatori di servizi di condivisione di contenuti online ottengano licenze per divulgare materiali tutelati dal copyright. Rimane fuori dalla previsione normativa la condivisione di file attraverso reti peer to peer.\nNel 2020 un\u2019Iniziativa dei Cittadini Europei dal titolo \"Libert\u00e0 di condividere\" \u00e8 stata portata avanti dall\u2019associazione GOIPE, costituita da cittadini europei residenti in 8 paesi dell\u2019Unione. L\u2019obiettivo dell\u2019iniziativa \u00e8 la richiesta di legalizzare il file sharing. L\u2019 \"iniziativa dei cittadini europei\", ai sensi del Regolamento (EU) 211/2011 e del Regolamento (EU) 2019/788, permette di promuovere un\u2019azione presso la Commissione europea, per l\u2019adozione di nuovi atti normativi in specifiche materie.\nIl 15 maggio 2020 la Commissione UE ha approvato la registrazione dell\u2019iniziativa dei cittadini europei ECI \"Libert\u00e0 di condividere\". I promotori, che hanno il sostegno di Wikimedia Italia e di Partiti pirata in differenti Stati, devono raccogliere un milione di firme tra i Paesi europei coinvolti nell\u2019iniziativa. Nel caso in cui l\u2019obiettivo venga realizzato nei tempi previsti, la Commissione l\u2019UE deve organizzare un\u2019audizione pubblica per prendere in considerazione la proposta e la richiesta di modifica della normativa attuale."}
{"id": "1856", "revid": "1516566", "url": "https://it.wikipedia.org/wiki?curid=1856", "title": "Formignana", "text": "Formignana (\"Furmgn\u00e0na\" in dialetto ferrarese) \u00e8 una frazione del comune di Tresignana di 2.680 abitanti della provincia di Ferrara, in Emilia-Romagna. Faceva parte dell'Unione Terre e Fiumi. Fino al 31 dicembre 2018 \u00e8 stato comune autonomo prima di fondersi, dal giorno successivo, con il comune di Tresigallo per dare vita al nuovo comune di Tresignana.\nStoria.\nSi hanno notizie certe dell'esistenza di Formignana gi\u00e0 da un documento di Papa Adriano II dell'870 con il quale riconosceva ai fratelli Firmignanus i possedimenti terrieri della \"Corte Forminiana\", da cui presumibilmente deriva l'attuale nome del paese. La Corte, i cui confini risultavano essere molto pi\u00f9 ampi rispetto a quanto sono oggi, fu spesso oggetto di diatribe fra la chiesa di Ferrara e quella di Ravenna fino al definitivo passaggio al ducato degli Este nel 1251.\nDall'Unit\u00e0 d'Italia sino al 1908 Formignana fece parte del comune di Copparo dal quale si stacc\u00f2 divenendo un comune autonomo assieme alla costituzione dei paesi di Ro, Berra e Jolanda di Savoia. Nel 1961 Tresigallo, fino ad allora frazione di Formignana, divenne un comune autonomo.\nSimboli.\nLo stemma comunale era stato concesso con regio decreto del 23 luglio 1937.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "1857", "revid": "1318658", "url": "https://it.wikipedia.org/wiki?curid=1857", "title": "Free Software Foundation", "text": "La Free Software Foundation (FSF) \u00e8 un'organizzazione non a scopo di lucro, fondata da Richard Stallman il 4 ottobre 1985, che si occupa di eliminare le restrizioni sulla copia, redistribuzione, comprensione e modifica dei programmi per computer.\nStoria.\nLa Free Software Foundation \u00e8 stata fondata il 4 ottobre 1985 da Richard Stallman, come organizzazione non-profit a sostegno dello sviluppo del software libero.\nLa FSF si concentra sugli aspetti legali e politici dei software liberi a supporto del Progetto GNU, avviato dallo stesso Stallman nel 1983. La FSF \u00e8 inoltre lo \u201csteward\u201d di diversi software liberi, ovvero si occupa della loro pubblicazione e ha la possibilit\u00e0 di farne delle revisioni, qualora fosse necessario.\nLa FSF \u00e8 intervenuta in difesa del software libero anche nella causa legale tra SCO e IBM, nella quale SCO Group accusava IBM di aver utilizzato per il sistema operativo GNU/Linux parti di codice di propriet\u00e0 intellettuale di SCO. Con un comunicato del 25 giugno 2003, criticando duramente le dichiarazioni di SCO, la Free Software Foundation si \u00e8 posta in difesa del software libero, invitando SCO a separare i disaccordi con IBM dalle proprie responsabilit\u00e0 nei confronti della comunit\u00e0 del software libero.\nIl 5 novembre 2003 venne citata in giudizio anche la FSF che nei mesi seguenti si impegn\u00f2, oltre che nella difesa dalle accuse subite, anche nell'attenuare eventuali impatti negativi sul software libero che la causa poteva provocare. La causa, conclusasi nel marzo 2010 ha visto respinte tutte le richieste di SCO da parte della corte distrettuale dello stato dello Utah.\nIl 19 novembre 2007 la Free Software Foundation ha pubblicato l'ultima versione ad oggi disponibile della licenza GPL: la GPLv3.\nDescrizione.\nScopo.\nLa FSF nacque per fornirne una chiara \"Definizione di Software Libero\" e per sponsorizzare lo sviluppo di GNU, un sistema operativo unix-like composto esclusivamente da software che non intacchi le libert\u00e0 degli utenti. La tutela del progetto GNU da potenziali \"contaminazioni\" proprietarie \u00e8 prevenuta da una licenza copyleft redatta dall'organizzazione, la GNU General Public License.\nLicenze GNU.\nLa Free Software Foundation \u00e8 l'autore della licenza GNU General Public License, comunemente indicata con l'acronimo GNU GPL o solamente GPL.\nLa GPL \u00e8 una licenza ampiamente usata per progetti di software libero e pu\u00f2 essere distribuita e copiata liberamente, ma non modificata. La FSF detiene il diritto d'autore della GPL, ma non dei software coperti da tale licenza. La FSF ha per\u00f2 l'autorit\u00e0 di far rispettare i requisiti della licenza, quando si verifica una violazione del copyright sul software che essa copre.\nL'ultima versione della GNU General Public License \u00e8 la GPLv3, pubblicata dalla FSF il 19 novembre 2007. La FSF ha pubblicato anche la GNU Lesser General Public License (LGPL), la GNU Free Documentation License (GFDL) e la GNU Affero General Public License (AGPL).\nProgetti ad alta priorit\u00e0.\nLa FSF ha stilato una lista di \"progetti ad alta priorit\u00e0\" sulla quale la Fondazione dichiara che \"c'\u00e8 bisogno vitale dell'attenzione della comunit\u00e0 del software libero\". La FSF ritiene che questi progetti siano \"importanti perch\u00e9 gli utenti vengono continuamente sedotti all'uso di software proprietario, a causa della mancanza di adeguate alternative libere\".\nLa lista dei principali progetti da sviluppare comprende Coreboot, il BIOS libero, un programma libero di telefonia VOIP simile a Skype come ad esempio Ekiga o QuteCom, un programma libero simile a Google Earth, implementazioni libere di Java: GNU Classpath e GNU Compiler per Java, che assicurano la compatibilit\u00e0 per la componente Java di OpenOffice.org e del desktop environment GNOME e Gnash, il flash player libero.\nUn sistema operativo libero per smartphone.\nTra i progetti ad alta priorit\u00e0 c'\u00e8 anche lo sviluppo di Replicant, una distribuzione Android completamente libera, supportata dal FSF attraverso il suo fondo \"Working Together for Free Software Fund\". \u00c8 stato il primo sistema operativo mobile a funzionare senza codice di sistema proprietario.\nDistribuzioni libere GNU/Linux approvate.\nLa Free Software Foundation raccomanda e sostiene alcune distribuzioni GNU/Linux completamente libere.\nDistribuzioni GNU/Linux per PC.\nLe distribuzioni che seguono sono installabili sul disco rigido di un computer e/o possono essere eseguite in modalit\u00e0 \"live\":\nPiccole distribuzioni GNU/Linux.\nQueste distribuzioni sono destinate a dispositivi con risorse limitate, come ad esempio un router wireless.\nCritiche.\nIl 2 maggio 2010, Ed Bott, autore di 25 libri su Microsoft Windows e Office, ha accusato la FSF di creare deliberatamente disinformazione nella loro campagna PlayOgg. In particolare Ed Bott faceva riferimento a ci\u00f2 che la FSF aveva scritto sulla causa tra Microsoft e Alcatel-Lucent, riguardo al brevetto del formato MP3, ovvero che Microsoft era stata condannata a pagare 1,5 miliardi di dollari per aver violato il brevetto. Bott sosteneva che fosse una falsit\u00e0 in quanto il verdetto era stato annullato. In realt\u00e0 il testo redatto dalla FSF in occasione della campagna PlayOgg era stato scritto prima dell'annullamento del verdetto.\nLinus Torvalds ha criticato la FSF per aver utilizzato la GPLv3 come arma nella lotta contro il DRM, sostenendo che le due questioni vadano trattate distintamente.\nIl 16 giugno 2010, il giornalista di Linux Magazine, Joe Brokmeier ha criticato alcune campagne della FSF, come ad esempio Defective by Design, etichettandole come \u201cnegative\u201d e \u201cimmature\u201d e accusando la FSF di non essere in grado di fornire agli utenti \u201calternative credibili\u201d ai software proprietari."}
{"id": "1858", "revid": "15756", "url": "https://it.wikipedia.org/wiki?curid=1858", "title": "Fumetto", "text": "Il fumetto \u00e8 un tipo di medium (solitamente cartaceo) con un proprio linguaggio formato da pi\u00f9 codici, costituiti principalmente da immagini e testo (presente all'interno di nuvolette o in didascalie) che insieme generano la narrazione. Un testo pubblicato secondo tali modalit\u00e0 \u00e8 detto anche giornaletto, albo, storia a fumetti o romanzo a fumetti.\nCelebri autori di fumetti hanno proposto altre definizioni, come \"letteratura disegnata\" (Hugo Pratt) o \"arte sequenziale\" (Will Eisner). Il critico francese Claude Beylie ha definito il fumetto \"la nona arte\", riprendendo e ampliando la definizione delle \"sette arti\" di Ricciotto Canudo.\nIl fumetto occupa una parte importante della letteratura per ragazzi, ma \u00e8 lungi dall'essere limitato a tale ambito. In realt\u00e0 il medium spazia tra tutti i generi letterari, ed \u00e8 indirizzato tanto ai ragazzi quanto agli adulti. Tale mezzo di comunicazione \u00e8 estremamente versatile e pu\u00f2 essere usato, oltre che per scopi narrativi, come forma di saggistica, o anche per fornire istruzioni in maniera dettagliata ed esemplificativa (per es. una ricetta di cucina o un libretto d'istruzioni all'uso).\nIl fumetto \u00e8 stato oggetto di studi e ricerche; il volume \"Capire il fumetto. L'arte invisibile\" \u00e8 un saggio realizzato interamente a fumetti da Scott McCloud, e lo definisce come \u00abimmagini e altre figure giustapposte in una deliberata sequenza, con lo scopo di comunicare informazioni e/o produrre una reazione estetica nel lettore\u00bb.\nTerminologia.\nIl termine \"fumetto\" si riferisce pi\u00f9 precisamente alla \"nuvoletta\", simile a uno sbuffo di fumo, utilizzata, all'interno nelle immagini, per riportare il dialogo tra i personaggi. Nonostante il termine \"fumetto\" abbia dato il nome, in Italia, al mezzo di comunicazione stesso, in questo non solo le nuvolette sono deputate al contenimento del testo, ma vi possiamo trovare anche onomatopee, didascalie interne o esterne alla vignetta, solitamente denominata cartiglio. Nonostante il termine definisca in Italia il mezzo, nei primi anni in cui qui si diffuse - ad esempio sul \"Corriere dei Piccoli\" - esso non aveva affatto le nuvolette o fumetti, utilizzando per riportare il dialogo un cartiglio illustrativo in rima posto sotto la vignetta; le rime solitamente erano solitamente ottonari o novenari in rima baciata. Questo caus\u00f2 nelle tavole a fumetti importate dall'estero a volte pesanti reinterpretazioni spesso assolutamente non fedeli all'originale. Solo successivamente, nell'immediato dopoguerra, si incominciarono a pubblicare le storie con le nuvolette. Negli USA e nei paesi anglofoni i fumetti sono indicati come \"comics\" o \"comic books\", mentre in Giappone vengono chiamati \"manga\" (\"immagini in movimento\"); in Francia si usa l'espressione \"bande dessin\u00e9e\" (\"striscia disegnata\") e in lingua spagnola \"historieta\" o \"tebeo\".\nStoria.\nAntichit\u00e0.\nIl fumetto si \u00e8 diffuso nel corso del Novecento con origini nel secolo precedente, ma in diverse epoche pi\u00f9 indietro nel tempo si trovano esempi legati alla necessit\u00e0 di dare rappresentazioni grafiche o di associare testi a immagini. Durante la preistoria le pitture rupestri sfruttavano delle immagini per raccontare resoconti di caccia e di vita quotidiana o raffigurare determinate idee e desideri. Nella necropoli di Saqqara si trova la cappella funeraria dedicata all'architetto Ankhmahor, dove le raffigurazioni sono inframmezzate da iscrizioni che descrivono i soggetti raffigurati e riportano anche i dialoghi fra questi ultimi.\nLe prime lingue si basavano su immagini disegnate, i cosiddetti pittogrammi, come i geroglifici. Questo perch\u00e9 l'immagine, contrariamente alla parola scritta mediante un alfabeto, conserva in s\u00e9 un immediato carattere di iconicit\u00e0 che permette al fruitore di comprendere discorsi semplici nell'immediato, senza bisogno di un linguaggio complesso come pu\u00f2 essere un linguaggio astratto sottoposto alle norme grammaticali. Essa tuttavia diventa oscura in un numerosi casi, quasi ogni qualvolta si implichi una comprensione di fatti complessi, non lineari o astratti.\nNell'antichit\u00e0 classica le decorazioni dei bottegai dell'Impero romano rappresentavano la merce accostandovi frasi di invito; la Colonna Traiana (113 d.C.) narra con una sequenza a spirale le fasi della conquista della Tracia; anche l'arazzo di Bayeux ritrae con una tecnica vicina al moderno fumetto la storia della conquista normanna dell'Inghilterra. Tipica del periodo medievale \u00e8 poi l'illustrazione con funzione religiosa di scene sequenziali della vita di Ges\u00f9 e del calvario. Nelle bibbie dei poveri \u2014 libretti di quaranta o cinquanta pagine \u2014 a immagini della storia sacra erano abbinati versetti biblici o didascalie in latino, mentre le vetrate delle cattedrali gotiche hanno rappresentazioni di santi e angeli dalla cui bocca escono parole in forma di nastri (un'idea forse ispirata dai filatteri ebraici). Altri due esempi antesignani del fumetto si trovano nella trecentesca \"Annunciazione tra i santi Ansano e Margherita\" di Simone Martini, in cui dalla bocca dell'angelo escono parole dorate, e nell\"Annunciazione di Cortona\" del Beato Angelico. A questi si aggiunga l'Iscrizione di san Clemente e Sisinnio a Roma (XI secolo).\nEpoca moderna.\nStati Uniti d'America.\nConvenzionalmente si faceva risalire la nascita del fumetto all'ideazione del personaggio di Yellow Kid da parte di Richard Felton Outcault, che diede il via all'industria del fumetto statunitense come fenomeno di massa. Esso esord\u00ec sul \"New York World\" del 7 luglio 1895 ed era caratterizzato da un camicione giallo su cui venivano scritte le battute che pronunciava. Il personaggio \u00e8 tanto famoso che d\u00e0 nome a un importante premio italiano del fumetto. Ricerche successive fanno risalire la nascita del fumetto moderno a molto prima, per esempio ai personaggi del ginevrino Rodolphe T\u00f6pffer, autore di volumi a fumetti quali \"Histoire de Mr. Vieux-Bois\" (1827) e \"Dr. Festus\" (1829).\nLe prime serie a fumetti vennero pubblicate su quotidiani su cui, giornalmente, erano presentate strisce orizzontali di tre o quattro vignette contenenti un episodio autoconclusivo o una parte di una storia a puntate e, settimanalmente (nello specifico nell'inserto domenicale), venivano allegate intere tavole (3, 4 o 5 strisce per un totale di 9, 12 o 16 vignette). Il mercato dei fumetti sindacati \u2014 cos\u00ec detti perch\u00e9 distribuiti dalle corporazioni sindacate, come la United Features Syndicate \u2014 si divise sostanzialmente in due filoni: quello delle \"comic strips\", strisce di genere comico solitamente autoconclusive, e quello delle \"story strips\", storie a trama di vario genere, solitamente a puntate. Molti fumetti ebbero una serializzazione giornaliera apparendo sei giorni la settimana con tre o quattro vignette al giorno, altri settimanale e solitamente a colori. Altri ancora furono pubblicati sia in striscia sia in tavola, anche se di solito, per esigenze creative e grafiche e per differenza di pubblico (chi comprava il giornale tutti i giorni spesso non lo comprava la domenica e viceversa), si cercava di mantenere due filoni narrativi differenti. Uno, quello delle strisce, era feriale e l'altro, quello delle tavole, era festivo. Si avevano cos\u00ec due storie parallele dello stesso personaggio, che si svolgevano una sei giorni la settimana e l'altra solo di domenica. Tra i primi e pi\u00f9 citati, oltre a Outcault, vi sono Winsor McCay e Lyonel Feininger.\nFra le due guerre mondiali nacque il comic book, che acquis\u00ec subito un grande successo e sul quale apparvero storie a puntate di diversi personaggi. Alcuni dei pi\u00f9 longevi personaggi nati in questo periodo, come Superman e Batman, sono comparsi per la prima volta su riviste contenitore come \"Action Comics\" e \"Detective Comics\" e non su albi singoli dedicati, editorialmente rischiosi. Mentre il fumetto sindacato, diffuso su licenza su vari quotidiani, mantenne grandi vendite arrivando facilmente ai milioni di copie vendute grazie alla diffusione e al prezzo dei giornali, il comic book affront\u00f2 problemi editoriali e sociali \u2014 era il periodo della \"corruzione degli innocenti\" e del \"Comics Code Authority\" \u2014 ma ne usc\u00ec costituendo, almeno in America, un mercato florido.\nEuropa.\nDopo aver esordito su periodici dedicati come il \"Corriere dei Piccoli\" i fumetti crebbero notevolmente e si diffusero \u2014 specie dopo la disfatta di Caporetto \u2014 nelle trincee, attraverso la massiccia pubblicazione di giornali rivolti ai soldati. Oltre al \"Corriere\", nacquero altre riviste contenitore che proposero materiale americano tradotto approssimativamente eliminando le nuvolette in favore di didascalie in rima, ritenute pi\u00f9 adatte ai bambini. Negli anni trenta vennero pubblicate anche opere di autori italiani come Kit Carson di Rino Albertarelli, pioniere del genere western, Dick Fulmine o le imprese fantascientifiche di \"Saturno contro la Terra\". Nel secondo dopoguerra comparvero gli albi a strisce e poi gli albi odierni, nel formato Bonelli per il genere avventuroso o tascabile per il genere giallo/nero, generando una delle pi\u00f9 fervide e interessanti letterature fumettistiche del Novecento, con personaggi entrati nell'immaginario collettivo come Tex, Zagor, Diabolik.\nIn Francia e in Belgio, ma anche in Giappone, il fumetto \u00e8 concepito pi\u00f9 alla stregua di romanzo a puntate e le uscite, solitamente irregolari, di un albo di una serie sono concepite come nuovi romanzi di un ciclo avente gli stessi protagonisti, piuttosto che come un'abitudine ricorrente. Questi formati, inoltre, determinano grandi vendite anche grazie alla grande quantit\u00e0 di pubblico medio, che in Italia non legge fumetti o perch\u00e9 li ritiene di poco valore artistico o perch\u00e9 non legge in generale.\nSviluppi moderni.\nDagli anni ottanta in poi, e specialmente negli ultimi due decenni, il mercato si \u00e8 aperto a un nuovo genere stilistico, quello dei graphic novel, ossia romanzi a fumetti autoconclusivi e non legati a una serie, o comunque concepiti come episodici e non seriali.\nDagli anni duemila e soprattutto dagli anni 2010, con lo sviluppo di Internet, il mercato ha registrato una notevole diminuzione delle vendite, probabilmente perch\u00e9 in questo periodo sono nati i webcomic, caratterizzati da un contatto pi\u00f9 diretto tra autore e pubblico in quanto sono autoprodotti senza nessun intermediario. Grazie ad essi, tuttavia, alcuni autori di livello amatoriale riescono a diventare abbastanza famosi da passare al cartaceo, come nel caso di \"One-Punch Man\". In Corea del Sud \u00e8 stato fondato un sito web specializzato nella pubblicazione di fumetti online chiamato Webtoon che, da distributore di nicchia, con il successo di alcune pubblicazioni come \"Noblesse\" e \"Tower of God\" \u00e8 riuscito a sfondare a livello internazionale. Pubblicando fumetti soprattutto in lingua inglese e realizzati da autori provenienti da tutto il mondo \u00e8 diventato, di fatto, uno dei maggiori distributori mondiali di fumetti. Secondo i dati forniti al Chicago Comics &amp; Entertainment Expo il fumetto di supereroi pi\u00f9 letto negli Stati Uniti \u00e8 \"unOrdinary\", distribuito proprio sulla piattaforma online di Webtoon.\nRealizzazione.\nIl primo passo \u00e8 creare la storia, una trama che leghi i disegni presenti nelle pagine. Nella stesura della sceneggiatura si descrivono in modo particolareggiato le vignette, scegliendo il tipo di inquadratura, la grandezza e ogni dettaglio che risulti fondamentale alla narrazione.\nTerminata la parte scritta si deve passare alla organizzazione delle pagine. Si procede abbozzando su un foglio le nostre pagine. All'interno si disegnano a grandi linee le vignette e il loro contenuto. Una volta che lo schizzo della pagina ci soddisfa (questo pu\u00f2 richiedere numerosi tentativi) si ingrandisce la bozza, a mano o con un fotocopiatore e si disegnano tutti i particolari. L'ultimo passo da compiere \u00e8 l'inchiostrazione e, eventualmente, la colorazione. Se si vuole si possono aggiungere delle ombre e/o degli altri particolari. \nLa realizzazione di un fumetto comprende diversi passaggi, che partono dall'idea fino ad arrivare alla stampa:\nA queste fasi si aggiungono tutte quelle relative alla produzione di una rivista o di un libro: la correzione delle bozze, l'impaginazione grafica, la produzione di testata e copertina. Il tutto coordinato da un supervisore, che pu\u00f2 essere un curatore editoriale (supervisore del progetto), o l'editore stesso.\nLe diverse fasi della produzione possono essere svolte dalla stessa persona o da diverse figure che collaborano alla realizzazione del prodotto finito. Nelle grandi case editrici che producono periodici (riviste o albi di serie) a cadenza fissa, il processo \u00e8 suddiviso piuttosto rigidamente in diverse figure professionali. La suddivisione pi\u00f9 comune \u00e8 quella tra sceneggiatore (soggetto, sceneggiatura), disegnatore (storyboard, matite), inchiostratore (chine), colorista (colorazione) e letterista (lettering).\nAl di fuori delle logiche produttive vincolate a scadenze fisse e grandi apparati redazionali, tutti i ruoli possono essere suddivisi pi\u00f9 liberamente, e spesso i diversi gradi di definizione di sceneggiatura e storyboard variano molto, in base al tipo di rapporto che esiste tra sceneggiatore e disegnatore e la loro possibilit\u00e0 di comunicare direttamente.\nNel caso che tutto il lavoro sia compiuto da una sola persona, detto solitamente autore, alcune fasi possono essere abbreviate o saltate completamente. Nel caso delle autoproduzioni non \u00e8 raro che l'autore si occupi di ogni fase, compresa la distribuzione e la vendita.\nFumettisti.\nIl fumettista \u00e8 l'ideatore/disegnatore di storie a fumetti. Il termine cartoonist divenne di pubblico dominio dopo l'intervento dello sceneggiatore Carlo Chendi, curatore della Mostra Internazionale dei Cartoonists di Rapallo - con il quale si indica un generico lavoratore nel campo del fumetto.\nIl termine \"fumettaro\" \u00e8 un neologismo con il quale si indica sia l'autore di fumetti che il lettore appassionato al genere. L'editore e autore di fumetti Sergio Bonelli, riferendosi al padre Gianluigi, lo definiva \"fumettaro\".\nL'incertezza nella nomenclatura implica lo storico disinteresse da parte dei grandi mezzi di comunicazione, che non hanno mai avuto alcun interesse ad elevare la cultura dei consumatori di carta. Un termine largamente usato in passato, ora invece specializzatosi per indicare \"disegnatore di vignette satiriche, solitamente per quotidiani, spesso di tema politico\", \u00e8 vignettista.\nFiere.\nIl successo del medium ha portato alla nascita di fiere in cui gli appassionati si riuniscono per incontrare fumettisti, esperti e venditori. In genere \u00e8 un evento che dura qualche giorno, ospitato in centro congressi o altro. In alcune di esse si incominciarono ad assegnare premi, come ad esempio lo Eisner Awards alla San Diego Comic-Con International dal 1988 o anche lo Yellow Kid assegnato dal Salone Internazionale dei Comics."}
{"id": "1860", "revid": "125823928", "url": "https://it.wikipedia.org/wiki?curid=1860", "title": "Fanano", "text": "Fanano (\"Fan\u00e2n\" in dialetto frignanese) \u00e8 un comune italiano di abitanti della provincia di Modena in Emilia-Romagna, situato a sud del capoluogo. \u00c8 il comune pi\u00f9 vasto dell'Alto Frignano e gran parte del suo territorio \u00e8 inserito all'interno del parco regionale dell'Alto Appennino Modenese. L'altitudine del suo territorio varia dai 600 ai 2165\u00a0m s.l.m. Fa parte dell'Unione dei comuni del Frignano, che ha il proprio capoluogo a Pavullo nel Frignano.\nStoria.\nSituato nel territorio dei Liguri \"Friniates\" e con attestazioni di frequentazione da parte di genti etrusche, il toponimo viene fatto risalire ad una deformazione di \"Fannianus\", possibile prediale di un \"Fannius\", attestato da una stele funeraria modenese di et\u00e0 romana.\nIl nome di Fanano \u00e8 documentato dall'VIII secolo. In epoca longobarda, all'inizio del VII secolo, San Colombano avrebbe fondato un monastero, in seguito divenuto benedettino per opera di Sant'Anselmo di Nonantola. Nel centro del paese una chiesa \u00e8 tuttora dedicata al Santo irlandese.\nNel territorio di Fanano gi\u00e0 durante il tardo Medioevo vi furono molte famiglie contrapposte in due diverse fazioni. Alcune di esse furono gli Ottonelli, i Rinaldi, i Magnanini, i Fogliani, i Fuoli, i Ciardi di Lotta, i Corsini di Fellicarolo, i Lardi di Ferrara, i Ballocchi della Valle di Ospitale, i Neruzzi, i Sabbatini, ed altre fino all'anno 1532, quando il duca di Ferrara fece abbattere il castello della cittadina a causa dei continui disordini.\nNel XIII secolo venne fondato un convento di Francescani, mentre tra la fine del XVI e gli inizi del XVII vennero eretti il monastero di clausura della Santissima Annunziata per le suore Clarisse ed il convento dei Padri Scolopi con relativa scuola per volere del capitano Ottonello Ottonelli. \nAgli inizi del XVIII secolo don Giovanni Battista Lolli eresse in Ospitale, poi trasferito a Fanano, un monastero di Cappuccine. Alla fine del Settecento venne soppresso il convento dei francescani e i frati si trasferirono in quello di Fiumalbo. Oggi \u00e8 ancora esistente e funzionante il monastero di clausura della Santissima Annunziata, mentre quello delle cappuccine \u00e8 confluito nelle Suore Francescane Missionarie di Cristo.\nLa fontana e l'acquedotto.\nDi notevole importanza sono la fontana principale del paese e l'acquedotto costruito in concomitanza con essa. La prima, situata in piazza Corsini nel centro storico del paese, venne costruita nell'arco di un anno circa, dal 1912 al 1913, su progetto di Lapo Farinati degli Uberti, un giovane proveniente dal vicino comune di Cutigliano. L'acquedotto, che doveva sostituire il vecchio sistema ormai insufficiente a fornire acqua a tutti gli abitanti, fu progettato dallo stesso architetto che progett\u00f2 la fontana. Le sorgenti che forniscono l'acqua al sistema si trovano in localit\u00e0 Rovina Rasa (Fellicarolo) e furono donate dal dottor Camillo Monari. Tutti i progetti sono conservati nell'Archivio Comunale di Fanano.\nStoria economica.\nIl borgo di Fanano \u00e8 posto alla confluenza delle antiche strade che conducono alle frazioni. Tra queste Trentino, Trignano e Serrazzone vivevano anticamente dell'economia della media montagna, essenzialmente agricola; Ospitale, Canevare e Fellicarolo vivevano della tipica economia della castagna e della pastorizia. La castagna essiccata e macinata nei mulini posti lungo il Leo e il Fellicarolo costituiva l'alimento essenziale della popolazione, che integrava la dieta con prodotti della pastorizia, che tuttavia erano in gran parte venduti per il denaro liquido necessario agli acquisti di generi che non erano prodotti sul luogo, come strumenti di ferro e cotone per i telai familiari. Ha studiato l'economia della castagna sussistente ancora, nella valle di Ospitale, nel 1950, uno storico dell'economia agraria, Antonio Saltini, che ha misurato, sugli antichi catasti, la superficie coperta dai castagneti, quella a seminativo, quella a pascolo, quella a bosco, ricavando le quantit\u00e0 di castagne, di frumento, di fieno, di formaggi, il numero degli agnelli e dei vitelli di cui la popolazione disponeva ogni anno, la superficie a ceduo ogni anno sottoposta a taglio e la quantit\u00e0 di carbone ricavata, ricostruendo la dieta e gli scambi di derrate che la valle effettuava con il mercato.\nGeografia antropica.\nFrazioni.\nTrentino \u00e8 la frazione pi\u00f9 popolata, con pi\u00f9 di 500 abitanti. Altre tre frazioni, che sono Ospitale, Fellicarolo e Canevare sono situate su tre valli parallele e le prime due danno il nome a due torrenti che confluiscono a formare il Leo. La frazione pi\u00f9 vicina al centro del paese \u00e8 Lotta, situata a 1,5\u00a0km circa dal centro storico. Infine Trignano e Serrazzone si situano lungo il percorso per arrivare al lago Pratignano.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2010 la popolazione straniera residente era di 357 persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nInfrastrutture e trasporti.\nFanano \u00e8 collegata ad ovest con Sestola e ad est con l'Appennino bolognese tramite l'ex strada statale 324 del Passo delle Radici. La Pianura Padana \u00e8 invece raggiungibile grazie alla strada provinciale 4 Fondovalle Panaro, che conduce a Vignola.\nNella cultura di massa.\nFanano \u00e8 stato utilizzato come set cinematografico in tre film: nel 1983, al Lago Scaffaiolo, \u00e8 stato girato \"Una gita scolastica\" di Pupi Avati; \"Tutto quello che vuoi\" di Francesco Bruni, uscito nel 2015, ha alcune scene girate a Ospitale e comparse di Fanano; nel 2018 \"Zen sul ghiaccio sottile\" di Margherita Ferri.\nManifestazioni ricorrenti.\n'Ste Sroden.\nSi tiene verso la met\u00e0 di ottobre e il nome vuole dire \"quest'Autunno\" in dialetto locale. L'evento principale che caratterizza questa manifestazione \u00e8 l'allestimento della piazza principale, piazza Corsini, con colori e prodotti autunnali e bancarelle per la vendita di cibi e bevande locali.\nVenerd\u00ec Santo.\nLa Triennale del Venerd\u00ec Santo \u00e8 una manifestazione religiosa che si tiene ogni tre anni per le vie del centro del paese. Tramite decorazioni, cordoni e statue di bosso autoctono Buxus sempervirens vengono ricreate le tappe della Via Crucis. La manifestazione \u00e8 organizzata dalle confraternite locali e dai membri del clero del paese.\nFesta del Mirtillo.\n\u00c8 una manifestazione che si tiene ogni anno ad agosto che celebra uno dei prodotti tipici di Fanano, il mirtillo nero dell'Appennino Vaccinium myrtillus. Durante il corso di alcune giornate, produttori locali e non espongono e vendono prodotti principalmente a base di mirtillo per le strade del paese.\nPresepe Vivente.\nOgni due anni,nel periodo che va da Natale all'Epifania, il paese viene decorato in stile tardo ottocentesco,con capanne, essiccatoi e strutture tipiche montane del XIX secolo e,nelle giornate del 25 dicembre e del 6 gennaio viene rappresentato l'arrivo dei Magi a Betlemme, evento chiave della festivit\u00e0 natalizia Cristiana."}
{"id": "1861", "revid": "1305772", "url": "https://it.wikipedia.org/wiki?curid=1861", "title": "Funzione", "text": ""}
{"id": "1862", "revid": "1761453", "url": "https://it.wikipedia.org/wiki?curid=1862", "title": "Funzione (matematica)", "text": "In matematica, una funzione \u00e8 una relazione tra due insiemi, chiamati dominio e codominio della funzione, che associa a ogni elemento del dominio uno e un solo elemento del codominio.\nSe il dominio e il codominio della funzione formula_1 sono rispettivamente indicati con formula_2 e formula_3, la relazione si indica con formula_4 e l\u2019elemento che formula_1 associa a formula_6 si indica con formula_7 (si pronuncia \"effe di x\").\nDescrizione.\nLa parola \"funzione\" non si riferisce alla sola associazione di elementi, ma alla terna: associazione di elementi, dominio e codominio. Specificare un'associazione non definisce una funzione: occorre specificare anche dominio e codominio. Infatti, due funzioni che hanno una \"stessa\" associazione di elementi ma diverso dominio o diverso codominio sono funzioni diverse. Per esempio, la funzione che associa a ogni numero \"naturale\" il suo quadrato (formula_8) \u00e8 diversa dalla funzione che associa a un numero \"intero\" il quadrato di quel numero (formula_9); infatti la prima \u00e8 iniettiva la seconda no. In molti casi, quando il dominio e il codominio sono chiari dal contesto, una funzione viene espressa indicando solamente la relazione e sottintendendo dominio e codominio.\nSi dice che formula_10 \u00e8 l'argomento della funzione, oppure un valore della variabile indipendente, mentre formula_11 \u00e8 un valore della variabile dipendente della funzione.\nSinonimi del termine \"funzione\" sono \"applicazione\" e \"mappa\". Il termine \"trasformazione\" viene utilizzato spesso in ambito geometrico per indicare una funzione formula_12 invertibile e che conserva le propriet\u00e0 geometriche di formula_2, mentre \"operatore\" \u00e8 talvolta utilizzato nella trattazione di funzioni lineari tra spazi vettoriali.\nLe funzioni hanno un ruolo molto importante in tutte le scienze esatte. Il concetto di dipendenza funzionale tra due grandezze sostituisce infatti, all'interno delle teorie fisiche e matematiche, quello di causa-effetto, che, al contrario del precedente, non riguarda enti teorici ma direttamente gli elementi della realt\u00e0 concreta. Se si afferma, ad esempio, che la pressione di una certa quantit\u00e0 di gas perfetto \u00e8 funzione della sua temperatura e del suo volume si sta facendo un'affermazione interna a un modello termodinamico, mentre il rapporto di causa-effetto che viene individuato fra le tre grandezze dipende in modo sostanziale dalle possibilit\u00e0 di intervento concreto su di esse. Rimanendo a questo esempio, il valore della pressione viene visto pi\u00f9 spesso come conseguenza del valore degli altri due parametri, poich\u00e9 \u00e8 generalmente molto pi\u00f9 facile intervenire sul volume e sulla temperatura che direttamente sulla pressione.\nEsempi.\nGli esempi pi\u00f9 semplici di funzione sono quelli per cui sia il dominio che il codominio sono insiemi numerici. Per esempio, se a ogni numero naturale si associa il doppio di tale numero, si ha una funzione, il cui dominio \u00e8 l'insieme dei numeri naturali e il cui codominio \u00e8 l'insieme dei numeri naturali pari.\nTuttavia si parla di funzione anche quando il dominio o il codominio, o entrambi, non sono insiemi numerici. Se, per esempio, a ogni triangolo del piano si associa il cerchio in esso inscritto, si ha ugualmente una funzione, in quanto per ogni triangolo esiste uno e un solo cerchio in esso inscritto.\nInoltre spesso si parla di funzioni con pi\u00f9 argomenti, o con pi\u00f9 valori: per esempio la funzione che alle coordinate formula_14 di un punto nello spazio fa corrispondere temperatura formula_15 e pressione formula_16 dell'aria. In tal caso, la funzione ha in realt\u00e0 sempre un solo argomento, che \u00e8 la terna formula_17 e ha sempre un solo valore, che \u00e8 la coppia formula_18\nDefinizione.\nDati due insiemi non vuoti formula_2 e formula_3, si chiama funzione da formula_2 in formula_3 una relazione formula_1 tale che per ogni formula_6 esiste uno ed un solo elemento formula_25 tale che formula_26. Tale elemento tradizionalmente si denota con formula_7: in altre parole, invece di scrivere formula_26 si pu\u00f2 usare la scrittura pi\u00f9 tradizionale:\nIl fatto che formula_1 sia una funzione da formula_2 in formula_3 che associa a formula_10 l\u2019elemento formula_7 si pu\u00f2 esprimere con la scrittura:\nL\u2019insieme formula_2 (da cui la funzione formula_1 \u201cprende\u201d i valori) \u00e8 il dominio della funzione formula_1, mentre l\u2019insieme formula_3 (in cui si trovano i valori \u201crestituiti\u201d dalla funzione formula_1) \u00e8 il codominio della funzione formula_1.\nLe espressioni \u201cprendere un valore\u201d e \u201crestituire un valore\u201d fanno riferimento a un modello meccanico delle funzioni, rappresentate come meccanismi che, fornito loro un elemento del dominio, lo \u201ctrasformano\u201d nel corrispondente elemento del codominio.\nImmagine e controimmagine.\nData una funzione formula_1 di dominio formula_2 e codominio formula_44 comunque scelto un elemento formula_10 del dominio, si chiama \"immagine\" di formula_10 il corrispondente elemento del codominio, indicato con formula_47 Analogamente, se formula_48 \u00e8 un elemento del codominio che sia immagine di un elemento formula_10 del dominio, cio\u00e8 se formula_50, si dice che formula_10 \u00e8 una controimmagine di formula_52 Mentre a ogni elemento del dominio di formula_1 \u00e8 assegnata una e una sola immagine, \u00e8 possibile che un elemento nel codominio possegga diverse controimmagini, o che non ne possieda affatto. Si definisce quindi \u201ccontroimmagine\u201d dell\u2019elemento formula_54 l\u2019insieme\nSe formula_56 per ogni formula_25 si dice che formula_1 \u00e8 \"suriettiva\", mentre se formula_59 contiene al pi\u00f9 un elemento per ogni formula_48 si dice che formula_1 \u00e8 \"iniettiva\". Se valgono entrambe le condizioni, formula_1 \u00e8 detta \"biiettiva\" o \"biunivoca\".\nL\u2019insieme\ndegli elementi formula_48 del codominio per i quali esiste almeno un formula_10 nel dominio che ha formula_48 come immagine \u00e8 detto \"immagine\" di formula_1 e si denota con formula_68 o con formula_69.\nAltre notazioni per le funzioni.\nPer il valore di una funzione formula_70 corrispondente a un elemento formula_10, denotabile con la notazione tradizionale formula_72, vengono usate anche altre due scritture.\nPer quella che chiamiamo notazione a funzione prefissa si pone\nPer quella che chiamiamo notazione a funzione suffissale si pone\nA volte al posto delle parentesi tonde si usano parentesi quadrate:\nIn questo modo si evitano confusioni con le parentesi che indicano l\u2019ordine delle operazioni. Questa notazione \u00e8 usata da alcuni programmi di calcolo simbolico.\nNelle funzioni di due variabili si usa talvolta la notazione infissa, ossia\nad esempio, nelle usuali operazioni di addizione e sottrazione si usa scrivere formula_77 e formula_78 invece di formula_79 e formula_80\nEstensione e restrizione di una funzione.\nData una funzione formula_81 e un insieme formula_2 tale che formula_83, si dice che la funzione formula_84 \u00e8 un\u2019\"estensione di formula_1 all\u2019insieme formula_2\" se\ndove formula_88 \u00e8 l\u2019inclusione di formula_89 in formula_2, data da formula_91. Si dice viceversa che \"formula_1 \u00e8 la restrizione di \"formula_93\" all\u2019insieme formula_89\".\nLa restrizione di una funzione formula_1 a un insieme formula_89 contenuto nel suo dominio \u00e8 abitualmente indicata con formula_97.\nFunzioni di due o pi\u00f9 variabili.\nQuando il dominio di una funzione formula_1 \u00e8 il prodotto cartesiano di due o pi\u00f9 insiemi, e dunque la funzione agisce su formula_99-uple di elementi di insiemi, allora l'immagine del vettore di questi elementi formula_100 viene indicata con la notazione\nIn questo caso la funzione viene anche chiamata funzione di vettore. A tal proposito in fisica si parla di campo.\nPer esempio, si consideri la funzione di moltiplicazione che associa un vettore di due numeri naturali formula_10 e formula_48 al loro prodotto: formula_104. Questa funzione pu\u00f2 essere definita formalmente come avente per dominio formula_105, l'insieme di tutte le coppie di numeri naturali; si noti inoltre che in questo caso la funzione \u00e8 simmetrica rispetto alle componenti del vettore: formula_106 e quindi si tratta di una funzione di un insieme formula_107 in cui non importa cio\u00e8 l'ordine degli elementi. Sono inoltre possibili anche altri raggruppamenti delle variabili: per esempio risulta estremamente importante nello studio dei sistemi di equazioni differenziali la teoria della funzione di matrice:\nOperazioni binarie.\nMolte operazioni binarie dell'aritmetica, come l'addizione e la moltiplicazione, sono funzioni dal prodotto cartesiano formula_109 a valori in formula_110, e vengono descritte tramite la notazione infissa: si scrive cio\u00e8 formula_111 (e non formula_112) per descrivere l'immagine della coppia formula_113 tramite l'operazione formula_114.\nQuesta notazione \u00e8 stata generalizzata dall'algebra moderna, per definire strutture algebriche come ad esempio quella di gruppo, come un insieme formula_115 dotato di alcune operazioni binarie aventi determinate propriet\u00e0.\nFunzioni a pi\u00f9 valori.\nSe il \"codominio\" di una funzione formula_1 \u00e8 il prodotto cartesiano di due o pi\u00f9 insiemi, questa pu\u00f2 essere indicata come funzione vettoriale. Tali variabili spesso vengono aggregate in un vettore; a tal proposito in fisica si parla di campo vettoriale.\nUn esempio tipico \u00e8 dato da una trasformazione lineare del piano, ad esempio:\nUna funzione \u00e8 invece detta polidroma nel caso in cui esista almeno un elemento del dominio cui corrisponde pi\u00f9 di un elemento del codominio. In effetti tali funzioni non rientrano nella definizione data inizialmente, ma in alcuni campi (ad esempio in analisi complessa) essa viene estesa proprio in questo senso. Un esempio di funzione polidroma \u00e8 la radice quadrata di un numero reale positivo, che pu\u00f2 essere descritta come una funzione\nche associa a ogni numero reale positivo l'insieme delle sue due radici quadrate. Un esempio analogo \u00e8 il logaritmo definito sull'insieme dei numeri complessi.\nTipologia.\nNella matematica e sostanzialmente in tutte le sue applicazioni si incontrano numerosi tipi di funzioni, che si presentano anche con caratteristiche molto diverse, e che vengono classificate seguendo diversi criteri.\nOperazioni elementari su funzioni di variabile reale a valori reali.\nData una funzione formula_7 di variabile reale a valori reali e una costante formula_120, su di essa sono applicabili le operazioni aritmetiche elementari ovvero somma, sottrazione, moltiplicazione, divisione, elevamento a potenza, radice \"n\"-esima ovvero:\nse formula_124 si ha anche\nse formula_126 si ha anche\ne se formula_128 intero maggiore di 1, e se formula_128 pari si deve avere anche formula_130, si ha anche\nDate due funzioni formula_7 e formula_133 di variabile reale a valori reali sono applicabili le operazioni aritmetiche elementari di cui sopra ossia:\nse formula_137 si ha anche\nse formula_139 (o formula_140 nel caso in cui formula_141) si ha anche\nComposizione.\nDate due funzioni formula_143 e formula_144 si pu\u00f2 definire la loro composizione: questa \u00e8 definita applicando prima formula_1 ad formula_10 e quindi applicando formula_147 al risultato formula_7.\nQuesta nuova funzione viene denotata con formula_149 (si legge: \"g composta f\" oppure \"g composto f\"). Riconducendoci alla notazione tradizionale con le due notazioni il risultato della precedente composizione applicato all'elemento formula_10 del dominio si pu\u00f2 scrivere\nTraslazione.\nData una funzione formula_7 di variabile reale a valori reali e una costante formula_153:\nSimmetria.\nData una funzione formula_7 di variabile reale a valori reali:"}
{"id": "1863", "revid": "148107", "url": "https://it.wikipedia.org/wiki?curid=1863", "title": "Funzione beta di Eulero", "text": "La funzione beta di Eulero, detta anche integrale di Eulero del primo tipo, \u00e8 data dall'integrale definito:\ndove sia formula_2 che formula_3 hanno parte reale positiva e non nulla (in caso contrario, l'integrale divergerebbe). Questa funzione fu studiata per primo da Eulero e da Legendre, ma fu Jacques Binet a battezzarla con il suo nome attuale.\nCaratteristiche.\n\u00c8 una funzione simmetrica, cio\u00e8 il suo valore non cambia scambiando formula_2 e formula_3:\nInoltre valgono anche le due seguenti identit\u00e0:\nLa funzione beta si pu\u00f2 scrivere in molti modi, di cui i pi\u00f9 comuni sono i seguenti:\ndove formula_13 \u00e8 la funzione Gamma e formula_14 \u00e8 il fattoriale discendente, cio\u00e8 formula_15. In particolare, combinando la prima e la seconda forma si dimostra che formula_16.\nCos\u00ec come la funzione gamma descrive i fattoriali dei numeri interi, cio\u00e8 se l'argomento \u00e8 un numero intero formula_17 il suo risultato \u00e8 il fattoriale di formula_18, la funzione beta (con un piccolo aggiustamento degli indici) descrive i coefficienti binomiali; pi\u00f9 precisamente \u00e8\nLa funzione beta \u00e8 stato il primo modello di matrice S nella teoria delle stringhe, congetturato per la prima volta da Gabriele Veneziano.\nRelazioni fra la funzione gamma e la funzione beta.\nPer ricavare la forma integrale della funzione beta, si pu\u00f2 scrivere il prodotto di due fattoriali come:\nOra poniamo formula_21, formula_22 in modo che:\nTrasformiamo in coordinate polari con formula_24, formula_25:\ne quindi riscriviamo gli argomenti nella forma solita della funzione beta:\nDerivata.\nLa derivata della funzione beta pu\u00f2 essere scritta sfruttando, di nuovo, la funzione gamma:\ndove formula_29 \u00e8 la funzione digamma.\nIntegrali.\nL'integrale di N\u00f6rlund-Rice \u00e8 un integrale di circuitazione che coinvolge la funzione beta.\nFunzione beta incompleta.\nLa funzione beta incompleta \u00e8 una generalizzazione della funzione beta che sostituisce l'integrale definito della funzione beta con un integrale indefinito. \u00c8 una generalizzazione del tutto analoga a quella della funzione gamma (la funzione gamma incompleta).\nLa funzione beta incompleta \u00e8 definita come:\nPer formula_31, la funzione beta incompleta ridiventa la normale funzione beta.\nLa funzione beta incompleta regolarizzata (o pi\u00f9 brevemente funzione beta regolarizzata) \u00e8 definita in termini di entrambe le due:\nCalcolando l'integrale per valori interi di formula_33 e formula_34, si ottiene:"}
{"id": "1864", "revid": "119962846", "url": "https://it.wikipedia.org/wiki?curid=1864", "title": "Funzione Gamma", "text": "In matematica, la funzione Gamma, nota anche come funzione gamma di Eulero \u00e8 una funzione meromorfa, continua sui numeri reali positivi, che estende il concetto di fattoriale ai numeri complessi, nel senso che per ogni numero intero non negativo formula_1 si ha:\ndove formula_3 denota il fattoriale di formula_4 cio\u00e8 il prodotto dei numeri interi da formula_5 a formula_1: formula_7.\nDefinizione.\nLa notazione formula_8 \u00e8 dovuta a Legendre. Se la parte reale del numero complesso formula_9 \u00e8 positiva, allora l'integrale\nconverge assolutamente. Comunque, usando la continuazione analitica, si pu\u00f2 estendere la definizione della formula_11 a tutti i numeri complessi formula_9, anche con parte reale non positiva, ad eccezione degli interi minori o uguali a zero. Usando l'integrazione per parti, in effetti, si pu\u00f2 dimostrare che:\nper cui si ha:\nIn questo modo, la definizione della formula_15 pu\u00f2 essere estesa dal semipiano formula_16 a quello formula_17 (ad eccezione del polo in formula_18), e successivamente a tutto il piano complesso (con poli in formula_19).\nSiccome formula_20, la relazione riportata sopra implica, per tutti i numeri naturali formula_1, che:\nIn statistica si incontra di frequente (per esempio nella variabile casuale normale) l'integrale:\nche si ottiene ponendo formula_24, e quindi formula_25, ottenendo quindi formula_26\nEspressioni alternative.\nLe seguenti espressioni alternative per la funzione Gamma, sono valide su tutto il piano complesso (ad eccezione dei poli):\ndovuta a Gauss,\ndove formula_30 \u00e8 la costante di Eulero-Mascheroni, dovuta a Schl\u00f6milch e ottenibile applicando il teorema di fattorizzazione di Weierstrass alla funzione formula_31\nUn'ulteriore espressione alternativa \u00e8 la seguente:\nIn questa formula sono espliciti i poli di ordine formula_5 e residuo formula_35 che la funzione Gamma ha in formula_36, per ogni formula_1 intero non negativo.\nLa singolarit\u00e0 nell'origine pu\u00f2 essere anche dedotta dalla relazione di ricorrenza. Infatti\ndove \u00e8 stato fatto uso della relazione formula_20.\nPropriet\u00e0.\nAltre importanti propriet\u00e0 della funzione Gamma sono la formula di riflessione di Eulero:\ne quella di duplicazione:\nche a sua volta \u00e8 un caso particolare della formula di moltiplicazione:\nla quale per formula_43 diventa: \nQuest'ultima identit\u00e0 \u00e8 ottenibile anche dalla formula di riflessione e dall'identit\u00e0 trigonometrica formula_45 .\nLe derivate della funzione Gamma:\npossono essere espresse in funzione della stessa funzione Gamma e di altre funzioni, per esempio:\ndove formula_48 \u00e8 la funzione poligamma di ordine zero. In particolare,\ndove formula_30 \u00e8 la costante di Eulero-Mascheroni. \nSi ha, inoltre:\nche per formula_52 intero positivo si riduce ad una somma finita\ndove formula_54 \u00e8 l'(m-1)-esimo numero armonico.\nDerivando membro a membro rispetto a formula_9 si ha, ancora,\nche per formula_43 diverge, mentre per formula_58 diviene la serie armonica generalizzata di ordine 2\nLukacs studi\u00f2 altre propriet\u00e0 nell'opera \"A Characterization of the Gamma Distribution\" negli \"Annals of Mathematical Statistics\" del 1955.\nRicordiamo anche che, a partire dalla funzione Gamma, la funzione poligamma di ordine formula_60 \u00e8 definita nel modo seguente:\nValori notevoli.\nProbabilmente, il pi\u00f9 noto valore che la funzione Gamma assume su numeri non interi \u00e8:\nche si pu\u00f2 trovare ponendo formula_63 nella formula di riflessione.\nOltre a questo e al gi\u00e0 citato valore assunto sui numeri naturali, sono interessanti anche le seguenti propriet\u00e0, che interessano i multipli dispari di formula_64\ndove formula_67 denota il semifattoriale e la parentesi tonda a due livelli il coefficiente binomiale.\nTeorema di unicit\u00e0.\nIl teorema di Bohr-Mollerup afferma che, tra tutte le funzioni che estendono la funzione fattoriale, solo la funzione Gamma \u00e8 tale che il suo logaritmo \u00e8 una funzione convessa."}
{"id": "1866", "revid": "125919883", "url": "https://it.wikipedia.org/wiki?curid=1866", "title": "Fotografia", "text": "La fotografia \u00e8 quell'arte e tecnologia, resa possibile dallo strumento denominato macchina fotografica o fotocamera, in cui si ottiene un'immagine statica tramite un processo di registrazione permanente delle interazioni tra luce e materia, selezionate e proiettate attraverso un sistema ottico su una superficie fotosensibile.\nCon il termine \"fotografia\" si indicano tanto la tecnica per riprendere le fotografie, quanto le immagini riprese (\u00abfotografie\u00bb, o \u00abfoto\u00bb), nonch\u00e9, per estensione, il prodotto stampato.\nL'estrema versatilit\u00e0 di questa tecnologia ha consentito alla fotografia di svilupparsi nei campi pi\u00f9 diversi delle attivit\u00e0 umane come la ricerca scientifica, l\u2019astronomia, la medicina, il giornalismo, etc, fino a consacrarla in alcuni casi come autentica forma d'arte, nonostante il fatto che generalmente le fotografie non siano direttamente frutto della nostra immaginazione e del nostro operato, come usualmente lo sono un dipinto o un'illustrazione, ma sono sempre e comunque il prodotto diretto di una macchina e hanno come referente, per necessit\u00e0, il mondo fisico.\nEtimologia.\nIl termine \"fotografia\" deriva dal greco \u03c6\u1ff6\u03c2, \u03c6\u03c9\u03c4\u03cc\u03c2, luce e -grafia \u03b3\u03c1\u03b1\u03d5\u03af\u03b1, scrittura ovvero \"scrittura di/con la luce\".\nStoria.\nIl termine \"fotografia\" deriva quindi dalla congiunzione di due parole greche: luce (\u03c6\u1ff6\u03c2, ph\u1e51s) e grafia (\u03b3\u03c1\u03b1\u03c6\u03ae, graph\u1e15), per cui fotografia significa \"scrittura di luce\". La fotografia \u00e8 opera della luce e nasce infatti da un principio fisico chiamato diffrazione, che \u00e8 una sua propriet\u00e0 caratteristica. La camera oscura e l'obiettivo stenopeico formano il sistema pi\u00f9 semplice ed elementare della macchina fotografica che racchiude in s\u00e9 tutti i principi fisici coinvolti in questa tecnologia. Naturalmente sono stati necessari i risultati ottenuti sia nel campo dell'ottica, sia in quello della chimica e lo studio delle sostanze fotosensibili. La prima camera oscura fu realizzata molto prima che si trovassero dei mezzi chimici per fissare l'immagine ottica in essa proiettata; il primo ad applicarla in ambito fotografico fu il francese Joseph Nic\u00e9phore Ni\u00e9pce, cui convenzionalmente viene attribuita l'invenzione della fotografia, anche se studi recenti rivelano tentativi precedenti, come quello di Thomas Wedgwood.\nNel 1813 Ni\u00e9pce inizi\u00f2 a studiare i possibili perfezionamenti alle tecniche litografiche, interessandosi poi anche alla registrazione diretta di immagini sulla lastra litografica senza l'intervento dell'incisore.\nIn collaborazione con il fratello Claude, Ni\u00e9pce cominci\u00f2 a studiare la sensibilit\u00e0 alla luce del cloruro d'argento e nel 1816 ottenne la sua prima immagine fotografica (che ritraeva un angolo della sua stanza di lavoro) utilizzando un foglio di carta sensibilizzato, forse, con cloruro d'argento.\nL'immagine non pot\u00e9 essere fissata completamente e Ni\u00e9pce fu indotto a studiare la sensibilit\u00e0 alla luce di altre sostanze, come il bitume di Giudea, che diventa insolubile in olio di lavanda dopo l'esposizione alla luce.\nLa prima produzione con la nuova sostanza fotosensibile risale al 1822. Si tratta di un'incisione su vetro raffigurante papa Pio VII. La riproduzione and\u00f2 distrutta poco dopo e la pi\u00f9 antica immagine oggi esistente fu ottenuta da Ni\u00e9pce nel 1826, utilizzando una camera oscura il cui obiettivo era una lente biconvessa, dotata di diaframma e di un basilare sistema di messa a fuoco. Ni\u00e9pce chiam\u00f2 queste immagini eliografie.\nNel 1829 fond\u00f2 con Louis Daguerre, gi\u00e0 noto per il suo diorama, una societ\u00e0 per lo sviluppo delle tecniche fotografiche. Nel 1839 il fisico Fran\u00e7ois Arago present\u00f2 all'Accademia delle scienze francese il brevetto di Daguerre, chiamato dagherrotipo; la notizia suscit\u00f2 l'interesse di William Fox Talbot, che dal 1835 testava un procedimento fotografico, la calotipia, e di John Herschel, che lavorava, invece, su carta trattata con sali d'argento, utilizzando un fissaggio a base di tiosolfato sodico.\nNello stesso periodo, a Parigi, Hippolyte Bayard ide\u00f2 una tecnica usando un negativo su carta sensibilizzata con ioduro d'argento, dal quale si otteneva poi una copia positiva. Bayard fu per\u00f2 invitato a terminare gli esperimenti per evitare una concorrenza con Daguerre.\nLo sviluppo del dagherrotipo fu favorito anche dalla costruzione di apparecchi speciali dotati di un obiettivo a menisco acromatico ideato nel 1829 da Charles Chevalier.\nTra il 1840 e il 1870 i processi e i materiali fotografici vengono perfezionati:\nTecnica.\nPerfezionamento di tecnologie e materiali.\nGli sforzi furono anche indirizzati al perfezionamento dei materiali sensibili, dei procedimenti di sviluppo e degli strumenti ottici. Tra le innovazioni pi\u00f9 importanti si ricordano: l'introduzione degli apparecchi fotografici portatili (1880); l'introduzione delle pellicole in rullo, realizzate per la prima volta da G. Eastman inizialmente con supporto in carta (1888) e successivamente con supporto in celluloide (1891).\nNel 1890 F. Hurter e V. C. Driffield iniziarono lo studio sistematico della sensibilit\u00e0 alla luce delle emulsioni, dando origine alla sensitometria. Un considerevole miglioramento delle prestazioni degli obiettivi si ebbe nel 1893, quando H. D. Taylor introdusse un obiettivo anastigmatico (tripletto di Cooke) con sole tre lenti non collate; tale obiettivo fu perfezionato da P. Rudolph nel 1902 con l'introduzione di un elemento posteriore collato e venne prodotto l'anno dopo dalla Zeiss, con il nome di Tessar.\nAltri progressi si ebbero con l'introduzione del sistema reflex (1928) e degli strati antiriflesso sulle superfici esterne delle lenti (che migliorarono enormemente la trasmissione tra aria e vetro e il contrasto degli obiettivi) e con il processo Polaroid in bianco e nero (che permetteva di ottenere in pochi secondi una copia positiva, utilizzando un apparecchio e una pellicola speciali), introdotto nel 1948 da E. H. Land e successivamente esteso al colore.\nNegli anni sessanta con gli esposimetri incorporati nelle macchine fotografiche ebbe inizio l'epoca degli automatismi: l'evoluzione tecnologica in tale campo fu tale che alla fine degli anni ottanta, con la miniaturizzazione dei circuiti elettronici, la messa a fuoco e l'esposizione diventano completamente automatiche; inoltre micromotori provvedono al caricamento della pellicola, al suo avanzamento dopo ogni scatto e al riavvolgimento nel caricatore al termine dell'uso.\nNegli anni ottanta entrarono in produzione macchine per la fotografia digitale che al posto della pellicola avevano un CCD (\"Charge Coupled Device\"), lo stesso elemento sensibile delle videocamere.\nQuesto componente era in grado di analizzare l'intensit\u00e0 luminosa e il colore dei vari punti che costituiscono l'immagine e di trasformarli in segnali elettrici che venivano poi registrati su un supporto magnetico (nastro o disco) che poteva contenere alcune decine di immagini. L'immagine registrata poteva essere immediatamente rivista su un monitor, stampata da un'apposita stampante, o spedita via cavo o via rete, a qualsiasi distanza.\nMacchine di questo tipo venivano usate soprattutto dai fotoreporter, perch\u00e9 permettevano l'immediata trasmissione delle foto ai giornali, che non hanno bisogno di immagini ad alta definizione.\nL'inconveniente principale della fotografia elettronica era infatti la scarsa definizione delle immagini, in confronto a quella della fotografia tradizionale. Notevole diffusione ha avuto l'elaborazione elettronica delle immagini fotografiche, che, digitalizzate da uno scanner ad alta definizione, possono essere corrette ed elaborate a piacere (eliminazione di dominanti cromatiche, modifica dei colori, cancellazione e aggiunta di parti di immagine, fino a ottenere fotomontaggi quasi perfetti). L'immagine elaborata viene poi stampata su pellicola, con la stessa definizione dell'originale.\nNegli ultimi anni lo sviluppo della fotografia digitale ha avuto implicazioni incredibili sia nella fase di ripresa delle immagini che in quella di riproduzione. Da un lato i sofisticati sistemi di esposizione, messa a fuoco, inquadratura e disponibilit\u00e0 immediata delle immagini in fase di ripresa e dall'altro la loro elaborazione sul computer hanno ridimensionato il lavoro di camera oscura per lo sviluppo del negativo e/o della diapositiva e per la loro stampa. Essa richiedeva lunghe ore al buio, pazienza e risorse economiche, al punto che grandi fotografi utilizzavano spesso laboratori professionali per le loro immagini. Oggi il processo \u00e8 alla portata di tutti grazie alle immagini digitali che possono essere ritoccate, modificate e trasferite con il computer di casa propria, avvalendosi di programmi di editing e/o fotoritocco e modalit\u00e0 di archiviazione di file anzich\u00e9 di voluminosa carta che hanno in gran parte ridotto la domanda di pellicole e di stampa tradizionale delle foto.\nRiproduzione dei colori.\nJ. T. Seebeck (1810) e J. F. Herschel (1840), H. Becquerel (1848), L. L. Hill (1850) e Joseph Nic\u00e9phore Ni\u00e9pce erano riusciti a ottenere delle registrazioni instabili di oggetti colorati, probabilmente per un fenomeno di interferenza all'interno dello strato sensibile. Tale fenomeno venne utilizzato da Gabriel Lippmann, in un procedimento messo a punto nel 1891, esponendo, attraverso il supporto di vetro, una lastra fotografica con l'emulsione a contatto con mercurio.\nL'interferenza tra la radiazione incidente e quella riflessa dal mercurio, che fungeva da specchio, faceva s\u00ec che l'emulsione rimanesse impressionata a diversi livelli di profondit\u00e0, la distanza fra i quali era funzione della lunghezza d'onda della radiazione. La lastra, sviluppata e osservata per riflessione, restituiva un'immagine con i colori naturali. Il procedimento di Lippmann, sfruttato commercialmente per qualche anno, fu abbandonato per la difficolt\u00e0 nella preparazione dei materiali e del loro trattamento.\nNel frattempo James Clerk Maxwell aveva teorizzato i principi della sintesi additiva dei colori e nel 1855 aveva ottenuto i primi risultati incoraggianti, che rese pubblici nel 1861. Nel suo procedimento l'oggetto colorato veniva ripreso su tre diverse lastre attraverso tre filtri di colore blu, verde e rosso; venivano poi ricavate tre diapositive che, proiettate a registro su uno schermo mediante tre proiettori muniti degli stessi filtri usati per la ripresa, riproducevano a colori il soggetto.\nUn procedimento simile, che utilizzava i colori blu, giallo e rosso, venne ideato indipendentemente, nel 1862, da Louis Ducos du Hauron, al quale si devono anticipazioni per tutti i procedimenti utilizzati fino a oggi. Nel 1868 egli osserv\u00f2 che un foglio di carta ricoperto di sottili linee adiacenti di colore blu, verde e giallo, appariva bianco se osservato per trasparenza e grigio se osservato per riflessione e brevett\u00f2 un procedimento di fotografia a colori basato su questo fenomeno.\nIl procedimento venne ripreso in considerazione negli ultimi anni del XIX secolo quando furono disponibili materiali sensibili pancromatici con i quali era possibile effettuare la ripresa attraverso un reticolo di linee o di granuli di colore blu, verde e rosso; in seguito all'inversione dell'immagine in bianco e nero, il complesso immagine-reticolo osservato per trasparenza restituiva i colori originali.\nSfruttando questo principio i fratelli Lumi\u00e8re realizzarono le lastre Autochrome, la cui produzione inizi\u00f2 nel 1907. Materiali simili vennero prodotti in Germania (Agfacolor) e in Gran Bretagna. Nel 1908 A. K. Dorian propose di sostituire i reticoli colorati con un insieme di minuscole lenti ottenute per goffratura sul lato del supporto opposto a quello su cui era stesa l'emulsione.\nPonendo davanti all'obiettivo un filtro costituito da tre bande colorate, ciascuna lente proiettava tre immagini, che venivano sovrapposte utilizzando un proiettore che montava sull'obiettivo lo stesso filtro usato in ripresa. Su questo principio si basavano i primi materiali Kodacolor, prodotti fino al 1935.\nTutti questi procedimenti non consentivano la produzione di stampe a colori, se non con mezzi tipografici. L'unico a ottenere copie fotografiche su carta fu E. Vallot che nel 1895 aveva ripreso un'idea di Louis Ducos du Hauron, introducendo un procedimento che per\u00f2, a causa della bassa sensibilit\u00e0 e della scarsa stabilit\u00e0 dei colori, non ebbe successo commerciale. L'era della fotografia a colori moderna inizi\u00f2 nel 1935 con la pellicola per diapositive Kodachrome, seguita nel 1936 dalla Agfacolor.\nLa prima richiedeva un trattamento speciale, perch\u00e9 i colori venivano aggiunti nel corso dello sviluppo. Nella seconda, invece, che \u00e8 stata la capostipite delle moderne pellicole per fotografie a colori su carta, tre strati, sensibili rispettivamente al blu, al verde e al rosso, contenevano anche i coloranti, che davano origine, durante lo sviluppo, a immagini con i colori complementari (giallo, magenta e ciano).\nL'immagine riacquistava i colori naturali durante lo sviluppo della copia, stampata su carta il cui strato sensibile aveva una struttura simile. Infine la Ciba, riprendendo il vecchio procedimento di sbianca dei coloranti contenuti nei vari strati dell'emulsione, realizz\u00f2 il sistema Cibachrome, per la stampa di diapositive.\nChimica.\nProcessi con l'alogenuro d'argento.\nQuando si sottopone un alogenuro d'argento all'azione della luce, la radiazione assorbita gli cede l'energia necessaria per scindere il legame tra l'alogeno e il metallo. Il deposito di argento cos\u00ec formato \u00e8 tanto pi\u00f9 denso quanto maggiore \u00e8 l'intensit\u00e0 dell'illuminazione ed \u00e8 quindi possibile ottenere con una camera oscura un'immagine negativa del soggetto inquadrato. Tale annerimento diretto dell'alogenuro, detto effetto print-out, \u00e8 stato il primo metodo utilizzato per ottenere delle immagini agli albori della fotografia, ma aveva l'inconveniente di richiedere tempi di posa lunghissimi.\nFin dai primi tempi della fotografia, per\u00f2, si scopr\u00ec casualmente che non era necessario attendere la formazione di un'immagine visibile sul materiale sensibile: anche dopo una breve esposizione era possibile, con un opportuno trattamento chimico, ottenere un'immagine perfettamente formata. In effetti anche nel corso di un'esposizione molto breve si verifica la fotolisi del bromuro di argento in misura tale da formare un'immagine debolissima, non visibile a occhio nudo (immagine latente), ma sufficiente per provocare un'alterazione delle caratteristiche chimico-fisiche dell'emulsione.\nTrattando questa con particolari sostanze (rivelatore) si ottenne la formazione dell'immagine visibile, che risultava costituita da un insieme di granuli d'argento originati dalla riduzione dei singoli cristalli di alogenuro. Sono questi che conferiscono all'immagine la caratteristica struttura granulosa.\nNell'effetto print-out, l'energia necessaria per la riduzione dell'alogenuro ad argento metallico \u00e8 fornita interamente dalla radiazione assorbita dall'emulsione, mentre nel secondo caso, la radiazione cede solo la piccola quantit\u00e0 di energia necessaria alla formazione dell'immagine latente.\nIl rivelatore fornisce in un secondo tempo la quantit\u00e0 di energia necessaria per portare a termine il processo, con un effetto di amplificazione di circa un milione di volte. Dopo la formazione dell'immagine occorre allontanare l'alogenuro d'argento rimasto inutilizzato (fissaggio), oppure renderlo insensibile alla luce (stabilizzazione).\nIl trattamento di un moderno materiale fotografico in bianco e nero richiede quindi un bagno di sviluppo e uno di fissaggio, cui si interpone un lavaggio o un bagno di arresto, e un lavaggio finale prima dell'asciugatura. Il lavaggio finale, estremamente importante per la conservazione dell'immagine, asporta ogni traccia dei prodotti chimici impiegati nel corso del trattamento.\nNei materiali a colori (a eccezione della Kodachrome), la formazione dei coloranti avviene utilizzando uno sviluppo cromogeno che, contemporaneamente alla riduzione del bromuro impressionato, provoca la formazione del colore all'interno di ognuno dei tre strati sensibili sovrapposti. Con i procedimenti accennati si ottiene sempre un'immagine negativa rispetto all'originale usato per la ripresa o la stampa.\n\u00c8 possibile ottenere direttamente delle immagini positive mediante un procedimento di inversione nel corso del quale si distrugge l'immagine negativa e se ne forma una positiva utilizzando l'alogenuro d'argento non impressionato nel corso dell'esposizione. La distruzione della negativa avviene per mezzo di un bagno di sbianca che, nel colore, ha anche la funzione di liberare i coloranti dal deposito opaco d'argento che li maschera.\nIl sempre crescente aumento del costo dell'argento ha portato, da un lato, una notevole diffusione dei procedimenti di recupero di questo dai bagni di fissaggio, che possono contenere diversi grammi d'argento per litro, e, dall'altro lato, ha favorito lo sviluppo di procedimenti nuovi o non tradizionali. Poich\u00e9 i materiali a sviluppo cromogeno consentono il recupero totale dell'argento, sono state introdotte pellicole a sviluppo cromogeno anche in bianco e nero.\nProcessi senza argento.\nFin dai primi tempi della fotografia si tent\u00f2 di impiegare delle sostanze fotosensibili senza argento, per esempio la carta al ferroprussiato, usata per la riproduzione di disegni tecnici (cianografia), ma senza grandi successi. Altri procedimenti di stampa, introdotti nel 1850, furono quelli alla gomma bicromata e al pigmento, applicati specialmente nel rotocalco.\nTra gli altri procedimenti un tempo applicati o di pi\u00f9 recente applicazione si ricordano:\nUna delle maggiori difficolt\u00e0 connesse con l'introduzione di nuovi sistemi fotosensibili era costituita dalla scarsa efficienza con cui, in generale, veniva registrata l'immagine. L'unico sistema che presenta un fattore di amplificazione paragonabile a quello basato sugli alogenuri d'argento \u00e8 la fotopolimerizzazione, mentre gli altri possiedono una capacit\u00e0 di amplificazione molte migliaia di volte inferiore. Nei sistemi fotografici tradizionali, gli alogenuri d'argento non impressionati vengono asportati nel bagno di fissaggio oppure, nel processo di inversione, vengono utilizzati per formare un'immagine positiva sul medesimo supporto.\nProcessi per le istantanee.\nDiversi sono i processi diffusivi nei quali l'alogenuro non impressionato viene trasformato in un sale solubile che diffonde dal negativo verso un supporto sul quale viene ridotto ad argento metallico dando luogo alla formazione dell'immagine positiva. Questo procedimento, descritto per la prima volta nel 1939 e utilizzato inizialmente per materiali da fotoduplicazione, consente la cosiddetta fotografia istantanea. Le prime applicazioni pratiche si ebbero nel 1948 con il sistema Polaroid in bianco e nero che permetteva di ottenere una positiva in soli 15 secondi; in seguito fu messo a punto un analogo sistema per le positive a colori ottenibili in circa un minuto.\nNel procedimento a colori il negativo \u00e8 costituito da tre strati di emulsione sensibili alla luce blu, verde e rossa, ai quali sono intercalati altrettanti strati contenenti tre diversi rivelatori di colore rispettivamente giallo, magenta e blu-verde.\nDopo l'esposizione il negativo viene portato a contatto con il supporto destinato a ricevere l'immagine positiva; tra i due si trova un sottile velo di attivatore alcalino. In presenza dell'attivatore i rivelatori colorati, contenuti nello strato sviluppatore, riducono il bromuro esposto e rimangono cos\u00ec immobilizzati nello strato sensibile.\nI rivelatori che non hanno reagito, invece, diffondono attraverso il negativo e lo strato di attivatore fino a raggiungere il supporto, dove si fissano.\nNel 1976 la Kodak lanci\u00f2 un suo sistema di fotografia istantanea, Kodak Instant. Le pellicole di questa fotocamera ricalcavano il percorso tracciato dalla Polaroid, anch'esse autosviluppanti. A differenza delle Polaroid per\u00f2 erano rettangolari e l'immagine sulla superficie misurava 9 x 6,8\u00a0cm. Dopo aver perso una battaglia di brevetti con la Polaroid Corporation, Kodak ha lasciato il business Instant Camera il 9 gennaio 1986.\nQuest'ultima, nel 1985 present\u00f2 una pellicola per diapositive, sia in bianco/nero che a colori, a sviluppo istantaneo; essa non richiedeva macchine speciali, ma poteva essere esposta con qualsiasi macchina che utilizzasse le normali pellicole 135 (formato 24 x 36\u00a0mm).\nLa pellicola a colori, chiamata Polachrome, \u00e8 in realt\u00e0 una pellicola in bianco/nero, filtrata, sia in ripresa che in proiezione, da un fitto reticolo di linee blu, verde e rosso (secondo il principio gi\u00e0 sfruttato dai fratelli Lumi\u00e8re con le lastre Autochrome). Lo sviluppo viene effettuato sull'intera pellicola, in un apparecchietto che stende su di essa i prodotti chimici racchiusi in un contenitore venduto insieme alla pellicola.\nAnche la pellicola per stampe a colori immediate \u00e8 stata notevolmente perfezionata dalla Polaroid: \u00e8 stato eliminato il negativo (che doveva essere gettato, insieme ai residui dei prodotti chimici di sviluppo), e la sensibilit\u00e0 \u00e8 stata aumentata a 600 ASA. Lo sviluppo avviene in piena luce, in circa 90 secondi. Alcune pellicole a sviluppo immediato (in bianco e nero e a colori) possono essere utilizzate, per mezzo di un apposito accessorio, anche su molti apparecchi professionali e su apparecchiature scientifiche: esse danno copie formato 8,3 x 10,8\u00a0cm, spesso usate per controllare la distribuzione delle luci e delle ombre prima dello scatto definitivo su pellicola tradizionale.\nApplicazioni scientifiche.\nGeneralit\u00e0.\nLa natura essenziale della fotografia \u00e8 proprio quella della \"documentazione\", in quanto di base la fotografia riprende sempre la realt\u00e0 dello stato fisico della materia, attraverso la radiazione fotonica. Questo processo comporta una netta differenziazione tra una rappresentazione immaginifica e creativa, sviluppata in un disegno fatto a mano libera (un'opera d'arte dell'uomo) e la rappresentazione del reale quale \"immagine fotografica\" \"creata\" dalla luce e ripresa dalla fotocamera. Pensiamo ad esempio se la fotografia del nostro volto ritratto, che accompagna tutti i nostri documenti personali (Patente di Guida, Passaporto, Carta d'Identit\u00e0), fosse creato a mano libera come un disegno o una pittura. Non avrebbe alcuna validit\u00e0 legale. Per questo la fotografia si \u00e8 rivelata uno strumento di sempre maggiore utilit\u00e0 nell'indagine scientifica, documentaristica e legale. Non solo, essa offre infatti la possibilit\u00e0 di registrare fenomeni che non possono essere osservati direttamente ad occhio nudo, come per esempio quelli che si verificano in tempi brevissimi (fotografia ultrarapida), quelli che avvengono su scala microscopica, quelli che interessano regioni molto vaste della Terra o dello spazio dell'Universo (fotografia aerea, orbitale, astronomica) e quelli legati alle radiazioni elettromagnetiche invisibili all'uomo.\nTra le pi\u00f9 importanti applicazioni della fotografia in campo scientifico, si ricordano la fotografia ultrarapida e stroboscopica, la fotografia stereoscopica, la fotografia nell'infrarosso e nell'ultravioletto, la fotografia aerea e orbitale, la fotografia astronomica.\nAnche la fotografia a raggi X \u00e8 una tipologia di fotografia documentaristica utilizzata in vari campi della ricerca, come la fotografia forense, ecc.\nFotografia ultrarapida e stroboscopica.\nGi\u00e0 nel 1851 W. H. F. Talbot, utilizzando come fonte di luce la scintilla provocata dalla scarica di una serie di bottiglie di Leida, riusc\u00ec a realizzare delle immagini con un tempo di posa dell'ordine del milionesimo di secondo. Questa tecnica venne dapprima applicata alla balistica e le prime immagini di un proiettile in volo risalgono al 1885 e sono dovute a Ernst Mach; nel 1896 si osserv\u00f2 per la prima volta l'onda d'urto che si propaga insieme a un proiettile che si muove a elevata velocit\u00e0.\nNel 1930 H. Edgerton inizi\u00f2 uno studio sistematico delle possibilit\u00e0 della fotografia ultrarapida, dedicandosi particolarmente al perfezionamento delle sorgenti di luce e utilizzando in modo particolare il flash elettronico. In effetti gli otturatori meccanici non consentono tempi di posa inferiori a qualche frazione di millesimo di secondo, che permettono la ripresa solamente di oggetti in movimento relativamente lento.\nLe riprese ultrarapide richiedono quindi l'impiego di sorgenti che emettono lampi di luce particolarmente brevi e intensi senza l'impiego di otturatori, oppure utilizzando otturatori speciali. Con questi sistemi si ottengono normalmente tempi di posa dell'ordine del decimilionesimo di secondo e si possono raggiungere i 5 nanosecondi. Utilizzando per l'illuminazione una serie di lampi di luce in rapida successione si ottiene sul negativo una serie di immagini in posizione diversa. \u00c8 questo il principio su cui si basa la fotografia stroboscopica, utilizzata per l'analisi dei movimenti.\nFotografia stereoscopica.\nLa fotografia riproduce gli oggetti su una superficie piana e l'illusione della profondit\u00e0 \u00e8 data esclusivamente dalla prospettiva e dal chiaroscuro. \u00c8 per\u00f2 possibile riprodurre l'effetto della visione binoculare osservando separatamente con i due occhi due immagini riprese da punti posti a distanza pupillare attraverso l'utilizzo della fotocamera stereoscopica.\nLa fotografia stereoscopica nasce per interessamento di sir Charles Wheatstone che nel 1832 realizza il primo stereoscopio a specchi e che, in seguito alla nascita della fotografia, entra in contatto con William Fox Talbot, commissionandogli i primi esperimenti di \"stereofotografia\". Le prime immagini stereoscopiche vengono realizzate nel 1842 e sono dei dagherrotipi. In seguito gli stereogrammi verranno confezionati come positivi su cartoncino, illuminati per riflessioni, su carta sottile e lastre di vetro, illuminati per trasparenza, e infine, nel XX secolo su diapositiva, trovando ampia diffusione commerciale.\nLa fotografia stereoscopica trova svariate applicazioni che vanno dal puro intrattenimento, alla ricerca scientifica (ad esempio l'osservazione astronomica), al rilievo fotogrammetrico.\nFotografia nell'infrarosso e ultravioletto.\nGli alogenuri d'argento possiedono una sensibilit\u00e0 naturale che si estende nelle zone dell'ultravioletto e del blu ed \u00e8 limitata solo dall'assorbimento dell'obiettivo, della gelatina e dell'aria. I comuni obiettivi fotografici trasmettono l'ultravioletto fino a circa 320\u00a0nm, limite oltre il quale occorre usare obiettivi con lenti in quarzo o fluorite, che trasmettono fino a circa 120\u00a0nm. Peraltro, al di sotto dei 200\u00a0nm diviene sensibile l'assorbimento dell'aria, per cui occorre operare in atmosfera d'azoto o, meglio, nel vuoto.\nPer evitare la perdita di sensibilit\u00e0 dovuta all'assorbimento della gelatina, si usano emulsioni con concentrazione di bromuro d'argento molto elevata. Oltre che per la ripresa diretta di immagini, la radiazione ultravioletta viene spesso impiegata per eccitare la fluorescenza degli oggetti da fotografare nel campo del visibile. In questo caso si antepone all'obiettivo un filtro che blocchi la radiazione ultravioletta riflessa dal soggetto trasmettendo invece la fluorescenza visibile.\nLa ripresa viene effettuata con un comune materiale in bianco e nero o, pi\u00f9 spesso, a colori, a causa della vivacit\u00e0 dei colori di fluorescenza. All'altra estremit\u00e0 dello spettro visibile, la radiazione infrarossa non viene assorbita dagli alogenuri d'argento e non \u00e8 quindi in grado di impressionare le emulsioni fotografiche.\nParticolari sensibilizzatori cromatici possono per\u00f2 rendere sensibili i materiali fotografici anche alla radiazione infrarossa fino a circa 850\u00a0nm. L'impiego di filtri particolari consente di limitare la trasmissione della radiazione visibile, cui il bromuro d'argento \u00e8 sensibile, fino a eliminarla completamente con l'impiego di filtri neri. Esistono anche materiali a colori con uno strato sensibile all'infrarosso, registrato con un colore convenzionale.\nLe riprese nell'infrarosso e nell'ultravioletto interessano principalmente i campi dell'astrofisica, spettroscopia, mineralogia, criminologia, storia dell'arte, biologia, medicina, prospezione aerea del suolo, grafoscopia.\nFotografia aerea e orbitale.\nL'aerofotogrammetria \u00e8 la tecnica di indagine del terreno che si serve di macchine fotografiche installate a bordo di aeromobili. Trova applicazioni nel campo della ricognizione archeologica, delle ricerche geologiche, in agricoltura per ricavare informazioni sulla natura dei terreni e sull'estensione delle colture, in campo militare per ottenere informazioni su obiettivi strategici.\nLa fotografia orbitale permette la ripresa di immagini da altezze molto superiori a quelle proprie della fotografia aerea, della quale costituisce un'estensione, mediante apparecchi posti su veicoli spaziali in orbita intorno alla Terra. Tra le sue varie applicazioni si ricordano le indagini meteorologiche, le ricerche sull'inquinamento dei mari, sulle risorse della Terra. Queste applicazioni sono sempre pi\u00f9 raffinate anche grazie allo sviluppo e all'incrocio di diverse tecniche di ripresa fotografica digitale incrociate con altri sistemi di rilevazione come il radar.\nEsempio di ci\u00f2 \u00e8 il satellite Envisat, messo in orbita dall'ESA (Agenzia Spaziale Europea) che grazie all'incrocio dei dati prodotti dai suoi undici strumenti permette la realizzazione di immagini satellitari utili per lo studio di fenomeni come la desertificazione, l'eutrofizzazione dei mari e i cambiamenti climatici.\nFotografia astronomica.\nConsiste nella registrazione fotografica delle immagini dei corpi celesti. Tale tecnica presenta diversi vantaggi rispetto all'osservazione diretta perch\u00e9 l'emulsione fotografica, esposta per un tempo sufficientemente lungo, viene impressionata anche da radiazioni visibili di intensit\u00e0 troppo debole per poter essere percepite dall'occhio umano anche con l'aiuto di potenti telescopi. Il metodo prevede appositi sistemi di inseguimento che compensano la rotazione della terra e la conseguente rotazione apparente della volta celeste. In assenza di questi si ottengono effetti \"artistici\" con conseguente \"strisciata\", centrata a nord, degli astri, o ci si limita a brevi esposizioni a basso ingrandimento.\nInoltre l'uso di emulsioni particolarmente sensibilizzate permette lo studio di corpi celesti che emettono radiazioni comprese in zone dello spettro luminoso in corrispondenza delle quali l'occhio umano non \u00e8 sensibile. In tempi pi\u00f9 recenti sono stati usati anche sistemi digitali, basati su CCD o CMOS, delle volte raffreddati a basse temperature per diminuire il rumore termico. Tramite l'uso di filtri interferenziali, \u00e8 anche possibile ottenere fotografie solo alla luce di alcune righe spettrali, ottenendo quindi informazioni sulla composizione della sorgente. Tuttavia, \u00e8 possibile ottenere ottime fotografie astronomiche anche con fotocamere reflex commerciali (in quest'ultimo caso, \u00e8 consigliato rimuovere il filtro che copre il sensore in quanto ha una bassa trasmissivit\u00e0 per i fotoni h-alpha, una riga importantissima in astronomia in quanto tutte le regioni HII emettono in tale banda).\nFotomicrografia.\nConsiste nella registrazione fotografica delle immagini di soggetti piccolissimi, nel caso di microscopia ottica nell'ordine dei micron. Anche qui tale tecnica presenta diversi vantaggi rispetto all'osservazione diretta perch\u00e9 l'emulsione fotografica o il sensore digitale, esposti per un tempo sufficientemente lungo, registrano anche radiazioni di intensit\u00e0 troppo debole per poter essere percepite dall'occhio umano e, specialmente in caso di tecniche in fluorescenza, permettono l'arresto tramite tempi di esposizione brevi di soggetti molto rapidi come protozoi in vivo, o la visualizzazione in porzioni dello spettro non percepibili dall'occhio eccetera.\nArte.\nLa fotografia cominci\u00f2 ad acquistare autonomia agli inizi del XX secolo, mentre le polemiche sui rapporti con l'arte, in seguito indagati con acutezza da Walter Benjamin, erano vivacissime. In merito alla diatriba, sempre attuale, una distinzione si pu\u00f2 fare tra la fotografia come strumento e la fotografia come linguaggio. Nel primo caso si sfruttano in quanto tali le possibilit\u00e0 di riproduzione meccanica delle immagini, nel secondo queste stesse possibilit\u00e0 vengono utilizzate a fini documentaristici ed espressivi.\nQuindi da un lato si possono annoverare i processi di fotoriproduzione, utilizzati nei settori pi\u00f9 diversi, dalla fotomeccanica alla spettroscopia, dall'altro tutte le utilizzazioni della fotografia per una descrizione, a diversi livelli di obiettivit\u00e0, di fenomeni scientifici, di avvenimenti, di realt\u00e0 sociali o di altri valori umani, figurativi e astratti.\nIn opposizione ai concetti della foto d'arte, con tutto il corollario dei trucchi di mestiere, oper\u00f2 agli inizi del XX secolo Alfred Stieglitz, capo del gruppo statunitense Photo-Secession, esaltando le riprese immediate con piccoli apparecchi portatili alla ricerca dell'illusione di realt\u00e0, cercando il cubismo nella natura (soggetti disumanizzati, riproduzione del ritmo nella ripetizione di elementi base, sovrapposizioni, ecc.).\nDal canto suo il tedesco Albert Renger-Patzsch, in polemica con le tesi della Photo-Secession sostenne, parafrasando Spinoza, che la bellezza del mondo dipendeva dall'immaginazione dell'uomo e quindi anche dalla scelta che l'obiettivo faceva del particolare.\nUna terza tesi veniva proposta da A. G. Bragaglia, teorizzata nel volume Fotodinamismo futurista (1911), da fotografi come l'americano Alvin Langdon Coburn, lo svizzero Christian Schad, l'ungherese L\u00e1szl\u00f3 Moholy-Nagy (del Bauhaus), lo statunitense Man Ray, l'italiano Luigi Veronesi che, proclamando l'importanza essenziale della \"ricerca\" riaffermavano o giungevano all'astrattismo.\nFu questo il punto di partenza di ogni avventura e sperimentazione fotografica successiva, testimoniate dall'attivit\u00e0 di gruppi come Fotoform (1949), dalle foto di movimento di Gjon Mili, dalla scuola della candid photography e da tutti gli sperimentatori fluttuanti dalla ricerca del vero alla sensazione, dal documento alla realizzazione d'arte. In Italia la fotografia d'arte \u00e8 chiamata anche fotografia di ricerca e raggiunge il suo apice negli anni '70-'80. Tra gli autori pi\u00f9 significativi di questo genere fotografico vanno ricordati: Luigi Ghirri, Franco Fontana, Paolo Gioli. Un cenno va fatto anche per le fotografie di moda e di pubblicit\u00e0, che adattano alle specifiche funzioni il patrimonio finora acquisito, trasfondendo nell'immagine, con la suggestione creativa, il potere o la ricerca della persuasione.\nOggi la fotografia \u00e8 accettata come una vera e propria forma d'arte. Indicatori di questo sono il numero crescente di musei, collezioni e strutture di ricerca per la fotografia, l'aumento di cattedre per la fotografia e, ultimo ma non meno importante, l'aumento del valore delle fotografie nelle aste d'arte e i circoli collezionistici. Molte aree tematiche sono state istituite: il paesaggio, nudo, industriale, fotografia teatrale, e altre ancora.\nUn'evoluzione ulteriore della fotografia, limitrofa al cinema, \u00e8 la multivisione, basata sulla proiezione di diapositive in dissolvenza incrociata, spesso con un accompagnamento musicale. Questa tecnica \u00e8 utilizzata spesso a scopi didattici o pubblicitari, ma la forte componente creativa e poetica del mezzo fotografico ha ispirato la creazione in multivisione di autentiche opere d'arte. La fotografia digitale ha poi ulteriormente variato il contesto mettendo alla portata di tutti la tecnica delle \"presentazioni\", anch'esse destinate principalmente a scopi illustrativi, commerciali, didattici, ma passibile di utilizzo in campo artistico\nDiritto.\nIl diritto d'autore considera fotografie ai fini della tutela relativa alle \u00abimmagini di persone o di aspetti, elementi o fatti della vita naturale e sociale, ottenute col processo fotografico o con processo analogo\u00bb (dalla Legge 22 aprile 1941, n. 633, CAPO V art. 87).\nViene stabilito che \u00abSpetta al fotografo il diritto esclusivo di riproduzione, diffusione e spaccio della fotografia, salve le disposizioni stabilite dalla Sezione II del CAPO VI di questo titolo, per ci\u00f2 che riguarda il ritratto e senza pregiudizio, riguardo alle fotografie riproducenti opere dell'arte figurativa, dei diritti di autore sull'opera riprodotta.\nTuttavia se l'opera \u00e8 stata ottenuta nel corso e nell'adempimento di un contratto di impiego o di lavoro, entro i limiti dell'oggetto e delle finalit\u00e0 del contratto, il diritto esclusivo compete al datore di lavoro. La stessa norma si applica, salvo patto contrario a favore del committente quando si tratti di fotografia di cose in possesso del committente medesimo e salvo pagamento a favore del fotografo, da parte di chi utilizza commercialmente la riproduzione, di un equo corrispettivo. Il Ministro per i beni e le attivit\u00e0 culturali con le norme stabilite dal regolamento, pu\u00f2 fissare apposite tariffe per determinare il compenso dovuto da chi utilizza la fotografia\u00bb (dalla Legge 22 aprile 1941, n. 633, CAPO V art. 88).\nLa durata del diritto del detentore di questo sulla fotografia \u00e8 di anni venti (Legge 22 aprile 1941, n. 633, CAPO V art. 92).\nIl diritto tutela anche la \"privacy\" del soggetto fotografato. Infatti, \u00e8 permessa la diffusione di fotografie senza il permesso del soggetto solo nel caso di \"personaggio pubblico\", inteso come persona che, per lavoro o carica istituzionale, \u00e8 noto al pubblico, o nel caso la persona sia ritratta nel corso di eventi aperti al pubblico (ad esempio se una persona partecipa ad una manifestazione sportiva). Negli altri casi, il fotografo titolare dell'opera deve ottenere il permesso (chiamato liberatoria) alla pubblicazione (intesa anche come esposizione a una mostra) da parte del soggetto."}
