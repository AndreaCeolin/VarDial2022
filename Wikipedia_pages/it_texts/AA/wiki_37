{"id": "14848", "revid": "1865821", "url": "https://it.wikipedia.org/wiki?curid=14848", "title": "Re per una notte", "text": "Re per una notte (\"The King of Comedy\") \u00e8 un film del 1982 diretto da Martin Scorsese.\nTrama.\nRupert Pupkin \u00e8 un uomo di trentaquattro anni che sogna di diventare un comico affermato, sebbene viva ancora con sua madre e non abbia trovato moglie.\nAccanito fan del comico e presentatore Jerry Langford, che da anni conduce con successo lo show \"The King of Comedy\", dopo un incontro con lui comincia ad assillarlo nel tentativo di ottenere un provino se non anche un'apparizione sugli schermi; dopo pi\u00f9 di un rifiuto da parte di Langford e inopportune intrusioni nella sua vita privata, Pupkin adotta allora uno stratagemma con la complicit\u00e0 della sua amica Marsha, poco pi\u00f9 che ventenne e follemente innamorata del comico, riuscendo a sequestrarlo; successivamente i due si mettono in contatto con lo staff televisivo del presentatore e lo ricattano: se non lo faranno apparire nello show, Rupert uccider\u00e0 Langford.\nI produttori cedono ma mentre Pupkin appare in TV per fare il suo numero viene sorvegliato dalla polizia e dall'FBI: almeno per quella sera, per\u00f2, \"il re della commedia\" \u00e8 lui, con il suo repertorio di quarta mano che mostra in chiave comica la sua drammatica vita. Nel frattempo Jerry riesce a liberarsi da Marsha e a fuggire di corsa verso gli studi televisivi, per poi assistere alla messa in onda del programma registrato.\nRupert, inizialmente condannato a sei anni di reclusione poich\u00e9 incensurato, finir\u00e0 per scontarne solo due e mezzo per buona condotta e tornato in libert\u00e0 si gode la conquistata celebrit\u00e0: il re dei comici solo per una notte ha comunque trovato la gloria, poich\u00e9 la sua biografia viene stampata e diffusa in tutti gli Stati Uniti.\nProduzione.\nCast.\nPer il ruolo di Jerry Langford furono considerati anche Johnny Carson, Frank Sinatra e Dean Martin (ex partner artistico di Jerry Lewis). Martin Scorsese appare in un cameo nei panni di un regista televisivo.\nRiprese.\nGran parte della sequenza girata nella villa di campagna di Jerry Langford \u00e8 stata improvvisata da Robert De Niro suscitando la sorpresa di Jerry Lewis e del suo maggiordomo.\nIn una scena si vede un gruppo di punk all'angolo di una strada, chiamati da Marsha \"street scum\" (feccia da marciapiede) sono interpretati da Mick Jones, Joe Strummer e Paul Simonon dei Clash, dall'attrice e cantante Ellen Foley, da Don Letts e Kosmo Vinyl (membri dell'entourage dei Clash) e da Pearl Harbor, all'epoca moglie di Simonon. All'epoca la Foley era la ragazza di Mick Jones, tanto che cant\u00f2 anche nel brano \"Hitsville UK\" nell'album dei Clash \"Sandinista!\".\nColonna sonora.\nRobbie Robertson produsse la musica per la colonna sonora del film realizzando il suo primo lavoro dopo aver lasciato The Band intitolato \"Between Trains\". Questa canzone (un omaggio a un membro dello staff della produzione, Dan Johnson, morto improvvisamente, al quale il film \u00e8 dedicato) \u00e8 presente nell'album della colonna sonora ma non nel film.\nLa colonna sonora di \"Re per una notte\" \u00e8 una compilation composta da brani pop e musica orchestrale del compositore Bob James. Include brani di artisti come B.B. King, Van Morrison e Ray Charles. Questo tipo di ibridazione tra musica pop e composizioni per orchestra sarebbe stata poi utilizzata in seguito in \"Gangs of New York\", \"The Aviator\" e \"The Departed\".\nL'album della colonna sonora fu pubblicato dalla Warner Bros. Records nel 1983. Il disco \u00e8 stato ristampato in CD con le stesse tracce da Wounded Bird Records nel 2016.\nAccoglienza.\nPresentata in concorso al trentaseiesimo Festival di Cannes nel 1983, . "}
{"id": "14849", "revid": "767487", "url": "https://it.wikipedia.org/wiki?curid=14849", "title": "Traffic (film)", "text": "Traffic \u00e8 un film del 2000 diretto da Steven Soderbergh, vincitore di quattro Premi Oscar nel 2001.\nTrama.\nTre storie legate al traffico e alla diffusione della droga tra gli Stati Uniti e il Messico costituiscono il soggetto del film, che vede un ricco cast di interpreti, tra cui Benicio del Toro, Michael Douglas, Catherine Zeta Jones, Tomas Milian e Don Cheadle.\nMessico.\nJavier Rodriguez, onesto poliziotto messicano ed il suo collega Manolo Sanchez controllano la frontiera con gli Stati Uniti, cercando, attraverso i contatti con i loro informatori, di arrestare i corrieri; durante una di queste azioni riescono a sequestrare un camion pieno di cocaina ma, immediatamente dopo, vengono fermati da militari al comando del generale Salazar. Questi intende smantellare il cartello di Tijuana, al cui vertice si trova Juan Obreg\u00f2n, ed, allo scopo, incarica Javier di arrestare Francisco Flores, un killer e trafficante d'armi dell'organizzazione.\nIl poliziotto si reca a San Diego e riesce a catturare Flores il quale, una volta nelle mani dei militari, cede alle torture e rivela i nomi di alcuni elementi di spicco dell'organizzazione di Tijuana che vengono immediatamente arrestati. L'azione sembra andare nella direzione giusta ma Javier scopre che il generale \u00e8 al soldo del cartello di Ju\u00e1rez, l'organizzazione rivale di quella di Tijuana. Nel frattempo Manolo, invogliato dal denaro che l'informazione pu\u00f2 offrire, tenta di venderla alla DEA ma viene scoperto ed ucciso dai militari di Salazar.\nJavier non accetta quanto accaduto e si accorda con la DEA per ottenere, in cambio delle sue informazioni, l'illuminazione pubblica per il suo povero quartiere; il segreto di Salazar viene rivelato al pubblico ed egli, dopo essere stato arrestato, viene ucciso prima che possa rivelare ulteriori informazioni ma il poliziotto riesce comunque ad ottenere quanto aveva richiesto.\nWashington.\nRobert Wakefield, un giudice conservatore, viene nominato capo del dipartimento anti droga del \"National Drug Control\" ma sua figlia Caroline, una studentessa modello, viene iniziata all'uso di sostanze stupefacenti dal suo ragazzo Seth ed entrambi, dopo che un loro amico \u00e8 andato in overdose, vengono fermati dalla polizia dopo averlo abbandonato davanti ad un pronto soccorso. Il padre si rende conto che sua figlia \u00e8 realmente tossicodipendente e, dopo essere tornato dal Messico per una visita informativa a Salazar, apprende dalla moglie che Caroline \u00e8 fuggita dalla comunit\u00e0 dove doveva passare un periodo di riabilitazione ed \u00e8 scomparsa dopo avere rubato i gioielli della madre.\nIl giudice riesce, pedinando Seth, a ritrovarla in una squallida camera d'albergo, mentre si prostituisce per ottenere il denaro necessario all'acquisto della droga, e, dopo averla persuasa della necessit\u00e0 di uscire dal tunnel, e soprattutto dopo la fine dell'operazione che ha smontato l'organizzazione di Tijuana, viene riconfermato nel suo ruolo ma, nel momento in cui illustra il suo nuovo programma, si rende conto della necessit\u00e0 di aumentare la sua presenza in famiglia e decide di lasciare l'incarico.\nSan Diego.\nDue agenti della DEA, Montel Gordon e Ray Castro, conducono un'indagine che porta all'arresto di Eduardo Ruiz, un narcotrafficante che, in cambio dell'immunit\u00e0, decide di testimoniare contro il suo capo Carlos Ayala, il pi\u00f9 grande distributore dei fratelli Obreg\u00f2n negli Stati Uniti, che viene immediatamente arrestato; a processo iniziato la moglie rumena di Carlos, Helena, scopre la vera professione del marito e decide di assumere Flores per assassinare Ruiz: questi piazza una bomba nella macchina della polizia che dovrebbe trasportarlo ma l'attentato fallisce; vi muore per\u00f2 l'agente Castro mentre, contemporaneamente, il killer viene colpito a morte da un cecchino di Obreg\u00f2n, che ha deciso di eliminarlo dopo avere scoperto il suo tradimento.\nHelena, su suggerimento del marito, fa un accordo con Juan Obreg\u00f2n, il quale perdona il debito della famiglia con l'intenzione di continuare il traffico con loro e successivamente fa avvelenare Ruiz, rendendo il processo non proseguibile; dopo il rilascio di Ayala, l'agente Gordon entra nella sua casa, e con il pretesto di insultare il signor Ruiz attacca una microspia sotto il tavolo del suo ufficio per proseguire le indagini."}
{"id": "14850", "revid": "287204", "url": "https://it.wikipedia.org/wiki?curid=14850", "title": "Niter\u00f3i", "text": "Niter\u00f3i \u00e8 un comune del Brasile nello Stato di Rio de Janeiro, parte della mesoregione Metropolitana di Rio de Janeiro e della microregione di Rio de Janeiro.\nStoria.\nLa citt\u00e0 venne fondata il 22 novembre 1573 da un indio tupi chiamato Ararib\u00f3ia (che in seguito ricevette il nome cristiano di Martim Afonso de Souza). Niter\u00f3i \u00e8 l'unica citt\u00e0 brasiliana ad essere stata fondata da un indio.\nDopo la guerra con la Francia per la baia di Guanabara, Ararib\u00f3ia richiese al governatore generale, Mem de S\u00e1, un pezzo di terra che egli chiamava Banda D'Al\u00e9m (\"la terra oltre\"). La sua richiesta venne soddisfatta e nacque cos\u00ec il villaggio di S\u00e3o Louren\u00e7o dos \u00cdndios, il primo nome di Niter\u00f3i.\nNel 1819, il villaggio venne riconosciuto come tale dal governo centrale, e ricevette il nuovo nome di Vila Real da Praia Grande, il quale occupava solo l'area dell'attuale centro della citt\u00e0. Niter\u00f3i cominci\u00f2 a espandersi oltre quei limiti solo alla fine del XIX secolo, quando un servizio di tram inizi\u00f2 a circolare, permettendo l'espansione della costruzione urbana. Agli inizi del XX secolo, la citt\u00e0 inizi\u00f2 la sua espansione industriale.\nTra il 1834 e il 1975 quando Rio de Janeiro venne divisa in due stati: Rio de Janeiro e Guanabara (Distretto Federale), dove si trovava la capitale nazionale, Niter\u00f3i serv\u00ec come capitale dello Stato di Rio de Janeiro tramite l'Ato Adicional del 1834, (durante il periodo 1894-1903, la capitale di stato fu Petr\u00f3polis). Il 15 marzo 1975 Niter\u00f3i venne riunita allo Stato di Guanabara (corrispondente alla citt\u00e0 di Rio de Janeiro).\nAnticamente scritto come \"Nictheroy\", il nome significa \"acque nascoste\" in lingua tupi e venne ufficialmente cambiato in \"Niter\u00f3i\" il 6 marzo 1835 (dal suo ultimo nome ufficiale, \"Vila Real da Praia Grande\", con la vecchia scrittura che persistette fino alla met\u00e0 del XX secolo), in quella occasione venne elevata alla categoria di citt\u00e0 (fino ad allora era ufficialmente un villaggio). Si trova a 5\u00a0km dalla citt\u00e0 di Rio de Janeiro, alla quale \u00e8 collegata dal ponte Rio-Niter\u00f3i e da un servizio di traghetto. La qualit\u00e0 della vita a Niter\u00f3i \u00e8 una delle migliori tra le citt\u00e0 brasiliane secondo gli standard delle Nazioni Unite. Il Museo di arte contemporanea di Niter\u00f3i, il punto di riferimento della citt\u00e0, venne progettato dal famoso architetto brasiliano modernista Oscar Niemeyer.\nAgli inizi degli anni novanta, la divisione amministrativa di Niter\u00f3i venne modificata.\nTurismo.\nNiter\u00f3i \u00e8 la terza citt\u00e0 pi\u00f9 visitata nello Stato di Rio de Janeiro e la 5\u00b0 nel Brasile."}
{"id": "14852", "revid": "1305772", "url": "https://it.wikipedia.org/wiki?curid=14852", "title": "Magnolia (disambigua)", "text": ""}
{"id": "14854", "revid": "399", "url": "https://it.wikipedia.org/wiki?curid=14854", "title": "Jim Morrison", "text": "Fu il leader carismatico e frontman della band statunitense The Doors, dal 1965 al 1971.\nPer la sua indole irrequieta, le sue poesie e canzoni, la voce inconfondibile, l'imprevedibile presenza scenica e le drammatiche circostanze che circondano la sua vita e la prematura morte, Morrison \u00e8 considerato dai critici musicali e dai fan come uno dei pi\u00f9 influenti e iconici frontmen nella storia del rock.\nCavalcando la rivoluzione culturale degli anni Sessanta, fu tra i pi\u00f9 grandi cantanti di rock psichedelico. Impetuoso \"profeta della libert\u00e0\" e poeta maledetto, \u00e8 ricordato come una delle figure di maggior potere seduttivo nella storia della musica e uno dei massimi simboli dell'inquietudine giovanile.\nNel 2008, Morrison fu posizionato al 47\u00ba posto nella lista dei 100 migliori cantanti secondo Rolling Stone e, l'anno successivo, al 22\u00ba posto nella classifica dei \"50 pi\u00f9 Grandi Cantanti del Rock\" stilata dalla rivista britannica \"Classic Rock\".\nBiografia.\nI primi anni (1943-1959).\nDi origini inglesi, scozzesi, irlandesi e tedesche, James \"Jim\" Douglas Morrison nacque alle 11:55 ora locale dell'8 dicembre 1943, al \"Brevard Hospital\", vecchio nome dell'attuale \"Holmes Medical\", di Melbourne (Florida) da George Stephen Morrison, ammiraglio in servizio presso la Marina degli Stati Uniti d'America (deceduto il 17 novembre 2008) e spesso fuori casa, e da Clara Virginia Clarke Morrison (deceduta il 29 dicembre 2005), figlia di un avvocato del Wisconsin. I genitori di Jim si stabilirono inizialmente a Pensacola (Florida) nel 1942. A causa della professione del padre, la famiglia dovette trasferirsi diverse e frequenti volte, e per questo motivo Jim visse i primi anni della sua vita costretto a cambiare spesso casa, scuola e amicizie. Gi\u00e0 a Melbourne (Florida), sua madre visse prima al \"1250, South Harbor City Boulevard\", poi al \"2100, Vernon Place\". Nel 1946 poi, la famiglia si spost\u00f2 a Clearwater, sulla costa della Florida rivolta verso il Golfo del Messico e, nel 1947, a Washington prima, e ad Albuquerque poi. Nel 1948 la famiglia si trasfer\u00ec a Los Altos (California), dove Jim cominci\u00f2 la scuola elementare. In questo periodo di repentini spostamenti, nacquero altri due suoi fratelli, \"Anne Robin Morrison\" (1947, ad Albuquerque, Nuovo Messico) ed \"Andrew \"Andy\" Lee Morrison\", (1948, ad Los Altos (California)). Con lo scoppio della Guerra di Corea (1950), il padre venne inviato con la flotta sul teatro bellico e, nel 1951, la famiglia torn\u00f2 nuovamente a Washington.\nIl 1952 invece, fu l'anno del trasloco a Claremont, vicino a Los Angeles (California), dove Jim frequent\u00f2 la scuola elementare Longfellow, mentre nel 1955 si trasfer\u00ec a San Francisco, nel sobborgo di Alameda: qui, Jim si iscrisse all'ottavo anno di scuola; due anni pi\u00f9 tardi cominci\u00f2 il nono anno al liceo locale, rivelandosi uno studente brillante e istrionico. Nell'autunno del 1958 cominci\u00f2 il decimo anno scolastico, ma marinava spesso la scuola per frequentare i locali Beatnik di San Francisco, fra cui la celebre libreria \"City Light Books\" del poeta beat Lawrence Ferlinghetti. Dopo Natale, la famiglia Morrison si trasfer\u00ec ad Alexandria (Virginia) e ci rimase per due anni. Ad Alexandria, Jim conobbe Tandy Martin, una compagna di liceo che fu anche la sua prima fidanzata. Le letture di Jim divennero sfrenate, portandolo ad accumulare centinaia di libri. Venne iscritto al liceo George Washington, dove stup\u00ec gli insegnanti con l'ampiezza delle sue letture e la notevole erudizione, ottenendo dopo il primo trimestre una menzione d'onore, forte di un quoziente d'intelligenza fuori dal comune: ben 149.\nLa giovinezza (1960-1964).\nJim era un ragazzino sveglio e intelligente, tuttavia, a partire dall'estate del 1960, il suo umore si fece pi\u00f9 cupo e trasgressivo, e il look pi\u00f9 trasandato. Nel maggio del 1961 non si present\u00f2 alla cerimonia della consegna dei diplomi, mandando il padre su tutte le furie. A settembre, il diciassettenne Jim venne mandato dai nonni, a Clearwater (Florida), per frequentare lo Junior College di St. Petersburg (Florida), ma ben prest\u00f2 divent\u00f2 un \"habitu\u00e9\" del Contemporary Arts Coffehouse and Gallery, caff\u00e8 di genere \"beatnik\" e ritrovo di artisti locali. Il suo rendimento scolastico cal\u00f2 sensibilmente. Nel 1962, mentre la famiglia si era trasferita a Phoenix, in Arizona, Jim si iscrisse all'Universit\u00e0 statale della Florida di Tallahassee, accentuando i suoi atteggiamenti scontrosi e sregolati, tanto che venne arrestato il 28 settembre 1963, con l'accusa di ubriachezza e disturbo della quiete pubblica, durante una partita di football americano, dopo aver altres\u00ec sottratto l'elmetto ad un poliziotto.\nTra il 1962 e il 1965 frequent\u00f2 stabilmente Mary Frances Werbelow, una studentessa del liceo di Clearwater. Nel gennaio 1964, l'intera famiglia torn\u00f2 in California, a Los Angeles e, sebbene il padre avrebbe preferito che il figlio si dedicasse come lui alla carriera militare, Jim intraprese gli studi di Cinematografia presso l'UCLA, l'Universit\u00e0 della California di Los Angeles.\nDopo il dicembre 1964, Jim Morrison non vide pi\u00f9 i suoi genitori, tagliando definitivamente i rapporti con loro, arrivando persino a dire che erano morti. Uno degli eventi pi\u00f9 importanti della sua vita avvenne nel 1947, durante un viaggio con la famiglia, mentre percorrevano il deserto tra Albuquerque e Santa Fe (Nuovo Messico). Jim raccont\u00f2 questo episodio nel modo seguente:\nTale esperienza fu fondamentale per il piccolo Jim, tanto che riechegger\u00e0 nei suoi testi musicali, in particolare nella canzone \"Peace Frog\" e nei suoi versi poetici (\"Indiani sparsi sulle carreggiate dell'alba sanguinanti/ Si affolla di spettri la mente del bambino fragile guscio d'uovo\u2026\"), oppure anche nella seconda strofa del brano \"Riders on the storm\".\nLa nascita dei Doors (1965).\nJim Morrison arriv\u00f2 all'Universit\u00e0 della California di Los Angeles all'inizio del 1964, dove si iscrisse a Cinematografia, trovando una piccola stanza vicino al campus, a Westwood, per poi trasferirsi al 14, Westminster Avenue, e cominciando a condurre una vita in stile \"boh\u00e9mien\". Ai corsi di Cinematografia conobbe anche Ray Manzarek, che nel luglio del 1965, sulla spiaggia di Venice Beach, propose a Morrison di formare una band, dopo aver sentito cantare alcune delle sue liriche, tra cui \"Moonlight Drive\". Manzarek era gi\u00e0 un giovane tastierista che militava con i suoi fratelli Rick e Jim Manzarek all'organo e armonica, Patrick Stonier al sax, Roland Biscaluz al basso e Vince Thomas alla batteria, in un gruppo chiamato \"Rick &amp; the Ravens\", e nel quale conflu\u00ec anche Jim Morrison; ad agosto inserirono nel gruppo anche John Densmore, gi\u00e0 batterista dei \"Psychedelic Rangers\", che Ray aveva conosciuto a un corso di meditazione, e il bassista Patty Sullivan: tuttavia, in quel periodo verranno registrate solo sei canzoni demo, agli inizi di settembre dello stesso anno.\nDa met\u00e0 settembre, i fratelli di Ray se ne andarono, quindi anche Stonier, Biscaluz e Thomas, mentre subentr\u00f2 un giovane chitarrista, Robby Krieger, che Jim Morrison aveva curiosamente notato suonare la chitarra con il collo di una bottiglia di vetro. Krieger aveva iniziato a studiare musica con lo stile flamenco, genere che lo stesso chitarrista omagger\u00e0 nella canzone \"Spanish Caravan\".\nIl nome \"The Doors\" (\"Le Porte\") fu scelto gi\u00e0 a settembre da Jim Morrison, citando i versi di una poesia di William Blake, ripreso a sua volta dallo scrittore Aldous Huxley, nel suo saggio \"The Doors of Perception\", sugli effetti della mescalina.\nMorrison dichiar\u00f2: \u00abCi sono cose che si conoscono e altre che non si conoscono. Esiste il noto e l'ignoto, e in mezzo ci sono Le Porte (\"The Doors\"). I Doors sono i sacerdoti del regno dell'ignoto che interagisce con la realt\u00e0 fisica, perch\u00e9 l'uomo non \u00e8 soltanto spirito, ma anche sensualit\u00e0. La sensualit\u00e0 e il male sono immagini molto attraenti, ma dobbiamo pensare a esse come alla pelle di un serpente di cui ci si liberer\u00e0.\u00bb\nI primi spettacoli (1965-1966).\nNell'ottobre del 1965 Billy James, della \"Columbia Records\", offr\u00ec alla band un contratto a termine, ma con \"royalties\" molto basse, che non venne rinnovato. Nel frattempo Jim, ed altri amici dell'Universit\u00e0 si dilettarono a fare varie esperienze \"psichedeliche\" attraverso lunghi viaggi nel Deserto del Mojave della California, terra di nativi americani, attraverso l'assunzione di droghe allucinogene, come la mescalina-peyote. Il 23 gennaio 1966, Jim fu arrestato, per molestie a una ragazza lungo la strada e perch\u00e9 uno dei suoi amici, \"Phil O' Leno\", fu abbandonato nel deserto per giorni (fu poi ritrovato in Arizona).\nA partire da febbraio 1966, la band cominci\u00f2 ad apparire regolarmente nei locali del Sunset Strip, la zona di Los Angeles dove si trovavano i luoghi pi\u00f9 importanti della scena musicale. In una di queste serate, Jim conobbe Pamela Courson, che diverr\u00e0 la sua compagna di vita pi\u00f9 significativa. Ci sono varie versioni sul loro incontro, la pi\u00f9 accreditata risulta che si conobbero la serata del concerto al London Fog nightclub (8919, Sunset Blvd., West Hollywood, California), avvenuta il 5 maggio. Nello stesso mese la band pass\u00f2 al pi\u00f9 prestigioso locale \"Whisky a Go Go\", sempre sul Sunset Boulevard. Da quel momento, Pamela rester\u00e0 accanto al cantante in quasi tutte le sue performance, fino alla morte. Con i primi incassi, Jim acquister\u00e0 anche un'auto, la famosa Nightmist Blue Shelby GT 500, soprannominata la \"Blue Lady\", e che si vede in alcune sue riprese.\nLa scaletta delle esibizioni live al \"Whisky a Go Go\" comprendeva brani che appariranno anche nei primi due album. Il periodo al Whisky fu fondamentale nell'evoluzione del gruppo, dove il loro stile prende forma e diventa pi\u00f9 visionario, e hanno modo di fare da spalla ai grandi nomi del periodo (Love, Turtles, Seeds, Them). Tuttavia, qualche mese dopo, il proprietario del locale licenzi\u00f2 la band, scandalizzato dalla versione edipica della canzone \"The End\". Ma nel frattempo, la casa discografica Elektra Records fondata da Jac Holzman, propose ai Doors un contratto che implicava un impegno esclusivo per sette album, che venne subito accettato. Morrison and\u00f2 ad abitare con Pamela nei pressi del Laurel Canyon, a Hollywood.\nI successi (1967-1968).\nIl 4 gennaio 1967, l'Elektra pubblic\u00f2 il primo album \"The Doors\", che fu subito un successo, diventando uno dei dischi pi\u00f9 venduti dell'anno assieme a \"Sgt. Pepper's Lonely Hearts Club Band\", dei Beatles. La musica dei Doors era un blues rock psichedelico originale, con le tastiere di Manzarek che davano l'impronta al \"sound\" con motivetti vaudeville, boogie woogie e jazz, e con la chitarra-flamenco di Krieger (gitana, indiana, hawaiana), che duettava con le tastiere generando un'atmosfera intensa in cui si andava a insinuare la voce magnetica e suadente di Morrison e la batteria unica ed espressionista di Densmore. Fu proprio in questo periodo, inoltre, che fu chiamato un giovane fotografo di Brooklyn, Joel Lee Brodsky, per eseguire alcuni scatti di Jim in bianco e nero, tra le quali compare la famosa immagine a mezzo busto, successivamente soprannominata \"Il giovane leone\", e che diventer\u00e0 l'icona stessa del cantante.\nNella primavera il gruppo part\u00ec per un tour nazionale, che tocc\u00f2 vari luoghi sacri del rock statunitense, come il The Matrix di San Francisco e altri della California, pi\u00f9 l\"'Ondine Disco\" di New York City. Nell'esibizione del 9 aprile al \"Cheetah Club\" di Los Angeles, Jim si esib\u00ec per la prima volta nel suo \"numero della fune\", ovvero la camminata lungo il bordo del palco in stile equilibrista; purtroppo, gli and\u00f2 male e precipit\u00f2 in mezzo al pubblico dopo un volo di tre metri (ma continuer\u00e0 a esibirsi in questa pericolosa performance anche in seguito). Il 9 giugno, durante il concerto al Fillmore di San Francisco, Morrison fece roteare pericolosamente il microfono, finendo per centrare il promoter Bill Graham in piena fronte. Il 16 giugno, nell'esibizione all'Action House di Long Beach (New York), Jim Morrison, ubriaco fradicio, cominci\u00f2 a spogliarsi ma venne bloccato in tempo. Il giorno successivo il concerto fu interrotto perch\u00e9 il cantante s'infil\u00f2 il microfono in bocca, producendo suoni bizzarri. Ricorda Frank Lisciandro, fotografo e suo amico dai tempi dell'UCLA:\nL'Ed Sullivan Show (1967).\nIl 29 luglio 1967 la canzone \"Light My Fire\" raggiunse il primo posto della classifica di Billboard, sancendo definitivamente l'ingresso dei Doors nell'Olimpo del rock. Il 17 settembre si esibirono all'Ed Sullivan Show, popolarissima trasmissione televisiva statunitense. Tuttavia, a Morrison venne chiesto di censurare la parola \"higher\" contenuta nel testo di \"Light My Fire\" (\"...girl, we couldn't get much higher\", \"ragazza, non possiamo sballarci di pi\u00f9\": \"high\" nello slang giovanile indica lo sballo per droga o alcol), sostituendola con \"better\". I Doors sembrarono acconsentire ma, durante la diretta, Jim, infastidito dal tentativo di censura, la pronunci\u00f2 ugualmente; i Doors verranno quindi banditi per sempre dallo show.\nNel frattempo, nell'ottobre 1967 uscirono con il secondo album, \"Strange Days\", che si aggiudic\u00f2 il terzo posto nella classifica Billboard 200. Il 20 ottobre, al Wizard's Lab, presso l'universit\u00e0 del Michigan, Morrison provoc\u00f2 il pubblico di studenti snob, scatenando reazioni esasperate (al concerto era presente anche Iggy Pop che, folgorato dalla sua performance, fonder\u00e0 gli Psychedelic Stooges). A novembre, i Doors si esibirono al Berkeley Community Theatre, al Fillmore, al Winterland di San Francisco e al Village Theatre di New York, i pi\u00f9 importanti locali rock del momento.\nL'incidente di New Haven.\nIl 2 dicembre, al Portland Memorial Coliseum, Jim incit\u00f2 la folla a scatenarsi, e il concerto venne interrotto. La sera del 9 dicembre invece, nel corso di un tour sulla East Coast, i Doors si esibirono all'Arena di New Haven; poco prima del concerto Jim fu colto in intimit\u00e0 con una ragazza nel backstage, furono interrotti da un agente di polizia che, non avendo riconosciuto Morrison, li invit\u00f2 ad uscire, lo stesso Jim provoc\u00f2 l'agente fino a che quest'ultimo non gli spruzz\u00f2 addosso una bomboletta di gas accecante. Dopo l'inconveniente e dopo le scuse dell'agente a Morrison e alla band, Jim, amareggiato dall'accaduto, provoc\u00f2 gli stessi poliziotti durante il live, raccontando di quello che era successo pochi momenti prima dietro le quinte e apostrofando gli agenti di polizia come \"porci vestiti di blu\"; lo spettacolo fu quindi interrotto e Morrison fu trascinato via, malmenato dagli agenti e arrestato. Le sue esibizioni diventeranno sempre pi\u00f9 sfrenate e imprevedibili. Nella primavera del 1968, la band si esib\u00ec al Fillmore East di New York, riscuotendo grande successo: Morrison dissemin\u00f2 fiori di giunchiglie sulla scena, poi si appese al sipario. All'esibizione di Westbury (New York), manifest\u00f2 atteggiamenti aggressivi, urlando e contorcendosi sul palco; anche qui il concerto venne interrotto. Infine al Nothern California Folk-Rock Festival, il 19 maggio 1968 Jim istig\u00f2 il pubblico a scorrazzare liberamente, costringendo gli addetti alla sicurezza a intervenire per proteggere il palco. Nel luglio di quell'anno venne pubblicato l'album \"Waiting for the Sun\", con un repertorio pi\u00f9 eterogeneo dei precedenti.\nNonostante questi incidenti dal vivo, i Doors fecero segnare ovunque il tutto esaurito. Il 5 luglio vi fu il tanto atteso concerto all'Hollywood Bowl di Los Angeles, considerato l'evento rock dell'anno: Morrison fu insolitamente concentrato sulla performance e non si lasci\u00f2 andare alle sue intemperanze selvagge, ma il successivo 13 luglio, al PNE Coliseum di Vancouver, in Canada, centinaia di giovani balzarono sul palco scavalcando gli agenti e circondarono con danze sfrenate un conturbante Morrison dalle movenze orgiastiche. Il 2 agosto, durante lo spettacolo al Singer Bowl di New York, scoppi\u00f2 il putiferio e l'arena venne devastata, mentre i Doors furono costretti ad abbandonare la scena. Il 3 agosto, nel concerto di Cleveland, Jim Morrison si tuff\u00f2 fra la folla e, nella confusione, l'auditorium sub\u00ec danni ingenti, mentre la band lasci\u00f2 il palco attraversando orde invasate che esultavano euforicamente. Nell'estate del 1968, la canzone \"Hello, I Love You\" si attest\u00f2 al primo posto in classifica, la fama dei Doors raggiunse l'apice, e Jim continu\u00f2 a portare al limite l'emotivit\u00e0 della folla e a declamare le sue poesie, ma il suo abuso di alcol e droghe cominci\u00f2, gi\u00e0 da allora, a minare seriamente l'attivit\u00e0 della band.\nIl concerto di Miami (1969).\nA settembre 1968, i Doors partirono per un lungo tour europeo, che tocc\u00f2 Londra, la Germania, la Danimarca e i Paesi Bassi (ad Amsterdam, Morrison, a causa dell'enorme quantit\u00e0 di alcool assunto, svenne sul palco e la band fu costretta ad esibirsi senza di lui). Il 7 novembre, tornati negli USA, i Doors vennero accusati di aver fomentato disordini al Coliseum di Phoenix, e le autorit\u00e0 locali li diffidarono per sempre dal ritornare. Il 24 gennaio 1969, i Doors fecero registrare il tutto esaurito al Madison Square Garden di New York City, esibizione questa, che and\u00f2 liscia.\nIl 1\u00ba marzo 1969 si esibirono al Dinner Key Auditorium di Miami, ma Jim arriv\u00f2 in ritardo e ubriaco, e il concerto degener\u00f2 in una spaventosa sommossa del pubblico, sobillato da un monologo sovversivo ed offensivo del frontman. Nella stessa esibizione, il cantante fu altres\u00ec accusato di aver mostrato i genitali al pubblico, ma non esistono fotografie che comprovino tale gesto. Per questi comportamenti, Jim fu processato e condannato il 20 settembre 1970, ma soltanto per capi d'imputazione minori, come quelli per atti contrari alla morale e per il reato di bestemmia in luogo pubblico. Fu invece prosciolto dalle accuse di ubriachezza molesta e dal reato di oscenit\u00e0. Questo episodio suscit\u00f2 grande scalpore e decret\u00f2, di fatto, l'inizio del declino dei Doors, e numerose date successive furono annullate. I capi di imputazione di questo incidente decaddero soltanto 41 anni dopo, nel 2010, per \"grazia postuma\" concessa dal Governatore della Florida, Charlie Crist.\nThe Soft Parade.\nNel luglio del 1969 usc\u00ec il quarto album, \"The Soft Parade\", che non riscosse il successo dei precedenti. In quei giorni mor\u00ec anche Brian Jones, leader dei Rolling Stones: Jim Morrison dedicher\u00e0 al musicista una lunga, commossa poesia, che distribuir\u00e0 lui stesso ai presenti al concerto all'Aquarius Theater di Los Angeles.\nA partire dall'estate 1969, Morrison comincer\u00e0 anche un lento degrado fisico, dovuto all'abuso di droghe e alcool. Il 27 luglio dello stesso anno, al Festival Pop di Seattle, provocher\u00e0 ripetutamente gli spettatori, infine, illuminato da un riflettore rosso, assumer\u00e0 la posizione del crocifisso per diversi minuti, davanti ad un pubblico sconcertato.\nIn quel periodo, la sua gi\u00e0 passata frequentazione con altre ragazze oltre Pamela, si fisser\u00e0 soprattutto su donne come la ballerina Jo Jo Laine, Ingrid Thomson, con le quali si racconter\u00e0 di avere compiuto riti neopagani o, comunque, di avere preso parte a festini a base di droga e alcool. In questo contesto, la sua attenzione ricadr\u00e0 soprattutto sulla\ngiornalista e scrittrice Patricia Kennealy. Si tratta dell'apice del delirio psichedelico del cantante, il quale asser\u00ec di voler ripetere le esperienze di tipo \"sciamanico\" che aveva avuto, in passato, nel deserto (l'album \"The Soft Parade\" contiene il brano \"Shaman's Blues\").\nTra i suoi soprannomi, si possono ricordare Mr. Mojo Risin (anagramma del suo nome, peraltro ripetuto come un mantra nella parte finale della canzone \"L.A. Woman\"), oppure anche Re Lucertola (da un verso della sua poesia \"Celebrazione della Lucertola\", \"I'm the Lizard King, I can do anything\", parte della quale appare nel brano \"Not to Touch the Earth\", contenuta nell'album \"Waiting for the Sun\"). Per i suoi eccessi, fu anche paragonato a una sorta di moderno \"Dioniso\", l'antica ed errante divinit\u00e0 greca del delirio e della liberazione dei sensi.\nL'11 novembre 1969, Morrison venne arrestato per qualche giorno durante un volo diretto a Phoenix per ubriachezza e condotta molesta, anche se il reale responsabile di tale comportamento probabilmente fu l'amico Tom Baker: al processo, nell'aprile 1970, entrambi gli imputati verranno comunque assolti.\nIl declino (1970-1971).\nAll'inizio del 1970, i Doors riuscirono a fissare quattro concerti di grande successo al \"Felt Forum\" di New York, un impianto di piccole dimensioni all'interno del Madison Square Garden. A febbraio, venne pubblicato l'album \"Morrison Hotel\", contenente la celebre \"Roadhouse Blues\". Tuttavia, in primavera, Jim peggior\u00f2 il suo stato sia fisico sia mentale: l'uso di droghe allucinogene, miste soprattutto a superalcolici, era aumentato, e il cantante era anche ingrassato. Nei due concerti di aprile, quello all'Arena di Boston e al Cobo Arena di Detroit diede anche in escandescenze, litigando furiosamente con gli organizzatori.\nNel giugno 1970, Morrison, che nel frattempo aveva cambiato look facendosi crescere la barba, partecip\u00f2 a una cerimonia handfasting, dove \"spos\u00f2\" con rito neopagano, Patricia Kennealy, anche se, \"probabilmente non la consider\u00f2 molto seriamente\", come la stessa Kennealy dichiar\u00f2 successivamente in un'intervista. Si pensa che le effettive proporzioni di questa relazione siano state ingigantite dalla stessa Kennealy. La relazione \"storica\", pi\u00f9 costante e duratura del cantante, fu invece quella con Pamela (22 dicembre 1946 - 25 aprile 1974), definita dallo stesso Jim la \"compagna cosmica\", che egli citer\u00e0 come unica erede nel testamento, e che lo segu\u00ec fino alla fine, nel suo \"esilio parigino\", ma che, tuttavia, morir\u00e0 anche lei, quasi sicuramente a causa di un'overdose, soltanto tre anni dopo.\nNonostante il peggioramento di Jim comunque, a circa met\u00e0 del 1970 part\u00ec un lungo tour, battezzato \"The Roadhouse Blues tour\", che tocc\u00f2 molte localit\u00e0 nordamericane ed europee (Stati Uniti d'America comprese le Hawaii, Canada, Londra, Parigi). A luglio, usc\u00ec anche l'album \"Absolutely Live\", come testimonianza dei concerti di quel periodo.\nIl 30 agosto i Doors suonarono al Festival dell'Isola di Wight; Il declino di Jim porter\u00e0 a cancellare molte date successive, in particolare quelle da settembre in poi. Inoltre, nei primi giorni di settembre, la band fu convocata per l'udienza dei famosi reati di Miami dell'anno prima, dove Jim verr\u00e0 condannato a sei mesi di carcere, anche se non vi andr\u00e0, perch\u00e9 verr\u00e0 subito fatto appello alla Corte Distrettuale degli Stati Uniti d'America.\nL'11 dicembre ci fu il concerto al \"State Fair\" di Dallas, mentre il giorno dopo, il 12 dicembre, fu la volta del Warehouse di New Orleans, in Louisiana; qui ebbe luogo l'ultima apparizione pubblica di Jim, assolutamente stravolto: a met\u00e0 concerto cominci\u00f2 a biascicare frasi senza senso e croll\u00f2 pi\u00f9 volte a terra, danneggiando il palco con l'asta del microfono (alcune testimonianze dell'evento sono, tuttavia, discordanti). Da quella data in poi, gli altri componenti dei Doors decisero di interrompere tutti i concerti dal vivo e dedicarsi al solo lavoro in studio.\nIl periodo a Parigi e la morte (1971).\nIl 15 febbraio 1971 intanto, Pamela si trasfer\u00ec temporaneamente a Parigi, dove aveva un giro di amicizie europee, mentre Jim la raggiunse il 12 marzo, prima che uscisse l'album \"L.A. Woman\", l'ultimo registrato dai Doors prima della sua morte.. L'intenzione di Jim fu quella di dedicarsi qui solo alla poesia, ma si port\u00f2 con s\u00e9 da Los Angeles anche due pellicole dei suoi lungometraggi, tra cui l'incompiuta \"Highway\", che Jim voleva completare con la nota regista franco-belga Agn\u00e8s Varda, conosciuta in Francia l'anno prima durante delle riprese al Castello di Chambord, nella Loira.\nI primi giorni, i due alloggiarono all\"Hotel George V\", vicino agli Champs-\u00c9lys\u00e9es, per poi trasferirsi nell'alloggio di una loro amica, la modella \"Elizabeth Lariviere\", al terzo piano di un palazzo di Beaux Arts del XIX secolo, al n. 17 di rue de Beautreillis, nel quartiere di Saint Paul-Le Marais. \nNelle prime settimane, Jim scrisse qui innumerevoli appunti, poesie e vari scritti, sia in casa che esplorando le vie circostanti, Lungo-Senna Quai Des Celestins, \u00cele Saint-Louis, \u00cele de la Cit\u00e9, Place des Vosges.\nNei primi di aprile 1971, Jim cominici\u00f2 ad accusare crisi d'asma e problemi di respirazione, tossendo anche sangue e aggravandosi lentamente con l'abuso di alcool e fumo. Su consiglio dei medici, decise per un breve viaggio in climi pi\u00f9 salubri e tropicali, partendo con Pam per un breve viaggio in Marocco (Casablanca, Tangeri, Marrakech). I due ritornarono a Parigi il 3 maggio, alloggiando all'Hotel 13, Rue Des Beaux Arts, lo stesso albergo dove mor\u00ec Oscar Wilde. Due settimane dopo, si ristabilirono nella casa di Rue de Beautreillis, ma facendo pressoch\u00e9 vite separate durante il giorno. Mentre Pam vagava in giro a cercare eroina nei salotti parigini insieme ad una sua vecchia conoscenza, nonch\u00e9 suo pusher, il ricco Jean de Breteuil detto il \"Conte\", Jim girava locali e bar, tra cui lo storico \"Caf\u00e9 de Flore\" (172, Boulevard Saint-Germain), dove frequent\u00f2 per alcuni giorni l'attrice cantante \"Zouzou\", al secolo Dani\u00e9le Ciarl\u00e9t (ex-fidanzata di Brian Jones).\nIl 28 giugno, Pam, Jim e un loro amico, Alain Ronay, allora compagno di Varda, fecero una breve gita a circa nord di Parigi, a Saint-Leu-d'Esserent, dove Ronay scatt\u00f2 alcune foto dei due, le ultime che immortalarono Jim vivo. \nIl 2 luglio, Ronay dichiar\u00f2 di aver salutato Jim per l'ultima volta nel pomeriggio, descrivendolo tossicitante, gonfio e con un brutto aspetto. Secondo la versione ufficiale, Pam dichiar\u00f2 che quella sera usc\u00ec con Jim per vedere il film \"Notte senza fine\" in un cinema l\u00ec vicino, per poi entrambi rientrare all'una di notte circa.\nA notte fonda del 3 luglio, forse le 3 o 4 di notte, Pam si svegli\u00f2, sentendolo rantolare e vomitare; lui si rifiut\u00f2 di chiamare un medico, e decise invece di farsi un bagno caldo. Pam torn\u00f2 a dormire, per poi risvegliarsi brevemente poco dopo, senza vederlo ritornare a letto. Alle 8 circa, Pam si alz\u00f2 dal letto per recarsi in bagno, dove scopr\u00ec il suo corpo esanime e livido, ancora immerso nell'acqua della vasca.\nDa sola e sconvolta, non parlando ancora bene il francese, Pam raccont\u00f2 quindi di aver chiamato l'amico De Breteuil, che in quel momento era con Alain Ronay, il quale, a sua volta, chiam\u00f2 l'intervento dei vigili del fuoco in Rue de Beautreillis. Questi arrivarono alle 09.24, dove il pompiere Alain Raisson tent\u00f2 inutilmente di rianimarlo. Alle 09.45 giunse anche l'ispettore di polizia Jaques Manches, mentre alle 11 circa arriv\u00f2 il medico legale Max Vassille che, dopo una frettolosa analisi del cadavere, dichiar\u00f2 la morte del cantante per infarto e relativo arresto cardiaco; il vigile del fuoco Raisson dichiar\u00f2 invece, in successive interviste, che il medico legale arriv\u00f2 invece molte ore dopo, praticamente nel tardo pomeriggio.\nIl giorno dopo, 4 luglio, Varda si occup\u00f2 di organizzare una veglia funebre privata, facendo allestire la bara nel soggiorno dell'appartamento dove mor\u00ec; la regista inoltre, si occup\u00f2 di avvertire l'allora impresario dei \"Doors\" a Los Angeles, Bill Siddons, che giunse subito a Parigi, ma non venne data alcuna comunicazione n\u00e9 alla stampa n\u00e9 ad altri amici (ad eccezione degli altri componenti della band).\nVarda e gli altri decisero di farlo seppellire presso il vicino cimitero di P\u00e8re-Lachaise, poich\u00e9 uno dei pochi aperti a stranieri morti a Parigi, ivi compresi molti artisti, tra cui i tanto imitati poeti maledetti del Decadentismo, come appunto Oscar Wilde. La sepoltura di Jim Morrison avvenne alle 9 del mattino del 7 luglio, nella seconda fila del settore n. 6, alla confluenza con i settori 5-14-16, senza rito religioso e senza lapide (solo una croce e il nome). La cerimonia fu molto breve, solo pochi minuti, senza nemmeno aspettare il termine dell'inumazione, ed alla presenza di pochissimi: Bill Siddons, Alain Ronay, Pamela Courson, Agn\u00e8s Varda e la canadese Robin Wertle, la segretaria di Jim a Parigi. Pamela recit\u00f2 qui i versi finali del poema \"Celebrazione della Lucertola\":\nNei primi anni settanta, il padre George Morrison e gli altri familiari disposero la costruzione di una prima lapide e un piccolo recinto, entrambi in pietra. \nTuttavia, la figura del cantante rock divenne quasi subito un vero e proprio mito, tanto che la sua tomba divenne incessante meta di pellegrinaggio di fan, visitatori, curiosi e turisti, con conseguente accumularsi di rifiuti e scritte sulla tomba stessa.\nFu quindi deciso per una nuova lapide, pi\u00f9 spessa e sempre in pietra: al decennale della sua morte, nel 1981, lo scultore croato Mladen Mikulin cre\u00f2 un mezzobusto marmoreo di Jim, che fu posizionato sulla lapide, ma la tomba fu nuovamente deturpata negli anni con vernice, rossetto e graffiti da parte dei fan, ed il mezzobusto fu addirittura trafugato nel 1988.\nPer il ventennale della morte, nel 1991, la tomba fu nuovamente riaccomodata, con nuova cinta e blocco di granito grigio, con sopra affissa una lastra di bronzo, che recita la frase in greco antico \"\u039a\u03b1\u03c4\u03b1 \u03c4\u03bf\u03bd \u03b4\u03b1\u03b9\u03bc\u03bf\u03bd\u03b1 \u03b5\u03b1\u03c5\u03c4\u03bf\u03c5\", ovvero \"fedele al suo spirito\". Nel 1995, gli eredi ripulirono nuovamente la tomba e quelle circostanti, stanziando un fondo per un sistema di sorveglianza permanente. Per il quarantennale della morte nel 2011, l'area cimiteriale della tomba fu transennata, e vi fecero visita due ex-Doors, Ray Manzarek e Robby Krieger.\nDopo la morte: altre ipotesi e illazioni.\nA ventisette anni, Jim, trov\u00f2 cos\u00ec la decantata fine (\"This is the end...\"), lasciando in testamento tutto ci\u00f2 che aveva alla sua amata Pam, inclusa l'ingente mole di manoscritti e taccuini, anche se molto del materiale letterario rimase per lungo tempo a Parigi, quando lei ripart\u00ec per Los Angeles nella stessa estate 1971. \nNel novembre dello stesso anno fu concordato, in sede legale, il dettaglio di tutta la ripartizione dell'eredit\u00e0 del cantante, soprattutto sulla questione dei diritti d'autore dei Doors. Alla morte di Pam nel 1974 poi, la sua parte di eredit\u00e0 conflu\u00ec al fratello e alla sorella Morrison. I Doors superstiti invece, realizzarono altri due album come trio, per sciogliersi definitivamente nel 1973. Per il trentennale della sua morte, nel 2001, fu pubblicato un DVD, \"The Doors - 30 Years Commemorative Edition\", mentre per il quarantennale del 2011 Manzarek e Krieger, con Dave Brock alla voce, organizzarono un tour mondiale per onorare l'amico scomparso.\nSulla morte del poeta-cantante si fece un gran parlare della maledizione del famigerato Club 27: ben quattro grandi artisti \u2013 Brian Jones (che mor\u00ec esattamente due anni prima di Morrison, il 3 luglio 1969), Jimi Hendrix, Janis Joplin e, appunto, Jim Morrison\u00a0\u2013 erano morti prematuramente nell'arco di due anni, in circostanze tragiche e tutti e quattro a 27 anni.\nLa morte di Jim Morrison rimane tuttora avvolta nel mistero, per alcuni motivi: le ultime ore di vita si basarono soltanto sulle testimonianze di Pamela, la quale fece anche trascorrere un insolito tempo nello scoprire il cadavere e nel chiamare al telefono. Inoltre, non solo le indagini furono sommarie e che il medico legale pare fosse giunto in ritardo, ma questi fece altres\u00ec una relazione clinica piuttosto superficiale: non furono n\u00e9 approfondite le cause dei lividi, parlando semplicemente di un arresto cardiaco, n\u00e9 fu eseguita nessuna autopsia o esame tossicologico; le indagini furono frettolosamente chiuse qualche giorno dopo con la firma dell'autorizzazione alla sepoltura, ed infine, la notizia ufficiale della morte fu diffusa soltanto a funerale avvenuto.\nAlcuni sostengono, addirittura ancor oggi, che Jim Morrison non fosse nemmeno morto, ma che avesse inscenato la sua scomparsa per sottrarsi alla pressione della popolarit\u00e0. Si ipotizz\u00f2 anche di un suo spostamento in Africa, seguendo cos\u00ec le orme del leggendario poeta Rimbaud; in effetti, all'inizio del 1967 Jim propose ai Doors di inscenare la sua morte per crescere di notoriet\u00e0, inventando il soprannome \u201cMr Mojo Risin\u201d per contattare l'ufficio una volta che fosse arrivato nel continente nero. Bill Siddons e Steve Harris, assistente di Jac Holzman, non esclusero questa ipotesi, complice anche il fatto che Siddons non vide mai il cadavere di Jim, poich\u00e9 giunse il giorno dopo a Parigi a bara gi\u00e0 chiusa. Nel corso di un'intervista rilasciata nel 2008 all'inglese \"Daily Mail\", Manzarek raccont\u00f2 che, nel 1970 Jim avrebbe fantasticato sull'intenzione di simulare la propria morte per trasferirsi alle Seychelles, dando nuovo vigore a nuove leggende metropolitane.\nVi furono poi i sostenitori di un complotto per il quale, invece, la finta morte di Jim fu orchestrata dalla CIA, cos\u00ec come la morte di Hendrix, Jones e Joplin, in quanto ritenuti artisti scomodi; questi rockers infatti, avevano di fatto influenzato notevolmente l'allora contro-cultura dei giovani pacifisti americani (il movimento \"hippy\"), oltre che il dissenso dell'opinione pubblica in merito alle politiche di Nixon come, ad esempio, i finanziamenti per la guerra del Vietnam.\nNel corso degli anni furono fatte altre congetture, soprattutto in merito alla causa della morte, ritenuta non credibile: lo scrittore William Burroughs disse di considerarla \"...una storia assurda, inverosimile\", e che la vera causa fosse invece un'overdose di eroina e/o cocaina, tesi sostenuta anche da Siddons, il quale raccont\u00f2 che Jim, nonostante fosse diffidente ad aghi ipodermici e droghe pesanti, era tuttavia incline a \"sperimentare\".\nAd eventuali illazioni, il medico legale Vassille dichiar\u00f2 che le testimonianze della Courson e di Ronay furono molto accurate\u00a0\u2013 e nell'immediato non potevano essere smentite\u00a0\u2013 ed era probabile che Jim Morrison fosse morto per attacco di cuore provocato da coaguli di sangue nell'arteria cardiaca. Vassille inoltre, non not\u00f2 nessun segno di iniezioni sul corpo, ma gli fu risposto che tali droghe potevano assumersi anche per inalazione o fumo, ed il loro effetto mortale amplificarsi con l'alcool. L'ipotesi della morte per droga fu sostenuta soprattutto dal nutrito giro di amicizie tossicodipendenti della coppia. Jim frequentava spesso il night-club \"Rock 'n' Roll Circus\", noto luogo di ritrovo degli eroinomani parigini e, sia la loro amica, Elizabeth Lariviere, che\nDani\u00e9le \"Zouzou\" Ciarl\u00e9t, ribadirono questa ipotesi in pi\u00f9 interviste. La cantante Marianne Faithfull raccont\u00f2 che il \"Conte\" e allora fidanzato, Jean de Breteuil, \u201c\"...era spaventato a morte. Jim Morrison era morto di overdose, e la droga l'aveva fornita lui. Jean si vedeva come il pusher delle star, e a un certo punto eccolo ridotto come uno spacciatore da strapazzo nei guai fino al collo...\"\u201d. I due infatti, partirono immediatamente a luglio 1971 per il Marocco, dove De Breteuil mor\u00ec qualche mese dopo, per un'overdose.\nNell'estate 2014, la Faithfull ribad\u00ec ancora questa tesi alla rivista Mojo, ammettendo che fu proprio De Breteuil a fornire accidentalmente la dose di eroina letale.\nUn'altra ipotesi ancora sostenne che Jim, la notte tra il 2 e 3 luglio 1971 fosse in giro da solo. Secondo il proprietario del Circus, Sam Bernett, Jim apparve nel suo bar in tarda serata e, dopo aver bevuto birra e vodka, fu ritrovato dai dipendenti del club intorno alle 3 di notte, accasciato e chiuso nel bagno del locale. Visti i segni di schiuma e sangue alla bocca, e la conseguente presunta morte per overdose, decisero di nascondere l'accaduto trasportando il corpo di Jim attraverso dei passaggi sotterranei che davano sul vicino ristorante Alcazar, per poi trasportarlo alla casa di Rue de Beautreillis, e posizionarlo nella vasca da bagno. A suffragare questa tesi fu anche la testimonianza di una stessa cliente del Circus, Nicole Gosselin, la quale afferm\u00f2 che il corpo di Jim \"...fu portato fuori di peso, perch\u00e9 probabilmente gi\u00e0 morto...\", passando dal retro del locale. La Gosselin dichiar\u00f2 di conoscere il pusher che gli avrebbe fornito la dose letale, e che si trattasse di eroina \u201cpura al 90%, quando di solito lo \u00e8 al 20-30%\u201d.\nNel luglio 1971 effettivamente, il Circus fu al centro di voci di ogni genere, gli spacciatori vennero interrogati dalla polizia, ma ufficialmente nessuno svolse ulteriori indagini.\nNel 1972, il giornalista Jerry Hopkins si rec\u00f2 a Parigi per curiosare nell'ambiente del Circus, dove scopr\u00ec che l'unica verit\u00e0 che tutti conoscevano rimaneva proprio quella della morte per overdose nei bagni del locale, e che la versione del ritrovamento nella vasca da bagno di casa, al contrario, era del tutto sconosciuta. Hopkins afferm\u00f2 inoltre che solo qualche dipendente del Circus, Pamela e il fidato manager Danny Sugerman, fossero stati gli unici a sapere, ma che avrebbero deciso di mantenere il segreto nei mesi successivi, per non avere ulteriori guai. Un'altra ipotesi sostenne anche che, in tal senso, intervenne lo stesso Ministro degli Interni francese dell'epoca, Raymond Marcellin, che mise a tacere l'intera vicenda per non incorrere in uno scandalo mediatico.\nPer questo motivo, afferma Hopkins, nella biografia \"Nessuno uscir\u00e0 vivo di qui\" vengono proposte entrambe le versioni, ovvero quella del \"Circus\" e quella della vasca da bagno: in tal modo i biografi avrebbero avuto modo di dire come andarono realmente le cose, lasciando il lettore senza certezze inoppugnabili. Negli anni successivi poi, la versione del \"Circus\" fu ancora confermata da decine di altre persone, fra cui lo stesso Densmore nella sua biografia, il giornalista Herv\u00e9 Muller (che frequent\u00f2 anche Jim Morrison a Parigi) e Oliver Wicker, direttore della rivista francese Le Globe. Dunque, con ogni probabilit\u00e0, nei giorni successivi alla morte di Jim Morrison fu messa in atto una \"copertura\" cinica e improvvisata, favorita da procedure volutamente permissive delle autorit\u00e0 locali, per far s\u00ec che l'overdose di eroina della rockstar americana, che avrebbe avuto pesanti implicazioni criminali e finanziarie, fosse ufficialmente dichiarata un comune attacco di cuore.\nComunque siano andate realmente le cose, forse c'\u00e8 da condividere la considerazione finale dei biografi Hopkins-Sugerman, secondo cui \"a meno che non si tratti di un omicidio, poco importa come sia morto\u00a0\u2013 un'overdose di qualcosa, un infarto, o semplicemente si sia ubriacato a morte (come in molti dapprima sospettarono). La questione di fondo resta quella del 'suicidio'. In un modo o nell'altro, Jim \u00e8 morto per autodistruzione, e scoprire in quale maniera \u00e8 solo questione di determinare il calibro della metaforica pistola che lui stesso si \u00e8 puntato alla tempia.\"\nStile e influenze musicali.\nA detta dello stesso Morrison, i Doors erano \u201cun gruppo orientato al blues, con una notevole dose di rock e alcuni elementi di jazz, pop e sonorit\u00e0 classiche. Fondamentalmente, una blues band bianca\u201d. La band rappresenta in effetti un'anomalia nel pantheon del rock: non faceva parte del movimento di San Francisco acid-rock Airplane-Dead-Quicksilver all'insegna del \"Peace &amp; Love\". Non avevano niente a che fare con la \"british invasion\" e nemmeno con la musica pop in generale. Anche nella loro citt\u00e0 natale di Los Angeles erano considerati estranei alla scena folk-rock dominata da Byrds, Buffalo Springfield e i Mamas and the Papas. I Doors erano un mondo a parte, dalle sonorit\u00e0 oscuramente seducenti ed esotiche che univano spiritualit\u00e0, poesia, psichedelia e un coacervo di stili musicali differenti per via delle caratteristiche del tutto particolari ed estrose dei suoi componenti.\nManzarek, tastierista tecnicamente dotatissimo, gestiva il basso con la mano sinistra e la parte melodica alla tastiera col piede e la mano destra, utilizzando un Fender Rhodes Piano Bass appoggiato sull'organo Vox Continental (poi sostituito con un Gibson G101). In un'intervista del 1997 dichiar\u00f2: \u201cUnificammo l'apollineo e il dionisiaco. Il lato dionisiaco \u00e8 il blues, e il lato apollineo \u00e8 la musica classica. Il bravo artista sa combinare il rigore e la correttezza apollinei con la frenesia, la passione e l'eccitazione dionisiache. I due elementi si fondono insieme e si ottiene l'artista intero e completo\".\nIl batterista John Densmore, da parte sua, dettava ritmi tumultuosi, facendo confluire gli altri strumenti nelle sue vertiginose traiettorie come una salda base d'appoggio e non un mero strumento di accompagnamento. Robbie Krieger utilizzava solitamente note lente e riff ben calibrati in uno stile rock inconfondibile con la sua chitarra slide che svariava dal blues al rock, dal flamenco e alla musica indiana. Tutto questo venne catalizzato in maniera dirompente dalla voce mistica e sensuale di Jim Morrison, il quale sosteneva che Elvis Presley insieme ad altri giganti della sua generazione, come Sinatra, Little Richard, Jerry Lee Lewis, Fats Domino, Gene Vincent, avevano avuto un'influenza precoce e intensa su di lui. Egli traeva inoltre ispirazione dalla poesia della Beat Generation recitata con cadenze bebop e dalla grande tradizione della poesia orale, mescolando alle sue performance elementi teatrali e d'improvvisazione. Il timbro della band divenne, cos\u00ec, del tutto unico, suggestivo e \u201cleggendario\u201d. Dichiar\u00f2 all'epoca Ray Manzarek:\nE trent'anni pi\u00f9 tardi, in un'intervista alla radio statunitense Npr, disse:\nProduzione letteraria e teatro.\nPoesia.\nJim Morrison \u00e8 una complessa figura di artista e intellettuale, trasgressiva e affascinante, fragile e carismatica. Nel corso della sua breve parabola esistenziale si produsse nello sforzo costante, e a tratti esasperato, di spronare la gente ad abbattere le proprie barriere mentali, imposte dalle convenzioni sociali e dalle inibizioni personali, per raggiungere una dimensione di reale, incondizionata e assoluta libert\u00e0 (\"Apriti un varco dall'altra parte\" esorta nella canzone \"Break on Through\", e \"Wake up!\", \"Sveglia!\" era l'urlo che lanciava spesso dal palco). Autentico divoratore di libri e arguto osservatore della societ\u00e0, consacr\u00f2 la sua esistenza all'amore per l'arte e per la letteratura in un'epoca, gli anni Sessanta, ribollente di fervore culturale e rivolgimenti politici, e considerava la poesia come la sua reale vocazione.\nCominci\u00f2 a riempire blocchetti di appunti e poesie fin dai tempi del liceo, venne folgorato dal libro culto \"Sulla strada\" di Kerouac e dichiar\u00f2 alla stampa che \u201cl'arte suprema \u00e8 la poesia, perch\u00e9 ci\u00f2 che ci definisce come esseri umani \u00e8 il linguaggio (\u2026) sono molto legato al gioco dell'arte e della letteratura: i miei eroi sono artisti e scrittori. Ammiro profondamente quei poeti che, di fronte a un gruppo di persone, sono capaci di alzarsi in piedi, con o senza microfono, e recitare la loro poesia\u201d. I suoi \u201cnumi tutelari\u201d furono poeti e intellettuali dalla forza visionaria dirompente, in lacerante conflitto con i valori imposti dalla propria tradizione culturale, in primis: William Blake, Friedrich Nietzsche e Arthur Rimbaud, il quale afferm\u00f2 che \u201cil Poeta si fa Veggente attraverso una lunga, immensa e ragionata sregolatezza di tutti i sensi\u201d. I testi poetici di Jim Morrison sono tracimanti di immagini a forte valenza mitologica e simbolica, derivate dalla cultura classica, da quella sciamanica e tribale, dall'esoterismo, dalle suggestioni \"beat\", dalle opere di narrativa, filosofia, religione, dalla psicanalisi, dalla sociologia e dall'antropologia.\nL'amico e poeta Michael McClure lo stimava molto come poeta e lo spinse a pubblicare i suoi scritti, nonostante le titubanze di Jim Morrison che visse sempre nella frustrazione di non essere apprezzato come poeta. In un'intervista dichiar\u00f2 \u201cQuando scrivi una poesia devi entrare in uno stato mentale particolare, che \u00e8 quello in cui pu\u00f2 indurti la musica con la sua capacit\u00e0 ipnotica di allentare i freni e lasciare che l'inconscio possa scaturire\u201d, in linea con le teorie surrealiste sulla scrittura automatica. I suoi versi vennero encomiati anche da Fernanda Pivano, che sottoline\u00f2 il profondo lato poetico di Morrison, \u201ccapace di estasi e affranto dalle miserie della vita\u201d. Nel 1969 scrisse una commossa poesia ispirata alla tragica morte di Brian Jones, \"Ode a Los Angeles col pensiero a Brian Jones, deceduto\", che distribu\u00ec ai presenti al concerto dell'Aquarius Theater di Hollywood a fine luglio.\nNel 1970 diede alle stampe privatamente il poema \"An American Prayer\", in una tiratura limitata di 500 copie, e pubblic\u00f2, presso l'editore newyorkese Simon &amp; Schuster, due raccolte di poesie, \"I Signori\" e \"Le Nuove Creature\", accolte con entusiasmo da parte dei fan e con scetticismo dalla critica; registr\u00f2 numerose poesie su nastro magnetico e continu\u00f2 a riempire di versi centinaia di taccuini e foglietti volanti, poi riuniti nelle raccolte postume \"Deserto\" e \"Notte Americana\" (pubblicate in Italia col titolo di \"Tempesta Elettrica\"), da molti considerate l'apice della sua poetica. La sua vocazione letteraria trov\u00f2 sfogo anche negli album della band, che venne influenzata in maniera determinante dai suoi componimenti, dalla sua oltraggiosa irruenza e dalle sue \"visioni\".\nTeatro.\nJim Morrison ebbe anche delle esperienze in ambito teatrale. Segnalatosi a scuola per i suoi atteggiamenti \u201cplateali\u201d, nel 1962 si produsse in alcune declamazioni poetiche e performance con l'ukulele al Contemporary caff\u00e8 di Clearwater, che incuriosirono il pubblico. L'anno successivo studi\u00f2 drammaturgia e storia del teatro al dipartimento di Scienze del linguaggio, prese lezioni di recitazione e frequent\u00f2 il Conradi Theater dell'universit\u00e0. La prima esibizione \u201cufficiale\u201d risale tuttavia all'autunno del 1964 quando, ventenne, ottenne il ruolo di Gus in un allestimento studentesco del \"Calapranzi\", il thriller capolavoro di Harold Pinter. Jim si dimostr\u00f2 attore imprevedibile e impetuoso sia nelle prove sia durante lo spettacolo, influenzato in parte dalla lettura di Antonin Artaud e del suo \u201cteatro della crudelt\u00e0\u201d. In seguito venne folgorato dal Living Theatre e fu coinvolto in alcuni show che si tennero a San Francisco e a Los Angeles nel febbraio 1969. Nel libro \"I Signori. Appunti sulla visione\" scrisse: \u201cLo scopo dell'happening \u00e8 curare la noia, ripulire gli occhi, operare una ricongiunzione infantile col flusso della vita. Il suo pi\u00f9 piccolo, pi\u00f9 ampio scopo \u00e8 la purificazione della percezione\u201d.\nFilm e docufilm.\nIl film \"The Doors\" del 1991.\nLa leggenda di Jim Morrison fu raccontata nel 1991 da Oliver Stone, nel film biografico \"The Doors\", con Val Kilmer nella parte di Morrison. Il film fu oggetto di pareri discordanti: una parte dei fan lo critic\u00f2 aspramente, sostenendo che spettacolarizzasse troppo il lato dissoluto e \"tenebroso\" del cantante. Lo stesso Ray Manzarek riserv\u00f2 parole durissime al regista."}
{"id": "14861", "revid": "124989051", "url": "https://it.wikipedia.org/wiki?curid=14861", "title": "Bandiera dell'Irlanda", "text": "La bandiera d'Irlanda \u00e8 un tricolore composto da tre bande verticali di uguali dimensioni: verde (lato dell'asta), bianco e arancione, ed \u00e8 la bandiera nazionale della Repubblica d'Irlanda, oltre che l'unica bandiera riconosciuta dalle comunit\u00e0 nazionaliste dell'Irlanda del Nord. La sua descrizione ufficiale \u00e8 contenuta nella costituzione irlandese, che sancisce semplicemente all'art. 7:\n\u00c8 molto simile alla bandiera italiana e, soprattutto, alla bandiera della Costa d'Avorio, dalla quale si differenzia soltanto per la disposizione invertita dei colori e per le proporzioni.\nStoria.\nVenne disegnata per rappresentare le popolazioni nazionaliste cattoliche (verde) e unioniste protestanti (arancione) dell'Isola di Irlanda, che vivono assieme in pace, pace che \u00e8 rappresentata dal bianco (il tricolore francese ha un simbolismo simile).\nContrariamente al mito comunque, questa non fu la bandiera della Sollevazione di Pasqua, che era in realt\u00e0 una bandiera verde con le parole \"Irish Republic\" (Repubblica Irlandese) scritte in arancio, con un'ombreggiatura bianca (tale bandiera \u00e8 esposta nella sezione di Kildare Street del Museo Nazionale di Dublino).\nIl tricolore venne utilizzato nella rivolta come bandiera della Compagnia E, e venne sventolato sopra il General Post Office di Dublino, che era il quartier generale dei capi della rivolta. Contrariamente alla bandiera ufficiale, il tricolore della Compagnia E fece presa sull'immaginazione pubblica e divenne \"de facto\" la bandiera della Repubblica irlandese (1919-22).\nLa bandiera venne adottata come bandiera nazionale dello Stato Libero Irlandese nel 1922. Quando lo Stato Libero venne rinominato in \u00c9ire, nel 1937, la costituzione (Bunreacht na h\u00c9ireann) gli diede valore costituzionale. Da allora \u00e8 rimasta la bandiera della Repubblica d'Irlanda.\nUso.\nLa bandiera nazionale viene sventolata sopra:\nViene inoltre avvolta attorno alle bare di:\nAi funerali di stato accordati a patrioti irlandesi come Sir Roger Casement (1965), Kevin Barry (2000) e altri, la bandiera nazionale venne avvolta attorno alle loro bare in segno di rispetto e onore.\nGli irlandesi sono molto attaccati alla loro bandiera, e non esitano ad esporla spesso, considerandola un simbolo di libert\u00e0 e di identit\u00e0 propria pi\u00f9 che di un antico impero.\nIl tricolore e l'Irlanda.\nIronicamente, il simbolismo principale della bandiera (unit\u00e0 e rispetto tra nazionalisti, verde, e unionisti, arancio) non \u00e8 diventato una realt\u00e0. Nell'Atto del Governo d'Irlanda del 1920, l'Irlanda venne divisa, con il nord-est a maggioranza unionista che divenne l'Irlanda del Nord. L'Irlanda del Nord, attraverso un meccanismo fornito dalle sezioni 11 e 15 del trattato anglo-irlandese scelse di non unirsi allo Stato Libero Irlandese, ma di rimanere parte del Regno Unito. Lo Stato nordirlandese utilizza la Union Flag britannica e la bandiera detta 'Mano rossa dell'Ulster' (con una corona sovrapposta a una stella a sei punte) come simbolo dello Stato.\nIl simbolismo del tricolore irlandese, a quanto si dice, \u00e8 stato minato dall'utilizzo che ne \u00e8 stato fatto da alcuni repubblicani irlandesi che lo usarono per onorare ai loro funerali i membri dell'IRA che avevano ucciso degli appartenenti alla comunit\u00e0 unionista, piazzandolo sopra le loro bare. I visitatori dell'Irlanda del Nord sono spesso colpiti dai simboli usati provocatoriamente da entrambe le parti per \"marcare il \"loro\" territorio\" e provocare gli avversari. I bordi dei marciapiedi nelle zone unioniste e lealiste sono dipinti in rosso, bianco e blu, i colori della Union Flag, mentre nelle zone nazionaliste e repubblicane sono dipinti in verde, bianco e \"oro\" - per evitare di usare la parola arancio (\"orange\") che fa riferimento agli unionisti. Elementi di entrambe le comunit\u00e0 sventolano le \"loro\" bandiere dalle ciminiere e dagli edifici pi\u00f9 alti.\nI nazionalisti della Repubblica d'Irlanda si sono spesso lamentati per tale uso della bandiera nazionale. In particolare, il suo utilizzo da parte del Sinn F\u00e9in, un partito repubblicano, ai conteggi elettorali delle elezioni generali irlandesi del 2002, per celebrare trionfalmente la propria vittoria elettorale, provoc\u00f2 notevoli commenti e critiche sulla stampa e sui media irlandesi. Il partito e i suoi membri vennero accusati di mostrare \"una sfacciata mancanza di rispetto\" per la bandiera nazionale.\nCon l'accordo di Belfast, sono state introdotte disposizioni per la \"parit\u00e0 di stima\" con cui i simboli vengono utilizzati nell'Irlanda del Nord. la bandiera britannica non viene pi\u00f9 sventolata sugli edifici del parlamento e sugli uffici statali, ad eccezione di un limitato numero di \"giorni particolari\" (ad esempio quello che onora il compleanno della regina Elisabetta II), e il \"Lord Mayor\" di Belfast mostra entrambe le bandiere nel suo ufficio. In aggiunta, un nuovo e neutrale distintivo della polizia \u00e8 stato adottato per il Servizio di Polizia dell'Irlanda del Nord. Nel tempo, ci si aspetta che entrambe le comunit\u00e0 diventino pi\u00f9 tolleranti dei rispettivi simboli e bandiere, permettendo al tricolore di essere utilizzato in Irlanda del Nord pi\u00f9 liberamente di quanto non avvenga attualmente.\nAltre bandiere irlandesi.\nBandiera di San Patrizio.\nPrima dell'attuale tricolore verde-bianco-arancione e, quindi, dell'indipendenza della Repubblica d'Irlanda, due bandiere vennero usate per rappresentare l'Irlanda unita.\nQuella ufficiale, adottata nel 1783, era la decusse di San Patrizio (\"St.Patrick's Saltire\" o \"cross\"), consistente di un drappo bianco con una croce di Sant'Andrea rossa, gi\u00e0 simbolo dell'Ordine di San Patrizio. Tale bandiera fu inoltre inserita nel 1801 nell'attuale Union Flag britannica, anche se in Irlanda non ricevette mai molto seguito: gli irlandesi poco si identificavano in una creazione britannica.\nLa bandiera richiama senza troppe difficolt\u00e0 la bandiera scozzese e fu quasi sicuramente ispirata dal simbolo della famiglia dei Fitzgerald, conti di Kildare. Gi\u00e0 nel 1601, una mappa della Battaglia di Kinsale mostrava una coalizione ispanico-irlandese sotto una bandiera simile, mentre successivamente apparve per un certo lasso di tempo nello stemma del Trinity College di Dublino.\nOggi la bandiera di San Patrizio \u00e8 usata pochissimo e non ha alcuna valenza ufficiale: viene sventolata molto raramente talvolta nel Nord Irlanda come bandiera apolitica, mentre \u00e8 stata adottata dal Nuovo Servizio di Polizia Nord Irlandese. Nella Repubblica \u00e8 stata fatta propria dal Movimento Riformista.\nLa bandiera dell'Alabama negli Stati Uniti \u00e8 pressoch\u00e9 identica alla decusse di San Patrizio."}
{"id": "14863", "revid": "77358", "url": "https://it.wikipedia.org/wiki?curid=14863", "title": "\u00c9ire", "text": ""}
{"id": "14864", "revid": "288974", "url": "https://it.wikipedia.org/wiki?curid=14864", "title": "Isola di Irlanda", "text": ""}
{"id": "14865", "revid": "339392", "url": "https://it.wikipedia.org/wiki?curid=14865", "title": "Union Flag", "text": ""}
{"id": "14866", "revid": "1305772", "url": "https://it.wikipedia.org/wiki?curid=14866", "title": "Dipolo", "text": ""}
{"id": "14867", "revid": "124532700", "url": "https://it.wikipedia.org/wiki?curid=14867", "title": "Bandiera del Nepal", "text": "La bandiera nepalese \u00e8 l'unica bandiera nazionale che non ha forma rettangolare o quadrata. \u00c8 infatti la combinazione semplificata di due singole bandierine triangolari appartenenti a due differenti branche della precedente casa regnante, la dinastia Rana, e la particolare forma deriva dal taglio trasversale del tetto di una pagoda.\nLa bandiera venne adottata, con la formazione di un nuovo governo costituzionale, il 16 dicembre 1962. Le bandierine individuali erano state usate negli ultimi due secoli e la doppia bandierina era in uso dal XIX secolo. Il bordo blu denota pace e il color cremisi \u00e8 il colore nazionale del Nepal. Circa i due simboli, la luna stilizzata in alto rappresenta la dinastia Shah, fondatrice del regno, mentre il sole in basso allude alla dinastia Rana, che ha detenuto cariche governative, anche ereditarie, nel corso del XX secolo. Entrambi i simboli celesti vengono attualmente indicati come a rappresentare la speranza che il Nepal duri quanto il Sole e la luna."}
{"id": "14870", "revid": "121243613", "url": "https://it.wikipedia.org/wiki?curid=14870", "title": "Bandiera della Malaysia", "text": "La bandiera della Malaysia venne adottata il 16 settembre 1963. Si tratta di una interessante combinazione, essendo ispirata alla bandiera statunitense, ma avendo anche la luna calante e la stella, simbolo tradizionale dell'Islam.\nLa bandiera malese \u00e8 simile a quella statunitense in quanto ha un campo blu e le strisce rosse-bianche alternate (la prima dall'alto \u00e8 rossa). Sulla bandiera malese ci sono 14 strisce che rappresentano i 14 stati della Malaysia, similarmente, la stella ha 14 punte per lo stesso motivo. Il campo blu rappresenta l'unione del popolo malese, e il giallo della luna e della stella \u00e8 il colore della famiglia reale. Il nome della bandiera in malese \u00e8 \"Jalur Gemilang\" (\"Strisce di gloria\")."}
{"id": "14874", "revid": "919135", "url": "https://it.wikipedia.org/wiki?curid=14874", "title": "12 (numero)", "text": "Dodici (cf. latino \"duodecim\", greco \"\u03b4\u03ce\u03b4\u03b5\u03ba\u03b1\") \u00e8 il numero naturale che segue l'11 e precede il 13.\nSimbologia.\n\u00abIl dodici segna l'ingresso nella pubert\u00e0 e dunque induce l'idea di una trasformazione radicale [...che] si fonda su un passaggio molto difficile e faticoso che \u00e8 il solo che davvero porta a crescere. \u00c8 per questo che il dodici traduce implicitamente gli ostacoli, i passaggi difficili, gli enigmi da risolvere. Nella maggior parte delle societ\u00e0, i riti iniziatici, destinati a far accedere allo stato di adulto, si praticano nel dodicesimo anno di et\u00e0.\u00bb\n\u00c8 il numero che ricorre per eccellenza a indicare la gestione e il governo d'una variante delle tre metafisiche speciali di Christian Wolff (1679 - 1754):\nReligione.\nSecondo la Via Crucis tradizionale, la dodicesima stazione corrisponde alla morte di Ges\u00f9.\nIn alcune leggende ebraiche, Lucifero viene indicato come un angelo con 12 ali.\nNella religione nuragica della Sardegna della fine dell'et\u00e0 del bronzo, religione molto vicina a quella cananea delle origini, il 12 era un numero assai frequente per esprimere il disco o la luce solare di YHWH. Lo attestano ormai numerosi documenti sardi rinvenuti a far data dal 1995, anno in cui furono rinvenute le ormai famose tavolette bronzee di Tzricotu di Cabras. Il numero era spesso affiancato dal numero 'tre', ovvero dal segno commentatore (h\u0113) e dal sette con il significato di 'Santo'. Ragion per cui scrivere numericamente 'sette, dodici, tre' voleva significare 'Santo Sole Lui'. L'espressione \u00e8 rimasta ancora nel sardo odierno (in area linguistica campidanese): Su (issu) Santu Doxi! Si usa come moto di stizza ed equivale in italiano ad un'imprecazione verso il Signore. Nell'area in variante logudorese si usa invece l'espressione, ugualmente su base numerica sette, 'Zes\u00f9 Sette'! Ovvero Ges\u00f9 Santo. Appare evidente che il 'Ges\u00f9' \u00e8 stato introdotto al posto del 'Dodici' in periodo di cristianizzazione della Sardegna e che l'espressione del campidanese (variante del Sud dell'isola) \u00e8 quella originaria.\nNella religione norrena, 12 erano i sacerdoti (d\u00edar o dr\u00f3tnar) che presiedevano il centro di culto \u00c1sgar\u00f0r."}
{"id": "14878", "revid": "212348", "url": "https://it.wikipedia.org/wiki?curid=14878", "title": "Orologio dell'apocalisse", "text": "Orologio dell'apocalisse (\"Doomsday Clock\" in inglese) \u00e8 un'iniziativa ideata nel 1947 dagli scienziati della rivista \"Bulletin of the Atomic Scientists\" dell'Universit\u00e0 di Chicago che consiste in un orologio metaforico che misura il pericolo di un'ipotetica fine del mondo a cui l'umanit\u00e0 \u00e8 sottoposta.\nIl pericolo viene quantificato tramite la metafora di un orologio simbolico la cui mezzanotte simboleggia la fine del mondo mentre i minuti precedenti rappresentano la distanza ipotetica da tale evento. Originariamente la mezzanotte rappresentava unicamente la guerra atomica, mentre dal 2007 considera qualsiasi evento che pu\u00f2 infliggere danni irrevocabili all'umanit\u00e0 (come ad esempio i cambiamenti climatici).\nAl momento della sua creazione, durante la guerra fredda, l'orologio fu impostato a sette minuti dalla mezzanotte; da allora, le lancette sono state spostate 22 volte. La massima vicinanza alla mezzanotte \u00e8 stata raggiunta nel 2020, con appena 100 secondi. Precedentemente la distanza minima era stata due minuti, raggiunta due volte: una tra il 1953 e il 1960 e una nel 2018; la massima lontananza \u00e8 stata di 17 minuti, tra il 1991 (trattati START) e il 1995.\nStoria.\nNel 1947, gli scienziati del Bulletin of the Atomic Scientists decisero di trasformare la propria pubblicazione ufficiale da semplice newsletter, nata due anni prima, in un periodico a cadenza mensile.\nFu cos\u00ec che il cofondatore della rivista Hyman Goldsmith, chiese all'artista Martyl Langsdorf (moglie del ricercatore del Progetto Manhattan Alexander Langsdorf jr.) di realizzare il disegno dell'orologio. Esso apparve per la prima volta sul numero di giugno 1947 e da l\u00ec in poi sarebbe stato sempre presente sulla copertina del Bulletin a simboleggiare l'impegno dei suoi fondatori e dalla comunit\u00e0 scientifica per informare il pubblico e i leader politici mondiali riguardo al pericolo delle armi nucleari.\nCon la fine della guerra fredda e la dissoluzione della cortina di ferro il nucleare non fu pi\u00f9 considerato come la sola minaccia per il futuro dell'umanit\u00e0; a partire dal 2007, infatti, lo spostamento delle lancette \u00e8 condizionato anche dai pericoli derivati dai cambiamenti climatici, dall'effetto serra, dall'inquinamento e dai nuovi sviluppi nel campo delle armi biologiche e dell'ingegneria genetica, temi sui quali il Bulletin ha iniziato a porre la sua attenzione.\nNel gennaio 2007 il designer Michael Bierut, che lavora per il \"Bulletin's Governing Board\", ha ridisegnato l'orologio per conferirgli un aspetto pi\u00f9 moderno.\nSpostamenti delle lancette.\nLa decisione se muovere o meno l'orologio viene effettuata dallo \"Science and Security Board\" del Bulletin of the Atomic Scientists ogni anno. Ci\u00f2 ha fatto s\u00ec che in alcuni casi non ci fosse il tempo materiale per spostare le lancette durante eventi dalla durata molto breve, come la crisi dei missili di Cuba che dur\u00f2 13 giorni e fu resa pubblica solo a partire dal nono."}
{"id": "14879", "revid": "481666", "url": "https://it.wikipedia.org/wiki?curid=14879", "title": "Tennessee Ernie Ford", "text": "Biografia.\nNato il 13 febbraio del 1919 a Bristol, in Tennessee, Ford cominci\u00f2 la sua carriera alla radio come annunciatore presso la stazione WOPI di Bristol, che lasci\u00f2 nel 1939 per studiare canto (da basso) al Conservatorio Musicale di Cincinnati. Dopo aver prestato servizio nella Seconda guerra mondiale, Ford lavor\u00f2 presso le stazioni radio californiane di San Bernardino e Pasadena, prima di firmare un contratto per registrare con la Capitol Records nel 1949. Nei primi anni cinquanta incise quasi 50 singoli di genere country, parecchi dei quali entrarono in classifica, e prese il posto di Kay Kyser come conduttore del quiz show \"College of Musical Knowledge\" della NBC quando torn\u00f2 brevemente nel 1954 dopo un'interruzione di quattro anni.\nFord fece un colpo inatteso nel 1955 nella classifica pop con la sua cover di \"Sixteen Tons\" di Merle Travis, il lamento di un minatore di carbone in rima baciata e con un tono fatalistico che contrastava vivamente con le ballate zuccherine pop e le energiche canzoni proto-rock che dominavano le canzoni del tempo:\n\"Sixteen Tons\" pass\u00f2 dieci settimane al numero uno nelle classifiche country e sette settimane in testa alle classifiche pop Billboard Hot 100 e rese Ford una star \"ibrida\". Ford successivamente condusse il suo variet\u00e0 personale in prima serata, \"The Tennessee Ernie Ford Show\", che and\u00f2 in onda sulla NBC dal 1956 al 1961. Nel 1956 pubblic\u00f2 \"Hymns\", il suo primo album gospel, che rimase nella classifica dei miglior album (stilata dalla rivista Billboard) per ben 277 settimane consecutive; il suo album \"Great Gospel Songs\" vinse un Grammy Award nel 1964.\nNegli anni, Ford ricevette tre stelle nella Hollywood Walk of Fame, per la radio, i dischi, e la televisione. Ha ricevuto la Medaglia presidenziale della libert\u00e0 nel 1984 ed \u00e8 stato introdotto nel Country Music Hall of Fame nel 1990.\nFord si ammal\u00f2 nel 1991 dopo aver lasciato una colazione alla Casa Bianca ospitato dal Presidente George H. W. Bush, e mor\u00ec il 17 ottobre, esattamente 36 anni dopo l'uscita di \"Sixteen Tons\"."}
{"id": "14881", "revid": "123615508", "url": "https://it.wikipedia.org/wiki?curid=14881", "title": "Storia dell'Unione Sovietica (1953-1985)", "text": "La morte di Stalin e la direzione collegiale.\nAll'inizio del 1953, l'Unione Sovietica pareva avviata verso un nuovo periodo di purghe e di riorganizzazione del potere. Alla fine del 1952, Stalin aveva previsto profonde modifiche alla composizione degli organi direttivi, con un aumento dei membri del Comitato Centrale e del relativo Presidium, ed un minore potere assegnato ai suoi collaboratori degli ultimi anni. Ma all'inizio di marzo del 1953, Stalin fu vittima di un malore, e dopo alcuni giorni di agonia, mor\u00ec il 5 marzo.\nLe manovre dei suoi collaboratori per gestirne la successione erano cominciate gi\u00e0 al capezzale del dittatore morente e videro protagonisti L. P. Berija, V. M. Molotov, N. S. Chru\u0161\u010d\u00ebv, G. M. Malenkov, N. A. Bulganin, A.I.Mikojan, L. M. Kaganovi\u010d e K. E. Voro\u0161ilov. Emerse quindi una prima direzione collegiale, detta anche triumvirato, in cui i personaggi in maggiore evidenza erano Malenkov, che divenne primo ministro, Berija, che divenne Ministro degli Interni (poco dopo riunificato al Ministero per la Sicurezza dello Stato) e Molotov, che rappresentava una sorta di continuit\u00e0 ideale con il periodo di Stalin, anche se non aveva molto potere reale nel suo ruolo di Ministro degli Esteri. Chru\u0161\u010d\u00ebv rimase segretario del Comitato Centrale, dove cominci\u00f2 a lavorare per estendere la sua influenza sull'apparato burocratico. Kaganovi\u010d, insieme a Berija e Molotov, venne nominato primo vicepresidente del Consiglio dei ministri, mentre Bulganin e Mikojan divennero vicepresidenti. Voro\u0161ilov divenne presidente del Presidium del CC.\nIl primo atto della nuova direzione fu quello di annullare le riforme introdotte da Stalin negli ultimi tempi: il Presidium del CC torn\u00f2 ad essere di 10 membri e 4 candidati. Seguirono provvedimenti che avevano l'obbiettivo di migliorare le condizioni di vita della popolazione e rendere pi\u00f9 popolare la dirigenza del partito e dello stato. Il 1\u00ba aprile si definirono nuovi e ridotti prezzi per molti generi di largo consumo, cui seguirono timidi miglioramenti nelle condizioni di vita dei contadini, pur mantenendo in vigore molte delle strutture create nel periodo staliniano. La pubblica ammissione che il cosiddetto complotto dei medici era stato un caso creato ad arte dagli organi di sicurezza, venne visto come un allentamento del regime poliziesco degli anni precedenti, cui fece seguito l'arrivo di migliaia di domande di riabilitazione da detenuti o loro parenti.\nAlla fine di marzo venne promulgata un'ampia amnistia, applicata ai detenuti comuni e non a quelli politici: quella che pareva essere una misura per dimostrare il cambiamento rispetto al precedente regime poliziesco si trasform\u00f2 per\u00f2 in un boomerang per l'autorit\u00e0, in quanto le citt\u00e0 divennero molto pericolose a causa delle bande di criminali liberati. In alcuni campi scoppiarono rivolte, sedate duramente, che ottennero comunque come risultato la concessione di migliori condizioni di lavoro per i detenuti.\nCi furono anche interventi importanti per le questioni riguardanti le minoranze nazionali delle repubbliche non russe: il Presidium del CC stabil\u00ec che il primo segretario di ogni repubblica doveva essere un dirigente locale e non un russo. Sul piano della politica estera, si apr\u00ec una fase di distensione con la Jugoslavia e con l'Occidente, propiziata dall'armistizio della Guerra di Corea (27 luglio) e da una fase nuova nei rapporti con gli Stati Uniti.\nIn questi mesi di direzione del primo triumvirato, Chru\u0161\u010d\u00ebv era stato in grado di portare sulle sue posizioni diversi membri del Presidium del CC, oltre che ottenere il supporto delle forze armate, dirette da G. K. \u017dukov, all'epoca viceministro della Difesa e I. A. Serov, vice di Berija. Alla seduta del Presidium del 26 giugno 1953, Chru\u0161\u010d\u00ebv pose all'ordine del giorno le attivit\u00e0 criminali di Berija, che venne immediatamente arrestato da \u017dukov, processato e fucilato, in condizioni su cui ancora oggi gli storici non hanno opinioni concordi. I giornali pubblicarono il 10 luglio la notizia del suo arresto, mentre il processo e la successiva esecuzione avvennero ufficialmente nel dicembre successivo. Berija venne comunque accusato di tutta una serie di crimini, tra cui lo spionaggio e le attivit\u00e0 controrivoluzionarie. Insieme a lui vennero arrestati e poi condannati a morte i suoi principali collaboratori, fra cui M. D. Rjumin e V. S. Abakumov. Si approfitt\u00f2 dell'eliminazione di un personaggio tanto scomodo, anche per gli altri membri del Presidium, per rendere gli apparati di sicurezza pi\u00f9 controllabili dal partito: molti dirigenti vennero destituiti, il Ministero della Sicurezza divenne un Comitato presso il Consiglio dei ministri (KGB, Komitet Gosudarstvennoj Bezopasnosti), quindi i dirigenti nazionali e locali erano subordinati ai rappresentanti del partito. A capo del nuovo organo venne posto Serov.\nChru\u0161\u010d\u00ebv venne eletto Primo Segretario del CC al plenum del settembre 1953, mentre nel luglio del 1954 la celebrazione del processo a Rjumin port\u00f2 all'attenzione del pubblico il ruolo che Malenkov aveva avuto nella vicenda. Questi, criticato pesantemente per la gestione dell'industria al plenum del gennaio 1955, rassegn\u00f2 le dimissioni in febbraio e divenne uno dei vice del nuovo Presidente del Consiglio dei ministri, Bulganin, un fedelissimo di Chru\u0161\u010d\u00ebv. Seguirono altre variazioni nella compagine governativa, sempre tese ad inserire persone legate a Chru\u0161\u010d\u00ebv, mentre ad alcuni ex ministri furono dati incarichi di ambasciatori in sedi particolarmente prestigiose, con l'obbiettivo di limitare ulteriormente il potere reale di Molotov, ultimo rimasto della precedente gestione.\nNikita Chru\u0161\u010d\u00ebv e la destalinizzazione.\nDopo la morte di Stalin, Nikita Chru\u0161\u010d\u00ebv sciocc\u00f2 i delegati del XX Congresso del PCUS, il 23 febbraio 1956 denunciando pubblicamente Stalin come un tiranno con un elaborato \"culto della personalit\u00e0\". Questa mossa fece s\u00ec che Chru\u0161\u010d\u00ebv si alienasse gli elementi pi\u00f9 conservatori del Partito.\nChru\u0161\u010d\u00ebv divenne premier il 27 marzo 1958, dopo una lunga e complessa serie di manovre, soprattutto la cruciale rimozione dell'ovvio successore di Stalin, Berija, capo del KGB. Anche prima di quel discorso epocale, comunque, la nuova leadership aveva dichiarato un'amnistia per alcune persone che stavano scontando pene detentive per reati criminali, aveva annunciato dei tagli ai prezzi, e rilassato le restrizioni sugli appezzamenti privati. La destalinizzazione mise anche la parola fine al ruolo che aveva nell'economia il lavoro forzato.\nIl periodo di dieci anni che segu\u00ec la morte di Stalin testimoni\u00f2 anche il riaffermarsi del potere politico sui mezzi di coercizione. Il Partito divenne l'istituzione dominante sulla polizia segreta e l'esercito.\nChru\u0161\u010d\u00ebv surclass\u00f2 i suoi rivali stalinisti, ma fu guardato dai suoi nemici politici - specialmente la casta emergente dei tecnocrati professionisti - come un contadino bifolco che interrompeva i suoi interlocutori per insultarli.\nChru\u0161\u010d\u00ebv venne deposto nel 1964, in gran parte a causa della sua scarsa gestione della crisi dei missili di Cuba, per i suoi vezzi personali e per la sua posizione riformista sulla pianificazione economica centrale, che allarmarono la dirigenza del partito e i burocrati statali.\nL'era di Bre\u017enev.\nDopo il 1964, il Primo Segretario del Partito Leonid Bre\u017enev e il Premier Aleksej Kosygin, emersero come quadri pi\u00f9 influenti della nuova dirigenza collettiva. Smaniosi di evitare i fallimenti di Chru\u0161\u010d\u00ebv, Bre\u017enev e Kosygin, che rappresentavano una nuova generazione di tecnocrati professionisti post-rivoluzionari, condussero gli affari di stato e del Partito in maniera cauta e discreta.\nPer la met\u00e0 degli anni sessanta, l'Unione Sovietica era una societ\u00e0 complessa e industrializzata, con un'intricata divisione del lavoro e una complicata interconnessione di industrie sopra una vastissima area geografica, e aveva raggiunto la parit\u00e0 militare con le potenze occidentali.\nQuando il primo Piano Quinquennale steso dal GOSPLAN, stabil\u00ec la pianificazione centralizzata e le basi del decisionismo economico, l'Unione Sovietica era ancora largamente basata sull'agricoltura, e mancava delle complessit\u00e0 di uno stato altamente industrializzato. Quindi il suo scopo, ovvero aumentare la base industriale della nazione, fu quello di una crescita estensiva, cio\u00e8 una mobilitazione delle risorse. Pagando un alto prezzo umano, dovuto in gran parte al lavoro forzato, e con un'efficace militarizzazione delle fabbriche, l'Unione Sovietica forgi\u00f2 un'economia moderna e altamente industrializzata pi\u00f9 rapidamente di ogni altra nazione in precedenza.\nSotto la tutela di Bre\u017enev, l'economia sovietica non aveva ancora esaurito la sua capacit\u00e0 di crescita. L'Unione Sovietica miglior\u00f2 ancora gli standard di vita raddoppiando i redditi urbani e aumentando quelli rurali del 75%, costruendo milioni di appartamenti mono-familiari, e producendo grandi quantit\u00e0 di beni di consumo ed elettrodomestici.\nAnche la produzione industriale aument\u00f2 del 75%, e l'Unione Sovietica divenne il primo produttore mondiale di petrolio e acciaio. I venti anni seguenti alla morte di Stalin, nel 1953, furono il miglior periodo nella storia della Russia per il cittadino comune in termini di innalzamento della qualit\u00e0 della vita, di stabilit\u00e0 e di pace.\nTerrore, carestie, e guerra mondiale rimasero ricordi orrendi, mentre la marea della storia sembrava volgersi in favore dell'Unione Sovietica. Gli Stati Uniti erano impantanati nella recessione economica provocata dall'embargo sul petrolio deciso dall'OPEC e dalle eccessive spese governative per la guerra del Vietnam, per non menzionare il caos che quella guerra suscitava. Nel frattempo, i regimi filo-sovietici stavano facendo grandi sforzi, specialmente quelli del Terzo Mondo. Il Vietnam aveva sconfitto gli USA, diventando uno stato unito ed indipendente, sotto un governo comunista, mentre altri governi comunisti e insurrezioni filo-sovietiche si spargevano rapidamente attraverso Africa, Sudest Asiatico, e America Latina.\nProblemi nel comando amministrativo dell'economia.\nAd ogni modo, durante gli ultimi anni di Bre\u017enev, l'economia inizi\u00f2 a stagnare e la popolazione inizi\u00f2 a chiedere sempre maggiori quantit\u00e0 di beni di consumo.\nNegli anni del dopoguerra, l'economia sovietica era entrata in un periodo di crescita intensiva (basata su miglioramenti della produttivit\u00e0), con un nuovo insieme di sfide, diverse da quelle della crescita estensiva (mobilitazione dei capitale e della forza lavoro) dell'epoca stalinista.\nQuando l'economia sovietica divenne pi\u00f9 complessa, richiese una pi\u00f9 complessa disaggregazione delle cifre di controllo (obiettivi pianificati) e dei fabbisogni delle fabbriche. Poich\u00e9 questo richiedeva maggior comunicazione tra le imprese e i ministeri della pianificazione, e il numero di imprese, fondi e organi ministeriali si moltiplicava, l'economia sovietica inizi\u00f2 a stagnare. L'economia sovietica fu incredibilmente fiacca quando si tratt\u00f2 di rispondere al cambiamento; adottando tecnologie per la riduzione dei costi, e fornendo incentivi a tutti i livelli per incrementare crescita, produttivit\u00e0 ed efficienza.\nAl livello delle imprese, i gestori erano spesso pi\u00f9 preoccupati del carrierismo istituzionale che dell'incremento di produttivit\u00e0. Questi ricevevano dei salari fissi e ricevevano incentivi solo per il soddisfacimento dei piani, sulle basi della sicurezza del lavoro, di bonus, e di benefici come cliniche speciali e dacie private. I manager ricevevano tali benefici quando gli obiettivi venivano superati, ma quando, ad esempio, venivano superati di molto, vedevano solo aumentare le cifre per l'anno successivo.\nQuindi, c'erano incentivi a superare gli obiettivi, ma non di molto. Le imprese spesso sottostimavano la loro capacit\u00e0, allo scopo di trattare pianificazioni o figure di controllo pi\u00f9 vantaggiose con i ministeri (obiettivi che, naturalmente, erano facili da soddisfare).\nLa pianificazione inoltre era molto rigida; i gestori delle fabbriche non erano in grado di deviare dalla pianificazione e vedevano allocati certi fondi per certe risorse. Come risultato, i direttori delle fabbriche non potevano migliorare la produttivit\u00e0 licenziando i lavoratori superflui a causa dei controlli sulla forza lavoro. C'era una sostanziale sottoccupazione dovuta ai controlli nei piani stesi durante la contrattazione collettiva tra imprese e ministeri.\nA livello di impresa, mancavano gli incentivi per l'applicazione di tecnologie per la riduzione dei costi. I pianificatori premiavano spesso i consumatori con prezzi bassi, amministrativamente imposti, piuttosto che premiare le imprese per i loro guadagni nella produttivit\u00e0. In altre parole, l'innovazione tecnologica falliva spesso nel rendere l'industria pi\u00f9 profittevole per coloro che ne avevano un interesse.\nGli anni di Chru\u0161\u010d\u00ebv e Bre\u017enev videro concessioni ai consumatori: le paghe dei lavoratori erano relativamente alte, mentre i prezzi venivano tenuti artificialmente bassi. Ancora, i livelli di reddito crebbero pi\u00f9 rapidamente dei prezzi, nonostante i lenti guadagni nella produttivit\u00e0. Come risultato, le carenze negli approvvigionamenti erano sempre pi\u00f9 comuni, e la moneta nazionale si svalutava inesorabilmente (seppur da Mosca continuavano a voler considerare il rublo con un tasso di cambio pari al dollaro americano, in realt\u00e0 al mercato nero il dollaro valeva quasi cento volte di pi\u00f9).\nLa Guerra Fredda fu un altro drenaggio per l'economia dei consumatori. Con un'economia molto pi\u00f9 piccola di quella statunitense, i sovietici fronteggiarono un fardello impari nella corsa agli armamenti, costringendo la nazione a dedicare una fetta molto pi\u00f9 alta delle risorse della nazione al settore della difesa.\nRichieste di riforma.\nMentre l'atmosfera politica gradualmente si spostava verso una maggior rilassatezza, fin dalla destalinizzazione, un movimento di riforma, che arrivava fin nelle file superiori del Partito fu in grado di sopravvivere all'estromissione di Chru\u0161\u010d\u00ebv del 1964.\nNotevolmente, le riforme orientate al mercato del 1965, basate sulle idee dell'economista sovietico Evsei Liberman, e appoggiate dal Primo Ministro sovietico Aleksej Kosygin, furono un tentativo di rinnovare il sistema economico e affrontare i problemi sempre pi\u00f9 evidenti a livello delle imprese. Le riforme di Kosygin chiedevano di dare alle imprese industriali pi\u00f9 controllo sulla loro produzione e qualche flessibilit\u00e0 sugli stipendi. Inoltre, cercarono di rivolgere gli obiettivi economici delle imprese verso la produzione di profitto, permettendo di reinvestirne una parte nei propri fondi.\nFino ai tardi anni sessanta l'Unione Sovietica stava ancora sostenendo tassi di crescita superiori a quelli delle potenze occidentali Tenendo questo in mente, alcuni specialisti sovietici e russi hanno sostenuto che le riforme di Kosygin del 1965 - non quelle di Gorba\u010d\u00ebv degli anni ottanta - furono l'ultima possibilit\u00e0 per la dirigenza sovietica di amministrare l'economia e risparmiare alla popolazione le durezze degli ultimi venti anni.\nComunque, lo stile della nuova dirigenza pose alcuni problemi alla sua stessa politica di riforma. La dirigenza collettiva cerc\u00f2 di riconciliare gli interessi di molti differenti settori dello stato, del partito, e della burocrazia economica. Come risultato, i ministeri di pianificazione e i militari - i settori pi\u00f9 minacciati dalle riforme di Kosygin - furono in grado di ostruire gli sforzi per delle considerevoli riforme.\nTemendo un allontanamento dalla pianificazione centrale dettagliata e dal controllo dall'alto, i ministeri di pianificazione - il cui numero proliferava rapidamente - reagirono e protessero il loro potere. I ministeri controllavano le scorte e premiavano i rendimenti, e furono quindi un formidabile elemento della societ\u00e0 sovietica. Per mantenere la loro presa sull'industria, i pianificatori iniziarono a emanare istruzioni sempre pi\u00f9 dettagliate che ritardavano le riforme, impedendo la libert\u00e0 d'azione delle imprese.\nKosygin, intanto, manc\u00f2 della forza e del supporto per contrastare la loro influenza. Poich\u00e9 queste riforme erano indirizzate ad incrementare la produttivit\u00e0 mettendo da parte la forza lavoro in eccesso, il supporto dei lavoratori fu minimo. Anche se la gestione delle imprese fin\u00ec per essere quella che guadagnava di pi\u00f9 dalle riforme, il suo supporto fu tiepido, data la paura che le riforme fossero eventualmente fallite.\nInfine, nel 1968, ci fu lo sfortunato esempio della Primavera di Praga, in Cecoslovacchia. Nei primi anni '70, il potere del Partito, messo faccia a faccia con la burocrazia economica e i militari, venne indebolito considerevolmente. Il vigore delle riforme economiche e politiche rallent\u00f2 considerevolmente, fino all'ascesa di Michail Gorba\u010d\u00ebv nella met\u00e0 degli anni ottanta.\nLibert\u00e0 di culto.\nI rapporti fra Stato e Chiese in Russia furono regolamentati dalla Legge sule Associazioni Religiose del 1929, rimasta in vigore fino al 1980. La norma vietava l'istituzione di scuole religiose, l'evangelizzazione, la produzione e distribuzione a carattere confessionale. \nDurante gli anni '20 e '30, la Lega degli atei militanti organizz\u00f2 una radicale propaganda anticonfessionale, volta a eradicare qualsiasi comunit\u00e0 ecclesiastica dall'Unione Sovietica. Le propriet\u00e0 della Chiesa ortodossa russa furono confiscate dallo Stato e distrutte. Al 1939, erano aperte al pubblico appena 200 delle 46.000 chiese esistenti prima della Rivoluzione e la maggior parte del clero ortodosso era stata deportata nei campi di lavoro. Dal '29 al '39, il numero di cristiani evangelici era sceso del 20%.\nNel '43, Stalin restaur\u00f2 il patriarcato e fece delle concessioni alla libert\u00e0 religiosa della Chiesa ortodossa per tenere sotto controllo il rischio di formazione di un fronte religioso di resistenza interno alla Russia. L'apertura convolse anche altre denominazioni cristiane. Negli anni '50 e nella prima met\u00e0 degli nni '60, Khrushchev rilanci\u00f2 la propaganda anticonfessionale, dispose la chiusura di chiese e monasteri, ridusse il numero di chierici. \nNel '65, Brezhnev costitu\u00ec il Consiglio degli affari religiosi (in inglese: \"Council for Religious Affairs\") come organismo consultivo e di mediazione fra Chiesa e Stato. L'emergere di nuovi gruppi religiosi fu favorito dalla tolleranza politica delle autorit\u00e0 pubbliche nei confronti di denominazioni non registrate e tecnicamente illegali, che si erano sottratte ai relativi limiti e obblighi di legge imposti alle altre fedi. \nDal '79 all'84, si verific\u00f2 un'ondata di incarcerazioni di leader religiosi confinati all'interno di ospedali psichiatrici lager. Fra il 1987 e il 1988, la \"perestroika\" di Gorbaciov diede avvio a un processo di liberalizzazione della libert\u00e0 religiosa al quale nel '90 segu\u00ec la promulgazione della Legge sulla libert\u00e0 di coscienza e le associazioni religiose. Grazie a questa legge, nella Duma e nei parlamenti nazionali degli ex soviet furono eletti i primi candidati dichiaratamente confessionali. Estonia, Lituania, Ucraina e Tagikistan assistettero alla nascita dei primi partiti nazionalisti vicini a una qualche confessione presenti nei rispettivi Paesi. Negli stessi anni, la liberalizzazione della fede religiosa condusse la Chiesa Cattolica della Polonia ai fatti di Solidarno\u015b\u0107, e, in modo coordinato, la Chiesa Luterana della Germania dell'Est a muovere le prime proteste contro il regime comunista per ripristinare un ordinamento costituzionale democratico.\nNegli anni '80 e '90, la caduta dei regimi comunisti fu seguita da una fase di grande libert\u00e0 religiosa, sancita come diritto fondamentale nelle costituzioni dei Paesi dell'ex blocco sovietico. A met\u00e0 degli anni '90, la maggior parte delle ex repubbliche adott\u00f2 leggi di tutela delle ex religioni di Stato tradizionali, che avevano subito la dura concorrenza di nuove denominazioni, finanziate dall'estero e caratterizzate da metodi di proselitismo aggressivi e poco ortodossi. Furono introdotti supporti statali alle chiese dell'era sovietica, unitamente a restrizioni alla libert\u00e0 di culto e al divieto di mietere nuovi fedeli nel Corpo mistico di Cristo."}
{"id": "14884", "revid": "125350922", "url": "https://it.wikipedia.org/wiki?curid=14884", "title": "Nanni Moretti", "text": "Le sue opere, caratterizzate inizialmente da una visione ironica e sarcastica dei luoghi comuni e delle problematiche del mondo giovanile del tempo, si sono poi indirizzate verso una critica pi\u00f9 sostanziale della societ\u00e0 italiana e dei suoi costumi.\nBiografia.\nLe origini.\nNanni nasce a Brunico, in provincia di Bolzano, il 19 agosto del 1953 da genitori romani, in quel periodo in vacanza in Trentino-Alto Adige. Il padre, Luigi Moretti (1922-1991), di origini in parte bellunesi, era uno storico dell'antichit\u00e0 classica e docente universitario d'epigrafia greca, mentre la madre, Agata Apicella (1921-2010), di famiglia napoletana, era una professoressa di lettere al ginnasio. Il fratello maggiore Franco \u00e8 invece un docente universitario di letterature comparate.\nCresce a Roma e fin da adolescente comincia a curare le sue due passioni: la pallanuoto, giocando nella S.S. Lazio Nuoto, ed il cinema.\nGli inizi negli anni settanta.\nDopo aver frequentato il liceo classico prima al Tasso e poi al Lucrezio Caro di Roma, nel 1973 gira il cortometraggio \"La sconfitta\", con una cinepresa Super 8 acquistata vendendo la sua collezione di francobolli; il film rivisita in chiave comica la crisi di un ex-militante sessantottino. A questa prima opera seguir\u00e0 un secondo cortometraggio, \"P\u00e2t\u00e9 de bourgeois\", nel quale sono trattate alcune storie di amici e di una coppia in crisi (il titolo \u00e8 un gioco di parole in francese tra \"pat\u00e9 de foie gras\" ed \"\u00e9pater les bourgeois\", \"stupire i borghesi\"). In quegli anni \u00e8 iscritto al Cineclub Roma Sud insieme con molti altri futuri professionisti del giornalismo, della sceneggiatura o della regia. Nel 1974 gira il mediometraggio \"Come parli frate?\", una rilettura de \"I promessi sposi\", narrata dal punto di vista del personaggio di Don Rodrigo, interpretato dallo stesso Moretti.\nNel dicembre del 1976 esce \"Io sono un autarchico\", suo primo lungometraggio, girato ancora in Super 8, nel quale appare per la prima volta il personaggio di Michele Apicella (il cognome \u00e8 quello della madre di Moretti) da lui poi interpretato in altri quattro film. \"Io sono un autarchico\" ottiene un buon successo di pubblico, rimanendo in programmazione per molto tempo al Filmstudio di Roma. Il film \u00e8 successivamente ristampato in 16 mm e proiettato in altri cineclub romani, e a Berlino e Parigi in occasione dei rispettivi festival cinematografici, cominciando a suscitare l'interesse di alcuni critici (tra cui Alberto Moravia, su \"L'Espresso\" del 9 gennaio 1977). Nel 1977 riesce a farsi notare dai registi Paolo e Vittorio Taviani, che gli offrono una parte nel film \"Padre padrone\": \u00e8 il commilitone del pastore Gavino Ledda, quello che pi\u00f9 di ogni altro lo spinge a mettersi a studiare.\nL'8 marzo 1978 esce a Roma \"Ecce bombo\", il suo primo prodotto professionale. Il film, girato in 16 mm e\u00a0\u2013 fatto raro per l'epoca\u00a0\u2013 in presa diretta, viene presentato in concorso al Festival di Cannes e raggiunge un inaspettato successo di pubblico (costato 180 milioni di lire, incassa 2 miliardi), imponendo l'autore all'attenzione della critica. Il film scatena una controversia con quello che \u00e8 forse l'icona del cinema italiano, Alberto Sordi: in una scena ormai divenuta celebre Moretti attacca duramente l'attore romano per non aver mai preso posizione politica. I due, molti anni dopo, si ritrovarono alla premiazione per il David di Donatello a dover dividere, con visibile imbarazzo, lo stesso palco. Successivamente - come raccont\u00f2 \u201cAlbertone\u201d - sotterrarono i dissapori e si abbracciarono al Festival di Locarno del 1996.\nAnni ottanta.\nNel 1981 esce \"Sogni d'oro\", il primo film girato in 35 mm, con il quale Moretti partecipa alla Mostra internazionale d'arte cinematografica di Venezia ottenendo il Leone d'argento - Gran premio della giuria, ma che non raccoglie lo stesso successo di pubblico dei due film precedenti.\nNel 1984 esce \"Bianca\", il cui soggetto propone, oltre agli elementi tipici dei film di Moretti, anche un intreccio da film giallo. Nel 1985 \u00e8 la volta di \"La messa \u00e8 finita\" in cui Moretti, smessi i panni di Michele Apicella, veste quelli del prete don Giulio; il film, che si avvale della presenza di ineccepibili comprimari come Marco Messeri e Ferruccio De Ceresa, si aggiudica l'Orso d'argento al Festival di Berlino del 1986.\nNel 1987 fonda con Angelo Barbagallo la Sacher Film, casa di produzione cinematografica, con l'intento di dare spazio a un cinema impegnato realizzato da autori nuovi. Il nome si ispira a uno dei suoi dolci preferiti, la Sachertorte, citata prima in \"Sogni d'oro\" e poi nel film \"Bianca\", nel quale Michele Apicella durante una cena apostrofa uno dei commensali che afferma di non conoscere la Sachertorte con la frase divenuta famosa: \"Continuiamo cos\u00ec, facciamoci del male!\". Sempre nello stesso anno, la Sacher Film produce il suo primo film, il riuscito \"Notte italiana\", con la regia di Carlo Mazzacurati e con Marco Messeri protagonista. Nel 1988 \u00e8 la volta di \"Domani accadr\u00e0\" di Daniele Luchetti, nel quale Moretti interpreta una piccola parte.\nNel 1989 Moretti gira \"Palombella rossa\", film nel quale i contenuti politici non appaiono pi\u00f9 sottintesi, ma costituiscono una parte integrante della storia; nel titolo si fa riferimento alla \"palombella\", termine usato nel gioco della pallanuoto per indicare un tiro analogo al pallonetto nel gioco del calcio. Nel film inserisce alcuni spezzoni tratti dal suo primo cortometraggio (\"La sconfitta\").\nGli anni novanta e l'impegno politico.\nNel 1990 realizza un mediometraggio documentario, \"La Cosa\" (il titolo fa riferimento alla definizione di Achille Occhetto del futuro organo politico derivante dalla trasformazione del Partito Comunista Italiano). Il film, girato in 16 mm e andato in onda sulla RAI e in poche sale scelte, illustra il dibattito interno tra i militanti comunisti nell'ambito della rifondazione del Partito. Nel 1991 partecipa come co-protagonista al film \"Il portaborse\" di Daniele Luchetti, dove interpreta l'infame ministro Cesare Botero. Il film \"ottiene un grande successo anche per i riferimenti alla situazione politica italiana del momento\", e Moretti vince il David di Donatello per il miglior attore protagonista.\nNello stesso anno prende in gestione e fa ristrutturare una vecchia sala cinematografica nel quartiere romano di Trastevere, il Nuovo Cinema, con l'intenzione di creare uno spazio di nuovo tipo nell'ambito delle sale cinematografiche (proiezione di prodotti impegnati, centro dibattiti, libreria a tema, ecc.). Il 1\u00ba novembre 1991 il Cinema Nuovo Sacher \u00e8 inaugurato con la proiezione del film \"Riff Raff\" di Ken Loach, esempio di quel cinema impegnato che Moretti ricerca per la \"sua\" sala e il \"suo\" pubblico.\nNel 1993 realizza \"Caro diario\", film costituito da tre episodi (\"In vespa\", \"Le isole\", \"Medici\") di carattere autobiografico, girato sotto forma di documentario, in cui Moretti interpreta per la prima volta \"s\u00e9 stesso\" e non pi\u00f9 l'alter ego Michele Apicella o altri personaggi. Il film ottiene il premio per la miglior regia al Festival di Cannes del 1994. In un cameo appare Jennifer Beals.\nIn questo periodo, comincia l'accentuarsi dell'impegno politico di Moretti, che coordina e produce \"L'unico paese al mondo\", cortometraggio composto da nove episodi caratterizzati da una visione critica e pessimistica del futuro del paese nel caso di affermazione elettorale della coalizione di centrodestra; Nanni Moretti dirige l'ultimo episodio.\nNel 1995 produce e interpreta \"La seconda volta\", opera prima di Mimmo Calopresti, incentrata sulla storia dell'incontro casuale fra la vittima di un attentato terroristico, il professor Alberto Sajevo, e una degli attentatori (interpretata da Valeria Bruni Tedeschi); il soggetto \u00e8 liberamente tratto dal libro autobiografico \"Colpo alla nuca\" di Sergio Lenci.\nNel 1996 gira il cortometraggio \"Il giorno della prima di Close Up\", in cui descrive la sua preoccupazione per un eventuale esito negativo della prima visione nel cinema Nuovo Sacher di un film non propriamente commerciale (il citato \"Close Up\" del regista iraniano Abbas Kiarostami). Sempre nel 1996 recita nel film \"Tre vite e una sola morte\" del regista cileno Ra\u00fal Ruiz. \nA maggio del 1997 \u00e8 tra i giurati del Festival di Cannes.\nSempre nel 1997 fonda, insieme con Roberto Cicutto e Luigi Musini, la societ\u00e0 di distribuzione 'Tandem', che pochi mesi pi\u00f9 tardi, dopo aver distribuito il film \"Aprile\", prender\u00e0 il nome di \"Sacher Distribuzione\".\nNel 1998 esce il film \"Aprile\", strutturato ancora una volta in forma di diario e in cui Moretti continua a interpretare s\u00e9 stesso. Il film \u00e8 dedicato alla nascita del figlio Pietro, avuto da Silvia Nono (figlia del compositore Luigi Nono e di Nuria, figlia del compositore Arnold Sch\u00f6nberg) il 18 aprile 1996, tre giorni prima che la coalizione di centrosinistra guidata da Romano Prodi vincesse le elezioni politiche. In alcune scene, compare anche la madre Agata Apicella.\nIl film viene spesso citato per la frase \"D'Alema, di' una cosa di sinistra\" che viene pronunciata da Moretti mentre guarda un dibattito televisivo in cui Massimo D'Alema tace di fronte agli interventi dell'avversario politico Silvio Berlusconi.\nDalla Palma d'Oro di Cannes a oggi.\nNel 2001 \u00e8 la volta de \"La stanza del figlio\", in cui vengono descritti gli effetti che la morte accidentale di un figlio provoca in una famiglia di ceto medio. Il film riceve nel 2001 la Palma d'oro (in giuria Mimmo Calopresti) al Festival di Cannes e il David di Donatello. Nel 2002 gira il cortometraggio \"The Last Customer\", documentario in cui viene descritta la storia di una famiglia di New York costretta a chiudere la farmacia che gestisce da due generazioni a causa dell'imminente abbattimento del palazzo in cui si trova.\nNel 2003 gira il cortometraggio \"Il grido d'angoscia dell'uccello predatore (20 tagli d'Aprile)\", documentario realizzato con spezzoni tratti dal film \"Aprile\".\nNel 2004 produce Te lo leggo negli occhi di Valia Santella, un film drammatico dove compare in un cameo.\nNel 2006 torna al lungometraggio girando \"Il caimano\", ispirato alla figura di Silvio Berlusconi. Il film, presentato nel pieno della campagna elettorale per le elezioni politiche di quello stesso anno, ha suscitato numerose polemiche presentando scenari apocalittici che sarebbero seguiti a un rifiuto del leader di Forza Italia di abbandonare il potere. Nel film sono inoltre presenti brani di apparizioni televisive di Berlusconi. Il 27 dicembre 2006 Nanni Moretti ha accettato la nomina a nuovo direttore artistico del Torino Film Festival. Ma due giorni pi\u00f9 tardi, in seguito a una polemica da parte di alcuni ideatori della manifestazione, ha deciso di rinunciare all'incarico.\nDopo un mese di polemiche, contestazioni, e un suo ulteriore rifiuto, il 25 gennaio 2007 il regista ha accettato la direzione della rassegna torinese, che deterr\u00e0 per quell'anno e per il successivo. A febbraio 2007 si separa dal socio Angelo Barbagallo con cui ha fondato la Sacher Film; \u00e8 lo stesso Angelo Barbagallo che sul sito di Cinecitt\u00e0 dice: \"La separazione tra me e Nanni c'\u00e8, ma si tratta di una separazione serena e consensuale, senza traumi e dissapori, da vecchi amici\".\n\u00c8 protagonista e sceneggiatore del film \"Caos calmo\", tratto dall'omonimo libro di Sandro Veronesi e diretto da Antonello Grimaldi, la cui uscita nelle sale \u00e8 avvenuta l'8 febbraio 2008. Successivamente, vengono annunciati dallo stesso Moretti due nuovi documentari, \"\u00c8 successo in Italia\", sull'ascesa in politica di Silvio Berlusconi, e un progetto ancora senza titolo sul PCI.\nIl 15 aprile 2011 esce nelle sale \"Habemus Papam\", undicesimo film di Nanni Moretti, girato a Roma. La pellicola \u00e8 prodotta dalla casa di produzione del regista, la Sacher Film, assieme a Fandango, Rai Cinema e alla societ\u00e0 francese Le Pacte. Il cast vede come protagonista Michel Piccoli e la partecipazione di Jerzy Stuhr, Renato Scarpa, Margherita Buy, Franco Graziosi e lo stesso Nanni Moretti. Viene presentato in concorso al Festival di Cannes 2011. Il regista italiano ha presieduto la giuria del Festival di Cannes dell'edizione 2012. Il 21 maggio 2012 viene nominato Commandeur de l'ordre des Arts et Lettres (Commendatore delle Arti e delle Lettere) dal Ministro della cultura francese.\nIl 16 aprile 2015 esce il film \"Mia madre\" con Margherita Buy, John Turturro, Giulia Lazzarini e lo stesso Moretti. Il film viene presentato in concorso al Festival di Cannes 2015, dove riceve un'ottima accoglienza anche da parte della stampa straniera e una buona accoglienza da parte di pubblico.\nIl 23 novembre 2016 presenta al Torino Film Festival una versione restaurata in 4K di Palombella rossa e dal 3 aprile 2017 parte per un tour di presentazione, partendo dal cinema Arsenale di Pisa \nLo stesso anno realizza il cortometraggio Piazza Mazzinie partecipa di nuovo al Torino Film Festival per il trentennale di Notte italiana in ricordo di Carlo Mazzacurati.\nIl 30 ottobre 2017 partecipa come ospite al Festival del cinema di Roma e presenta il cortometraggio inedito \"Autobiografia dell'uomo mascherato\". Durante la serata ha dichiarato di aver sconfitto un tumore.\nIl 6 dicembre 2018, a meno di un mese dalla presentazione al Torino Film Festival, esce \"Santiago, Italia\", un documentario sulla dittatura di Pinochet girato nella tarda estate 2017, in seguito ad un suo viaggio in Cile.\nNella primavera 2019 dirige \"Tre piani\", la cui data di uscita era prevista per il 23 aprile 2020, ma viene spostata a data da destinarsi per via della Pandemia di COVID-19 . Si tratta del primo film di Nanni Moretti ispirato ad un romanzo, \"Tre piani\", dello scrittore israeliano Eshkol Nevo.\nIl 12 ottobre 2020 torna al cinema con una versione restaurata di \"Caro Diario\" e parte per un tour di presentazione, ad iniziare da Perugia, il 9 ottobre dal Post Modernissimo.\nCast ricorrente.\nNanni Moretti ha utilizzato pi\u00f9 volte, generalmente come caratteristi, gli stessi attori nei suoi film: il padre Luigi e Dario Cantarelli appaiono in sei pellicole. Tra i personaggi principali \u00e8 invece da segnalare la proficua collaborazione con Silvio Orlando che recita in cinque film del regista (tra cui il ruolo di protagonista ne \"Il caimano\"), Marco Messeri presente in quattro pellicole, Laura Morante (apparsa in \"Sogni d'oro\", \"Bianca\" e \"La stanza del figlio\"), Vincenzo Salemme appare invece in tre film (\"Sogni d'oro\", \"Bianca\" e \"La messa \u00e8 finita\"), Margherita Buy in quattro (\"Il caimano\", \"Habemus Papam\", \"Mia madre\" e \"Tre piani\") e Jasmine Trinca apparsa in \"La stanza del figlio\" e \"Il caimano\".\nPosizioni politiche.\nVicino da sempre agli ideali di sinistra, nel 2002, facendosi portavoce di una diffusa posizione critica sia nei confronti del governo di centrodestra sia degli esponenti del centrosinistra, \u00e8 tra i promotori del movimento dei girotondi. \u00c8 di questo periodo il famoso \"urlo di Piazza Navona\", un breve discorso in un comizio de L'Ulivo in cui critic\u00f2 duramente i dirigenti del centrosinistra che avevano parlato dallo stesso palco prima di lui, e per il quale nell'aprile del 2014 sar\u00e0 condannato al risarcimento del danno, quantificato in 7.276 euro, per diffamazione di Emilio Fede, definito da Moretti \"un personaggio violento\".\nIl 22 febbraio 2013, in vista delle imminenti elezioni politiche, presenzia sul palco del Teatro Ambra Jovinelli di Roma all'ultimo comizio elettorale del Partito Democratico di Pier Luigi Bersani.\nVita privata.\n\u00c8 stato compagno di Silvia Nono, figlia del musicista Luigi Nono, con cui nel 1996 ha avuto il figlio Pietro. Nanni Moretti \u00e8 ateo, ma preferisce la dizione \"non credente\". Il 13 maggio 2011, dopo la presentazione del suo film \"Habemus Papam\", durante l'incontro con la stampa ha dichiarato \"non sono credente e mi dispiace\".\nQualche tempo prima dell'uscita di \"Caro diario\" guarisce da un Linfoma di Hodgkin, esperienza raccontata in maniera ironica nell'episodio conclusivo del film.\nVive dai primissimi anni '80 nel quartiere romano Monteverde Vecchio dopo aver vissuto negli anni dell'infanzia e della prima giovinezza nel quartiere Trieste.\nFilmografia.\nAttore.\nMoretti appare in tutti i lungometraggi da lui diretti e inoltre in:\nProduttore.\nMoretti ha prodotto tutti i film da lui diretti a partire dal 1989 e inoltre:\nPremi e riconoscimenti.\nNel corso della sua carriera ha ricevuto nove David di Donatello (fra cui due premi speciali nel 1986): ha ricevuto tre volte il premio al miglior film (\"Caro diario\", \"La stanza del figlio\" e \"Il caimano\"), una come regista, una come miglior produttore e una come attore protagonista. Ha inoltre vinto undici Nastri d'argento.\nAlla Mostra internazionale d'arte cinematografica di Venezia ha vinto Leone d'argento - Gran premio della giuria per \"Sogni d'oro\" (1981), al Festival di Berlino ha vinto l'Orso d'argento, gran premio della giuria per \"La messa \u00e8 finita\" (1986), mentre al Festival di Cannes ha vinto il Prix de la mise en sc\u00e8ne per \"Caro diario\" (1994) e la Palma d'oro per \"La stanza del figlio\" (2001)."}
{"id": "14886", "revid": "4", "url": "https://it.wikipedia.org/wiki?curid=14886", "title": "Ernest Jennings Ford", "text": ""}
{"id": "14887", "revid": "122486390", "url": "https://it.wikipedia.org/wiki?curid=14887", "title": "Condensato di Bose-Einstein", "text": "Il condensato di Bose-Einstein (o BEC, dall'inglese \"Bose-Einstein condensate\") \u00e8 un particolare stato della materia in cui i bosoni sono raffreddati a una frazione di grado superiore allo zero assoluto, iniziando a comportarsi come un unicum anzich\u00e9 come particelle separate e mantenendo anche a livello macroscopico tutte le propriet\u00e0 quantistiche che esibiscono a livello microscopico: ad esempio comportandosi come onde e non come particelle.\nIl BEC pu\u00f2 essere formato a partire da gas a bassa densit\u00e0 di atomi ultrafreddi o da alcune quasiparticelle all'interno di solidi, come gli eccitoni o i polaritoni.\nTeorizzato nel 1924 da Albert Einstein e Satyendranath Bose, fu osservato per la prima volta nel 1995.\nPropriet\u00e0 e problemi.\nPropriet\u00e0 principale.\nLa propriet\u00e0 principale del condensato di Bose-Einstein sta nel fatto che le particelle che si trovano in tale stato esibiscono comportamenti quantistici apprezzabili su scala macroscopica.\nProblemi con la gravit\u00e0.\nPer realizzare il BEC, di solito si confinano delle particelle in una cosiddetta 'trappola elettromagnetica' e le si colpisce ripetutamente con raggi laser ultra-precisi, che ne rallentano i movimenti fino a fermarle quasi del tutto, portandoli ad una temperatura vicina allo zero assoluto. Quando le particelle sono immobili, la trappola elettromagnetica viene rimossa e gli sperimentatori possono iniziare a eseguire le misure sul condensato; il problema, per\u00f2, \u00e8 che la gravit\u00e0 tende a perturbarne la stabilit\u00e0, diminuendo il tempo a disposizione per gli esperimenti. Di qui l'idea di realizzare un BEC nello spazio, in condizioni di caduta libera, che imitano l\u2019assenza di gravit\u00e0.\nProblemi nella produzione.\nSe produrre un BEC a terra \u00e8 parecchio complicato, nello spazio \u00e8 ancora pi\u00f9 difficile. Per riuscirci, gli scienziati del DLR hanno miniaturizzato l\u2019apparato sperimentale in un chip con atomi di rubidio-87. Il chip \u00e8 stato lanciato nello spazio, a una quota di circa 243 chilometri, e il rubidio si \u00e8 raffreddato a -273,15 gradi Celsius (temperatura inferiore perfino a quella della nebulosa Boomerang). La miscela di rubidio ultrafreddo in caduta libera \u00e8 passata allo stato di condensato di Bose-Einstein per circa sei minuti, prima di tornare sulla Terra.\nStoria.\nIpotesi (1924-1995).\nAll\u2019inizio del ventesimo secolo, lo studio della natura quantistica della radiazione elettromagnetica ebbe importanti sviluppi. Max Planck determin\u00f2 che la radiazione di un corpo nero '\u00e8 comprensibile solamente ammettendo che la materia emette energia sotto forma di radiazione'. Einstein nel 1905 ne concluse che `\u00e8 la radiazione stessa ad essere quantizzata in quanti di luce, i fotoni, e negli anni seguenti gli studi sulla natura quantizzata della luce furono approfonditi.\nNel 1924 il fisico S.N. Bose della Dacca University in India mand\u00f2 a Einstein un articolo in cui la legge di distribuzione di Planck per i fotoni era stata ottenuta sfruttando argomentazioni statistiche, senza ricorrere all\u2019elettrodinamica classica. Einstein ne comprese l\u2019importanza ed elabor\u00f2 la teoria quantistica delle particelle bosoniche: nacque cos\u00ec concetto di particelle obbedienti alla statistica di Bose-Einstein. Einstein osserv\u00f2 che, ammettendo la conservazione del numero di particelle, anche un sistema non interagente di particelle esibisce una brusca transizione di fase a temperature sufficientemente basse, la condensazione di Bose-Einstein. Per un lungo periodo, questo fu l\u2019unico sistema fisico a spiegare il fenomeno.\nDopo l\u2019osservazione del comportamento superfluido dell\u2019elio formula_1, London propose nel 1938 che potesse essere la manifestazione della condensazione bosonica degli atomi di elio, e soprattutto negli anni \u201950 e \u201960 lo studio teorico di sistemi di bosoni port\u00f2 a nuove conoscenze sul condensato di Bose-Einstein.\nDopo lo sviluppo del raffreddamento laser e delle prime trappole ottiche, negli anni \u201960 e \u201970, crebbe l\u2019interesse nella realizzazione del BEC in un sistema diluito di atomi gassosi.\nLa prima osservazione (1995).\nIl padre dei BEC, pur senza averli realizzati, \u00e8 considerato Daniel Kleppner del MIT. Inizi\u00f2 ad interessarsi ai condensati a partire dal 1976, spinto dai suoi precedenti studi sull'idrogeno a spin polarizzato, che vicino allo zero assoluto rimane allo stato gassoso.\nNel 1995, al laboratorio NIST-JILA dell'Universit\u00e0 del Colorado, i suoi studenti Eric Cornell e Carl Wieman produssero il primo BEC di rubidio, mediante tecniche di raffreddamento a laser: gli atomi furono tenuti in una trappola magnetica e la radiazione a radiofrequenza utilizzata per \u201cevaporare\u201d le particelle pi\u00f9 energiche, lasciando indietro quelle fredde e lente per formare la condensa di temperatura pari a circa formula_2. Una volta che ci\u00f2 si verific\u00f2, la trappola fu disattivata e Cornell e Wieman eseguirono i primi esperimenti; sfortunatamente la forza repulsiva naturale tra gli atomi, che fa espandere la nuvola, la dissip\u00f2 in meno di un secondo. Questa tecnica fu utilizzata fino al 2018, quando la missione Meius 1 port\u00f2 alla produzione del primo BEC nello spazio, di durata pi\u00f9 lunga. Assieme a Wolfgang Ketterle, i due vinsero il Premio Nobel per la fisica nel 2001.\nI primi studi (1995-2018).\nNel giugno del 1998 Kleppner e i suoi studenti osservarono il BEC di idrogeno, molto pi\u00f9 difficile da creare di quello con atomi alcalini.\nAlla Princeton University ipotizzano che la materia oscura possa esser composta da BEC.\nNel 2001 il gruppo INFM del LENS di Firenze ha prodotto il primo BEC di potassio-41 tramite una tecnica innovativa di contatto termico con un campione di atomi di rubidio in una trappola magnetica. Cos\u00ec la facilit\u00e0 di raffreddare a laser il rubidio ha fatto abbassare la temperatura a formula_3. Lo stesso anno in un esperimento al NIST \u00e8 stato prodotto un condensato di rubidio-85 a 3 miliardesimi di kelvin: la pi\u00f9 bassa temperatura mai ottenuta. I ricercatori cos\u00ec hanno potuto modificare le interazioni atomiche applicando diversi campi magnetici e creando una nova di Bose. In un altro esperimento, in un condensato \u00e8 stato creato un vortice ad anello, creando un \"solitone oscuro\", un'onda che pu\u00f2 propagarsi per lunghe distanze senza dissipare energia.\nNel 2002 un gruppo di fisici tedeschi ha proposto un metodo per indurre un gas di bosoni ultrafreddi a comportarsi da fermioni e a non condensare. Sempre nel 2002 l'Universit\u00e0 di Innsbruck ha creato un BEC di cesio e un gruppo di fisici italiani ha dimostrato che un BEC pu\u00f2 provocare il collasso di un gas di Fermi. La scoperta potrebbe anche aiutare i fisici a trasformare un gas di Fermi in un superfluido, sostanza priva di viscosit\u00e0.\nNel 2003 all'Universit\u00e0 di Innsbruck hanno creato il primo BEC molecolare di litio, usando laser per raffreddare la nube gassosa finch\u00e9 gli atomi della nube si sono accoppiati in molecole biatomiche di litio. Il condensato conteneva circa 150\u00a0000 molecole ed \u00e8 durato 20 secondi, a differenza di altri BEC della durata di pochi millisecondi.\nNel 2006 alla Scuola politecnica federale di Losanna (EPFL) fu creato il primo BEC di polaritoni.\nNel novembre del 2010 \u00e8 stato osservato il primo BEC di fotoni.\nNel giugno 2013 un gruppo del NIST ha verificato l'effetto Hall quantistico di spin in un condensato di atomi di rubidio creando un prototipo di transistor spintronico. A dicembre 2013 l'IBM, in collaborazione con l'Universit\u00e0 di Wuppertal in Germania, ha realizzato un BEC per pochi picosecondi a temperatura ambiente grazie ad un polimero luminescente collocato tra due specchi ed eccitato a luce laser.\nMaius 1 (2018-2020).\nDal 2018 si stanno tentando esperimenti per definire il condensato di Bose-Einstein realizzando per la prima volta una condensa nello spazio, grazie all\u2019esperimento tedesco, in orbita terrestre, MAIUS.\nPresi 100.000 atomi di rubidio, il raffreddarli a circa formula_3, un decimilionesimo di Kelvin sopra lo zero assoluto, ha provocato una nuvola super fredda che ha fatto comprendere le propriet\u00e0 quantistiche degli atomi ultrafreddi, che non possono verificarsi nella gravit\u00e0 terrestre. Nello spazio, il condensato ha rivelato un alone di atomi di rubidio sciolti attorno ai bordi della nuvola. Grazie al modo in cui il materiale era raffreddato, questi atomi erano minimamente influenzati dalla trappola magnetica: la gravit\u00e0 infatti di solito li allontanava ma in caduta libera hanno creato una nuvola ultrafredda, utile per studi futuri.\nLa differenza fondamentale \u00e8 che in orbita nello spazio ci si trova in condizioni di microgravit\u00e0, per un tempo virtualmente infinito; sulla Terra queste condizioni possono essere realizzate solo per un tempo assai breve. In condizioni di microgravit\u00e0, un condensato potrebbe raggiungere temperature dell\u2019ordine del picokelvin, cio\u00e8 mille volte ancora pi\u00f9 vicine allo zero assoluto (-273,15 gradi Celsius). Sulla Terra, il limite \u00e8 invece quello del nanokelvin, un miliardesimo di Kelvin.\nTemperature cos\u00ec basse sono l\u2019ideale per studiare le leggi della fisica fondamentale, e il tentativo di Lachmann lo dimostra: a MAIUS 1 sono occorsi soli 1,6 secondi per produrre un condensato di Bose-Einstein con circa 100.000 atomi, e in sei minuti sono stati condotti pi\u00f9 di 80 esperimenti.\nLiang Liu, ricercatore dell\u2019Accademia cinese delle scienze a Shanghai, su \u201cNature\u201d spiega in prospettiva l\u2019idea di poter arrivare a una generazione di interferometri basato su questo fenomeno. Attualmente gli interferometri funzionanano sull\u2019interferenza della luce, molto sensibile alle variazioni della distanza percorsa dal raggio luminoso. L\u2019idea \u00e8 sostituire le onde luminose con onde di materia.\nIn meccanica quantistica, a ogni particella \u00e8 associata un\u2019onda; quanto pi\u00f9 \u00e8 veloce la particella, tanto pi\u00f9 corta \u00e8 la sua lunghezza d\u2019onda, e viceversa. Il condensato di Bose-Einstein, per le sue particolari caratteristiche, pu\u00f2 essere descritto come un'unica onda di materia che pu\u00f2 essere suddivisa in due diverse componenti. Le due componenti possono poi essere ricombinate per generare figure d\u2019interferenza molto sensibili alle perturbazioni esterne, e idealmente fornire il meccanismo fisico di base per realizzare sensori a onde di materia: gli interferometri quantistici, che permetteranno di effettuare esperimenti impossibili o difficili sulla Terra: la ricerca di onde gravitazionali in intervalli di frequenze attualmente inaccessibili, sottilissime violazioni della teoria della relativit\u00e0 generale di Einstein.\nFuturi studi (2020-presente).\nNel 2020, dopo i risultati sondati da Meius 1, il BEC \u00e8 stato definito dalla comunit\u00e0 scientifica come stato della materia, dopo i canonici 3 (solido, liquido e aeriforme) e lo stato plasmatico.\nPer definire altre propriet\u00e0 sullo stato e sulle propriet\u00e0 quantistiche, la NASA ha programmato due missioni: la Maius 2 e la Maius 3, il cui risultato potr\u00e0 aprire la strada a molte applicazioni, a partire da interferometri atomici da inviare nello spazio per condurre esperimenti molto precisi per verificare la relativit\u00e0 generale, a rivelare le onde gravitazionali e a misurare in modo preciso la gravit\u00e0 terrestre per vedere, ad esempio, i cambiamenti dei movimenti del magma nei vulcani, lo spostamento dei ghiacciai, le variazioni sottili del livello del mare.\nTemperatura critica.\nLa transizione a BEC, ovvero l'occupazione macroscopica dello stesso stato quantico di particella singola, avviene al di sotto di una temperatura critica. Tale temperatura, per un gas uniforme consistente di particelle non interagenti con trascurabili gradi di libert\u00e0 interni, vale\ndove:\nIn presenza di interazioni tra le particelle del gas uniforme il valore della temperatura cambia e, se le interazioni sono deboli, si pu\u00f2 calcolare mediante la teoria di Bogoljubov.\nL'espressione di formula_6 si ricava dalla statistica di Bose-Einstein, cercando quando si ha degenerazione in un gas di Bose.\nDerivazione matematica.\nIl fenomeno della condensazione si pu\u00f2 dedurre considerando un sistema di bosoni indipendenti, cio\u00e8 non interagenti, liberi e di massa non nulla. La distribuzione di questi bosoni \u00e8 la distribuzione di Bose-Einstein:\nPer calcolare il numero totale di bosoni in un dato sistema bisognerebbe sommare su tutti i possibili livelli energetici. Invece grazie alla formula di Eulero \u00e8 possibile sostituire la sommatoria discreta in un integrale nello spazio delle fasi, con un errore trascurabile.\nIn questo caso quindi si ottiene:\nA questo punto si considerano i bosoni all'interno di un volume formula_10 e di energia: formula_11, cio\u00e8 quella di una particella libera, da cui deriva formula_12. Quindi il numero complessivo di bosoni \u00e8:\nA questo numero non contribuiscono i bosoni appartenenti al primo livello energetico (stato fondamentale), per i quali si ha formula_14. Quindi questi sono tutti i bosoni appartenenti ai livelli eccitati formula_15 e i bosoni appartenenti allo stato fondamentale sono\ndove formula_17 \u00e8 il numero totale.\nA temperatura formula_18 il potenziale chimico formula_19 \u00e8 nullo. Si pu\u00f2 supporre che per piccole variazioni di temperatura rispetto allo 0 il potenziale chimico vari poco, in modo che si possa approssimare formula_20.\nA basse temperature, con l'approssimazione di cui sopra, si pu\u00f2 calcolare il numero di bosoni nel livello fondamentale:\nL'integrale \u00e8 un integrale noto, chiamato formula_22 dove formula_23 e formula_24 sono rispettivamente la funzione zeta di Riemann e la funzione Gamma di Eulero. Quindi:\nSi conclude che nel limite in cui formula_26 tende a formula_27 i bosoni sono tutti nello stato fondamentale."}
{"id": "14888", "revid": "1906976", "url": "https://it.wikipedia.org/wiki?curid=14888", "title": "Nerva", "text": "Biografia.\nOrigini familiari.\nNerva nacque presso l'antica colonia romana di \"Narnia\" (l'odierna Narni, in provincia di Terni), nella \"Regio VI Umbria\", figlio di Cocceio Nerva, famoso giureconsulto, e di Sergia Plautilla, figlia a sua volta del console Popilio Lena. Aveva un fratello, Gaio Cocceio Nerva.\nMolto amico di Vespasiano, ne fu nominato generale e governatore della provincia Mauretania.\nNerva non aveva seguito l'usuale carriera amministrativa (il \"cursus honorum\"), anche se era stato console durante l'impero di Vespasiano nel 71 e con Domiziano nel 90.\nAscesa al potere.\nQuando fu organizzata la congiura contro Domiziano, Nerva acconsent\u00ec a divenirne il successore. Egli era molto stimato come anziano senatore ed era noto come persona mite e accorta. Alla morte di Domiziano, Nerva fu acclamato imperatore in Senato da tutte le classi, concordi sul suo nome.\nDurante il suo regno, breve ma significativo, apport\u00f2 un grande cambiamento: il \"principato adottivo\". Questa riforma prevedeva che l'imperatore in carica dovesse decidere, prima della sua morte, il suo successore all'interno del Senato; questo faceva s\u00ec che i senatori venissero responsabilizzati. Inoltre, dall'anno dei quattro imperatori il Senato aveva subito un cambiamento epocale: i senatori cominciavano a provenire anche dalle province, rinnovando cos\u00ec l'antico e oligarchico senato romano. Nerva e Traiano, inoltre, furono abili nei confronti delle altre classi, annunciando che il successore poteva essere scelto anche tra la plebe.\nLe loro speranze non andarono deluse: Nerva, infatti, secondo Tacito, nel suo breve regno fuse le idee di \"impero\", \"libert\u00e0\" e \"pace\", dando inizio a un secolo poi considerato d'oro.\nAppena eletto, fece cessare le persecuzioni contro i cristiani, consent\u00ec agli esiliati di rientrare a Roma, abol\u00ec i processi di lesa maest\u00e0, reintegr\u00f2 il Senato nelle sue prerogative, prodig\u00f2 le sue terre e i denari per soccorrere i poveri; inoltre abol\u00ec il fiscus iudaicus (che gravava sugli ebrei dell'Impero) e la vicesima hereditatum. Nonostante ci\u00f2, fu molto duro contro i suoi delatori.\nFu addirittura giudicato troppo mite dal Senato e sub\u00ec una congiura che venne sventata, esiliando a Taranto colui che ne era a capo, il senatore Calpurnio Crasso; \"Il console Frontone, secondo quanto si dice, dichiar\u00f2 che era un male avere un imperatore sotto il quale nessuno poteva agire in alcun modo (Domiziano), ma era ancora peggio averne uno sotto il quale a tutti era lecito tutto\". Nel 97 fu nominato console per la terza volta e gli fu collega Lucio Verginio Rufo.\nRiforme economiche.\nIn campo economico, Nerva attu\u00f2 una politica di sgravi fiscali e di incentivi che doveva favorire le comunit\u00e0 italiche. Gli ebrei furono esentati dal tributo che era stato loro imposto sotto i Flavi. Una legge agraria assegn\u00f2 appezzamenti di terreno a cittadini nullatenenti. Le spese che le citt\u00e0 dovevano sostenere per il mantenimento del cursus publicus, cio\u00e8 del servizio postale, furono addossate alle casse imperiali. A Roma fu riorganizzato il sistema dell'approvvigionamento idrico; ci resta di quegli anni l'opera fondamentale scritta dal curatore delle acque, Sesto Giulio Frontino, sulla progettazione e la manutenzione degli acquedotti. Un altro grande provvedimento fu la \"politica degli alimenta\", che consisteva nell'erogare prestiti a tasso agevolato, sussidi alle famiglie povere e l'istruzione gratuita agli orfani.\nAdozione di Traiano.\nPoich\u00e9 Nerva sapeva che il suo incarico non sarebbe durato a lungo, ormai vecchio e malato decise di adottare un figlio. In omaggio all'interesse dello Stato, non scelse il successore nella propria famiglia, ma adott\u00f2 Marco Ulpio Traiano, generale delle legioni a difesa del confine renano, a discapito del governatore della Siria, Marco Cornelio Nigrino Curiazio Materno. L'adozione coincise con un'importante vittoria militare in Pannonia, che diede all'adottato Traiano l'appellativo di Cesare Germanico. Traiano venne nominato proconsole e gli fu conferita la tribunicia potestas.\nNerva fu nuovamente nominato console, con Traiano, nel 98, ma mor\u00ec dopo tre mesi di carica. Il suo successore volle un funerale di grande solennit\u00e0. Le sue ceneri furono poste nel mausoleo di Augusto. Nonostante abbia governato per meno di due anni, egli \u00e8 ricordato come uno dei migliori imperatori di Roma."}
{"id": "14892", "revid": "648716", "url": "https://it.wikipedia.org/wiki?curid=14892", "title": "Temperatura ambiente (disambigua)", "text": ""}
{"id": "14915", "revid": "998297", "url": "https://it.wikipedia.org/wiki?curid=14915", "title": "Caelifera", "text": "I Celiferi (Caelifera ) sono un sottordine di insetti ortotteri noti con il termine generico di cavallette o locuste.\nIn realt\u00e0 il termine cavalletta pu\u00f2 indicare sia i membri delle famiglie Tetrigidae (cavallette nane) e Acrididae (cavallette migratorie, pi\u00f9 propriamente dette locuste), correttamente appartenenti al presente sottordine celiferi, sia la comune cavalletta verde, \"Tettigonia viridissima\" (Tettigoniidae), appartenente al secondo e distinto sottordine degli ortotteri, gli Ensifera. &lt;br&gt;Spesso il termine cavalletta \u00e8 usato per tutti gli ortotteri che sono in grado di volare o saltare.\nCaratteristiche.\nHanno sul capo due corte antenne, ai lati due grandi occhi composti neri formati da tanti piccoli ommatidi (ciascuno vede una parte dell'oggetto osservato e insieme ricostruiscono l'immagine). Le antenne sono utili per orientarsi e per avvertire la presenza di predatori, inoltre vengono usate per annusare e per gustare. Non hanno le orecchie. Possiedono tre paia di zampe: le prime due sono semplicemente ambulatorie e servono per la locomozione, mentre il terzo paio \u00e8 saltatorio e presenta un femore molto sviluppato, che consente quindi all'insetto di compiere dei salti rilevanti.\nI Celiferi si distinguono per le seguenti caratteristiche:\nBiologia.\nPrediligono i terreni aridi e incolti, hanno un regime alimentare esclusivamente fitofago, depongono le uova soprattutto nel suolo e possono alternare fasi gregarie a fasi solitarie.\nSpecie rappresentative.\nLe cavallette nane (Tetrigidae) sono le specie di pi\u00f9 piccole dimensioni; le si riconosce per lo scudo dorsale (pronoto) molto allungato. Tra le specie pi\u00f9 diffuse si cita \"Paratettix meridionalis\". Le cavallette migratrici, o locuste propriamente dette, sono caratterizzate da antenne brevi; le femmine depongono le uova in autunno, all'interno di buchi scavati nel terreno con l'estremit\u00e0 dell'addome; le uova si schiudono in primavera e gli individui giovani raggiungono la maturit\u00e0 in luglio o agosto. Specie normalmente non migratrici possono diventare tali per necessit\u00e0, ad esempio in caso di sovrappopolazione. In questo caso, prima della migrazione vanno incontro a profondi cambiamenti nella morfologia e nell'anatomia esterna.\nTassonomia.\nIl sottordine dei Celiferi comprende 28 famiglie raggruppate in 8 superfamiglie:\nSuperfamiglia Tridactyloidea\nSuperfamiglia Tetrigoidea\nSuperfamiglia Eumastacoidea\nSuperfamiglia Pneumoroidea\nSuperfamiglia Pyrgomorphoidea\nSuperfamiglia Acridoidea\nSuperfamiglia Tanaoceroidea\nSuperfamiglia Trigonopterygoidea"}
{"id": "14917", "revid": "26630", "url": "https://it.wikipedia.org/wiki?curid=14917", "title": "Bandiera della Tunisia", "text": "La Bandiera Tunisina fu adottata per la prima volta nel 1831 dal \"bey\" tunisino Hassine II, ed in seguito ha subito pochissimi cambiamenti.\nSi compone di un cerchio bianco su fondo rosso, con al suo interno una mezzaluna ed una stella entrambe rosse.\nLa luna calante \u00e8 il simbolo del mondo arabo e la stella simboleggia i cinque pilastri dell'Islam. La luna calante e la stella sono anche un'indicazione della storia passata della Tunisia come parte dell'Impero Ottomano. Il colore rosso, pur essendosi trascinato dal periodo ottomano, \u00e8 il simbolo del sangue dei martiri del paese. Il colore bianco sta a significare che la Tunisia \u00e8 un paese di pace.\nLa bandiera venne riadottata con l'ottenimento dell'indipendenza dalla Francia, in quanto era stata la bandiera di una Tunisia indipendente prima dell'arrivo degli europei.\nSi avvicina molto alla Bandiera della Turchia sia per i colori rosso e bianco, sia per i simboli della mezzaluna e della stella a cinque punte, cambia il colore della mezzaluna e della stella che nella bandiera della Tunisia sono rosse all'interno di un cerchio bianco mentre nella bandiera della Turchia il cerchio bianco \u00e8 assente e la mezzaluna e la stella sono bianche invece che rosse."}
{"id": "14919", "revid": "792802", "url": "https://it.wikipedia.org/wiki?curid=14919", "title": "Bandiera di San Marino", "text": "L'attuale Bandiera di San Marino fu adottata il 6 aprile 1862. Essa consiste di un drappo rettangolare con proporzioni 3:4, colorato in due bande orizzontali di uguali dimensioni: quella inferiore \u00e8 azzurra, quella superiore bianca. L'interpretazione vede nelle due tinte rispettivamente la raffigurazione del cielo (azzurro) e della libert\u00e0 (bianco), a esso superiore. Al centro della bandiera \u00e8 presente lo stemma nazionale.\nFoggia, colori e disciplina d'uso.\nPer quasi 150 anni l'uso e la foggia della bandiera non furono soggetti a disposizioni legislative particolari. L'esistenza di una disposizione che vietava l'utilizzo dello stemma della Repubblica ai privati cittadini fece per\u00f2 sorgere la prassi di utilizzare una bandiera civile composta solamente dalle bande orizzontali bianco-azzurre, senza simbolo. Una delibera successiva chiar\u00ec che il divieto d'uso privato dello stemma non si estendeva alla sua presenza sulla bandiera nazionale, la quale pertanto poteva essere usata da chiunque. La bandiera civile \u00e8 rimasta in uso per l'esposizione sui municipi dei castelli, con impresso il rispettivo stemma civico al posto di quello nazionale.\nIl 22 luglio 2011 una legge costituzionale (divenuta operativa il 9 agosto) ha regolamentato e fissato definitivamente le dimensioni, le modalit\u00e0 d'uso, i codici cromatici e il disegno della bandiera:\nSchema dettagliato dei colori sia per la Bandiera (prime due righe) che per lo Stemma:\nBandiere storiche.\nLa prima Bandiera di San Marino \u00e8 stata adottata nel 1465 e consisteva in un tricolore orizzontale di colori arancione, bianco e viola con lo stemma nel mezzo della banda bianca. Tali colori sopravvivono su gonfaloni di rappresentanza e in occasione di rievocazioni storiche, nonch\u00e9 nell'insegna della Federazione Balestrieri Sammarinesi.\nNel 1797 l'adozione da parte del Consiglio Grande e Generale di una coccarda bianca e blu, molto simile a quella dei rivoluzionari francesi, segn\u00f2 l'inizio della transizione verso il nuovo vessillo, adottato ufficialmente il 6 aprile 1862 e da allora ininterrottamente in uso (salvo alcune modifiche implementate nella summenzionata legge del 2011)."}
{"id": "14922", "revid": "1632387", "url": "https://it.wikipedia.org/wiki?curid=14922", "title": "Mary Shelley", "text": "Figlia della filosofa Mary Wollstonecraft, antesignana del femminismo, e del filosofo e politico William Godwin, a 16 anni si dichiar\u00f2 a Percy Bysshe Shelley, all'epoca gi\u00e0 sposato, e i due fuggirono in Europa. A 18 anni scrisse quello che viene considerato il primo romanzo gotico di fantascienza, \"Frankenstein\" (\"Frankenstein: or, The Modern Prometheus\"), pubblicato nel 1818. Fu curatrice di diverse pubblicazioni postume del marito, che contribu\u00ec a far conoscere e comprendere.\nStudi recenti si sono concentrati su opere meno conosciute dell'autrice, tra cui romanzi storici come \"Valperga\" (1823) e \"The Fortunes of Perkin Warbeck\" (1830), romanzi apocalittici come \"L'ultimo uomo\" (1826), e gli ultimi due romanzi, \"Lodore\" (1835) e \"Falkner\" (1837).\nAltri suoi scritti meno conosciuti, come il libro di viaggi \"A zonzo per la Germania e per l'Italia\" (1844) e gli articoli biografici scritti per la \"Cabinet Cyclopedia\" di Dionysius Lardner (1829-46), contribuirono ad avvalorare l'opinione che Mary Shelley sia rimasta una politica radicale per tutta la sua vita. Le opere di Mary Shelley sostengono spesso gli ideali di cooperazione e di comprensione, praticati soprattutto dalle donne, come strade per riformare la societ\u00e0 civile. Questa idea era una diretta sfida all'etica individualista-romantica promossa da Percy Shelley e alle teorie politiche illuministe portate avanti da William Godwin.\nBiografia.\nInfanzia.\nMary Wollstonecraft Godwin nacque a Somers Town, Londra, nel 1797, secondogenita di Mary Wollstonecraft, filosofa e promotrice dei diritti delle donne antesignana del femminismo, e primogenita del saggista e scrittore politico William Godwin. Mary Wollstonecraft mor\u00ec di setticemia dodici giorni dopo aver messo al mondo Mary. Godwin fu cos\u00ec lasciato solo con la piccola Mary e Fanny Imlay, figlia primogenita della Wollstonecraft, alla quale decise di dare il proprio cognome crescendola come fosse figlia propria. Un anno dopo la morte della moglie Godwin pubblic\u00f2 \"Memorie dell'autrice della Rivendicazione dei diritti della donna\" (1798), con cui intendeva rendere omaggio al ricordo della moglie. Il contenuto dell'opera fu tuttavia considerato immorale a causa delle relazioni extraconiugali e dei figli illegittimi della Wollstonecraft, ripercuotendosi cos\u00ec sulla fama e sulle opere dell'autrice. Mary Godwin lesse queste memorie e le opere di Mary Wollstonecraft, il che contribu\u00ec a rinsaldare l'affetto di Mary nei confronti del ricordo della madre.\nI primi anni della vita di Mary furono felici, giudicando dalle lettere di Louisa Jones, governante e badante di William Godwin. Godwin tuttavia era spesso in debito e, convintosi di non essere in grado di badare da solo a due bambine, cambi\u00f2 le sue idee sul matrimonio decidendo di contrarne un secondo; dopo due proposte fallite di matrimonio a due conoscenti Godwin spos\u00f2 la sua vicina di casa Mary Jane Clairmont, una casalinga con due figli illegittimi avuti probabilmente da due diversi compagni, Charles Gaulin Clairmont e Claire Clairmont.\nMolti degli amici di Godwin disprezzavano la nuova moglie, descrivendola spesso come una persona corrucciata e litigiosa, ma Godwin le era devoto e il matrimonio ebbe successo;\nla piccola Mary Godwin invece detestava la sua matrigna. Il biografo di Godwin, C. Kegan Paul, sugger\u00ec che forse la signora Godwin favoriva i propri figli a scapito di quelli della Wollstonecraft.\nNel 1805, dietro suggerimento della moglie, i coniugi Godwin fondarono una casa editrice per l'infanzia, la \"Juvenile Library\", che pubblic\u00f2 opere come \"Mounseer Nongtongpaw\" (opera attribuita a Mary Shelley) e \"Tales from Shakespeare\" di Charles e Mary Lamb, oltre che le opere stesse di Godwin scritte sotto lo pseudonimo di \"Baldwin\". La casa editrice per\u00f2 non frutt\u00f2 guadagno, al punto che Godwin fu costretto a prendere in prestito una sostanziosa somma di denaro per tirare avanti. Godwin continu\u00f2 a farsi prestare soldi per cercare di rimediare ai debiti contratti, peggiorando cos\u00ec la propria situazione finanziaria. Dal 1809 i suoi affari fallirono e lui si sent\u00ec \"vicino alla disperazione\". Si salv\u00f2 dalla prigione grazie ad alcuni sostenitori delle sue teorie filosofiche tra i quali Francis Place, che gli prest\u00f2 una considerevole somma di denaro.\nSebbene Mary Godwin avesse ricevuto poca istruzione formale, suo padre contribu\u00ec alla sua formazione anche in vari altri campi. Spesso portava i figli e le figlie in viaggi di istruzione, dava loro libero accesso alla biblioteca di casa e li faceva assistere alle visite di alcuni intellettuali, come Samuel Taylor Coleridge (Mary e Claire assistono alla lettura da lui fatta de \"La ballata del vecchio marinaio\") e il futuro vicepresidente degli Stati Uniti Aaron Burr.\nGodwin ammise di non essere d'accordo con le concezioni educative di Mary Wollstonecraft presenti nell'opera \"Rivendicazione dei diritti della donna\" (1792); nonostante ci\u00f2 Mary Godwin ricevette un'istruzione inusuale e avanzata per una ragazza del suo tempo. Ebbe infatti una governante, un tutore ed ebbe l'opportunit\u00e0 di leggere i manoscritti dei libri per bambini redatti dal padre sulla storia greca e romana. Nel 1811 Mary frequent\u00f2 per un periodo di sei mesi un college a Ramsgate. All'et\u00e0 di quindici anni suo padre la descriveva come \"straordinariamente audace, piuttosto imperiosa e attiva di mente. Il suo desiderio di conoscenza \u00e8 grande e la sua perseveranza in tutto ci\u00f2 che intraprende quasi invincibile\".\nNel giugno del 1812, Godwin mand\u00f2 Mary a risiedere dalla famiglia radicale di William Baxter, amico del padre, vicino Dundee, in Scozia. A Baxter scrisse: \"Voglio che lei cresca (...) come un filosofo, anzi come un cinico.\" Vari studiosi hanno ipotizzato che il motivo di questo viaggio avesse a che fare con problemi di salute di Mary (Muriel Spark nella sua biografia di Mary Shelley ipotizza che la debolezza al braccio di cui Mary soffriva in certi periodi potesse derivare da motivi nervosi dati dai cattivi rapporti con la Clairmont), per allontanarla dalla sgradevole situazione finanziaria della famiglia, oppure per introdurla alle idee politiche radicali. Mary Godwin trascorse momenti felici a Baxter; il soggiorno fu per\u00f2 interrotto dal ritorno a casa con una delle figlie di Baxter nell'estate del 1813; sette mesi dopo per\u00f2 Mary vi ritorn\u00f2, accompagnando l'amica, restandovi poi per altri dieci mesi. Nella prefazione di \"Frankenstein\" del 1831 Mary, ricordando con nostalgia quel periodo, scrisse: \"A quel tempo scrivevo, ma nello stile pi\u00f9 banale. Era sotto gli alberi del parco attorno alla nostra casa o sui pendii squallidi delle brulle montagne poco distanti, che le mie vere composizioni, i voli aerei della mia fantasia nascevano e crescevano.\"\nL'incontro e la fuga con Percy Bysshe Shelley.\nMary incontr\u00f2 per la prima volta il poeta e filosofo radicale Percy Bysshe Shelley nel periodo intercorso fra i due viaggi in Scozia. Il suo secondo rientro a casa avvenne il 30 marzo 1814: Percy Shelley era oramai, assieme a sua moglie Harriet Westbrook, ospite abituale di Godwin, che aiutava nel sanare i suoi debiti. Il radicalismo di Percy Shelley, e soprattutto le sue idee economiche apprese mediante la lettura del trattato \"Political Justice\" (1793) di Godwin, furono la causa dell'allontanamento dalla sua famiglia aristocratica: essa voleva infatti che Percy continuasse a seguire il tradizionale modello dell'aristocrazia terriera, mentre egli preferiva utilizzare la maggior parte del patrimonio familiare per aiutare i bisognosi. A causa di questo progetto di \"Giustizia politica\", Percy Shelley si ritrovava ad avere notevoli difficolt\u00e0 ad accedere al patrimonio familiare; a causa di ci\u00f2, dopo diversi mesi di promesse, Shelley annunci\u00f2 a Godwin, sempre in difficolt\u00e0 economiche, che non poteva e non voleva risanare tutti i suoi debiti. A causa di ci\u00f2 Godwin si arrabbi\u00f2 e si sent\u00ec tradito dal discepolo.\nMary e Percy si incontrarono segretamente alcune volte presso la tomba di Mary Wollstonecraft, nel cimitero di Saint Pancras, dove si confidarono il loro amore (Muriel Spark nella sua biografia di Mary Shelley ipotizza che fosse il 27 giugno). Con grande scoramento di Mary, Godwin disapprov\u00f2 questa unione e prov\u00f2 a ostacolarla per salvare la reputazione di sua figlia. All'incirca nello stesso momento, Godwin ebbe notizia dell'impossibilit\u00e0 di Shelley di saldare i prestiti che gli aveva concesso. Mary, che pi\u00f9 tardi scrisse del suo \"eccessivo e romantico attaccamento\" al padre, si sent\u00ec confusa. Vedeva Percy Shelley come un'incarnazione delle idee riformistiche e liberali del 1790 dei suoi genitori, in particolare l'idea di Godwin del matrimonio come un \"repressivo monopolio\", idea che aveva argomentato nella sua edizione del 1793 di \"Political Justice\" ma che avrebbe in seguito rivisto. Il 28 luglio 1814 la coppia fugg\u00ec in segreto in Francia, portando con s\u00e9 la sorellastra di Mary, Claire Clairmont. Il commento di Godwin fu \"Entrambi mi hanno deluso\".\nDopo aver convinto Mary Jane Godwin, che li aveva inseguiti fino a Calais, della loro intenzione di non ritornare a casa, il trio viaggi\u00f2 verso Parigi e quindi, a dorso di mulo o di asino o su carrettini, attraversarono la Francia, recentemente dilaniata dalla guerra, fino a raggiungere la Svizzera. \"Era come recitare un romanzo, divenire un romanzo vivente\", scrisse Mary ricordandosene nel 1826. Viaggiando, Mary e Percy leggevano le opere di Mary Wollstonecraft e di altri autori come l'abate Barruel, tenevano un diario comune e continuavano le proprie scritture A Lucerna a causa della penuria di denaro decisero tuttavia di tornare indietro. Costeggiarono il Reno raggiungendo via terra il porto di Maassluis (dove Mary scrisse l'abbozzo di un racconto mai terminato intitolato \"Hate\"), arrivando poi a Gravesend, nella contea inglese del Kent, il 13 settembre 1814. Tre anni pi\u00f9 tardi, nel 1817, il diario di questo loro viaggio fu riadattato per essere pubblicato come opera narrativa dal titolo \"Storia di un viaggio di sei settimane\" (\"History of Six Weeks' Tour through a Part of France, Switzerland, Germany, and Holland, with Letters Descriptive of a Sail round the Lake of Geneva, and of the Glaciers of Chamouni\"), a cui Percy diede uno piccolo contributo.\nLa situazione in Inghilterra fu ricca di complicazioni, molte delle quali Mary non aveva previsto. Durante, o dopo, il loro viaggio, Mary era infatti rimasta incinta. Inoltre si ritrovarono di nuovo senza soldi e, con grande sorpresa da parte di Mary, suo padre si rifiutava di avere con loro il minimo contatto, sebbene poi accettasse senza troppi problemi del denaro da Percy. La coppia trov\u00f2 alloggio assieme a Claire nei pressi di Somers Town e quindi a Nelson Square. Vissero questo periodo mantenendo il loro intenso programma di letture, leggendo il \"Caleb Williams\" di Godwin e di scrittura, ricevendo gli amici di Percy Shelley, come Thomas Jefferson Hogg e lo scrittore Thomas Love Peacock. A volte Percy si allontanava da casa per sfuggire ai numerosi creditori, rischiando a volte di finire in prigione. Le lettere scambiate dai due amanti in questo periodo rivelano la loro pena a causa della separazione forzata.\nIncinta e spesso malata, Mary Godwin si trov\u00f2 a far fronte alla gioia di Shelley per la nascita di Charles, figlio del poeta e di Harriet, e al rapporto sempre pi\u00f9 difficile con Claire, la quale cominci\u00f2 ad attirare l'attenzione della coppia perch\u00e9 si sentiva trascurata. Mary trov\u00f2 parziale conforto in Hogg, che all'inizio non trovava molto simpatico ma che col tempo cominci\u00f2 a considerare un amico. Percy spinse i due a diventare amanti in nome dell'ideale dell'amore libero; si suppone che Mary non abbia disprezzato l'idea, condividendo anche lei gli stessi ideali, ma non si hanno prove certe dell'attuazione di tale relazione. Uniche testimonianze sono gli affettuosi scambi epistolari fra Mary ed Hogg, che comunque non chiariscono con esattezza la situazione. In pratica per\u00f2 Mary continu\u00f2 ad amare Percy e non mise mai in dubbio il suo amore per lui, come del resto afferma chiaramente in una lettera diretta ad Hogg: \"So quanto mi ami e con quale tenerezza, e mi piace pensare che posso costituire la tua felicit\u00e0. (...) ma la nostra ancora pi\u00f9 grande felicit\u00e0 sar\u00e0 in Shelley - che io amo cos\u00ec teneramente e interamente, la mia vita \u00e8 nella luce dei suoi occhi e la mia intera anima \u00e8 completamente assorbita da lui\".\nIl 22 febbraio 1815 Mary diede alla luce una bimba prematura, Clara, che mor\u00ec circa due settimane dopo. A seguito della morte della piccola, Mary contatt\u00f2 Hogg mediante una lettera, che in quel frangente si rivel\u00f2 un buon amico:\nLa perdita della figlia precipit\u00f2 Mary in una profonda depressione, spesso ossessionata proprio dalla visione della bimba; presto tuttavia si riprese ed entro l'estate si ristabil\u00ec. A seguito del risanamento delle finanze di Percy - seguito alla morte di suo nonno, sir Bysshe Shelley - la coppia trascorse un periodo di vacanza a Torquay e in seguito affitt\u00f2 una casa a due piani a Bishopsgate, vicino al parco di Windsor. Poco si sa di questo periodo, dato che il diario di Mary che va dal maggio 1815 al luglio 1816 \u00e8 andato perduto; Percy scrisse il suo poema \"Alastor\" e il 24 gennaio 1816 nacque il secondo figlio di Mary e Percy, che fu chiamato William in onore di Godwin e soprannominato dalla coppia \"Willmouse\".\nLago di Ginevra e \"Frankenstein\".\nNel maggio 1816 Mary e Percy si diressero assieme al figlio verso Ginevra, accompagnati da Claire Clairmont. L'eruzione del vulcano Tambora, in Indonesia, avvenuta l'anno prima, caus\u00f2 temperature rigidissime, anche d'estate. I tre avevano pianificato di trascorrere l'estate con il poeta Lord Byron, che di recente aveva cominciato una relazione con Claire, la quale era rimasta incinta. Lo scopo di tale incontro era infatti quello di prendere decisioni sul da farsi nei confronti della creatura che stava venendo al mondo. Il gruppo raggiunse Ginevra il 14 maggio 1816, prendendo in affitto una casa chiamata Maison Chapuis nei pressi della villa in cui Byron risiedeva, villa Diodati, vicino al villaggio di Cologny; Mary in quel periodo cominci\u00f2 a definirsi \"Signora Shelley\". Byron, accompagnato dal medico John William Polidori, incontr\u00f2 il gruppo il 25 maggio; trascorrevano le giornate scrivendo, andando in barca e parlando fino a notte fonda.\n\"Ma fu un'estate piovosa e poco clemente\", ricorda Mary nel 1831. \"la pioggia incessante ci costrinse spesso in casa per giornate intere.\" In queste giornate vari furono gli argomenti affrontati dalla compagnia: gli esperimenti condotti nel XVIII secolo da Erasmus Darwin, il quale afferm\u00f2 di esser riuscito a rianimare la materia morta, il galvanismo e la possibilit\u00e0 di ricomporre e ridare vita alle parti di un essere vivente. Sedendosi davanti al fuoco della casa di Byron, Villa Deodati, la compagnia si divertiva leggendo storie tedesche di fantasmi tradotte in francese e raccolte nell'antologia \"Fantasmagoriana\". Byron propose poi un gioco: ognuno avrebbe dovuto scrivere una storia di fantasmi; poco tempo dopo Mary nel dormiveglia ebbe l'idea, che divenne il romanzo \"Frankenstein\":\n\"Vedevo -a occhi chiusi ma con una percezione mentale acuta- il pallido studioso di arti profane inginocchiato accanto alla \"cosa\" che aveva messo insieme. Vedevo l'orrenda sagoma di un uomo sdraiato, e poi, all'entrata in funzione di qualche potente macchinario, lo vedevo mostrare segni di vita e muoversi di un movimento impacciato, quasi vitale. Una cosa terrificante, perch\u00e9 terrificante sarebbe stato il risultato di un qualsiasi tentativo umano di imitare lo stupendo meccanismo del Creatore del mondo.\"\nMary cominci\u00f2 a scrivere la storia dandole l'impostazione di un racconto breve. Percy, dopo aver visto la prima bozza, la incoraggi\u00f2 tuttavia a proseguire ed espandere il racconto in ci\u00f2 che sarebbe divenuto il romanzo d'esordio di Mary: \"Frankenstein; ovvero il moderno Prometeo\", pubblicato anonimo nel 1818. In seguito Mary defin\u00ec il periodo svizzero come \"il momento in cui passai dall'adolescenza all'et\u00e0 adulta.\"\nBath e Marlowe.\nDopo il loro rientro a Londra a settembre Mary e Percy presero casa a Bath, sempre accompagnati da Claire, la quale prese dimora vicino a loro. Motivo principale di questo loro spostamento a Bath fu la speranza di riuscire a tenere nascosta la gravidanza, oramai evidente, di Claire.\nQuando erano ancora a Cologny, Mary aveva ricevuto lettere dalla sorella Fanny Imlay la quale si lamentava della propria \"infelice vita\"; il 9 ottobre Fanny scrisse una \"lettera allarmante\", che spinse Percy a correre da lei, ma oramai era troppo tardi. Il 10 ottobre Fanny fu trovata morta in una camera a Swansea con una bottiglietta di laudano e una lettera di suicidio:\nVi aveva rimosso la firma, probabilmente per rispetto al nome Godwin. Il suicidio fu tenuto segreto; Godwin sparse la voce che Fanny era morta di malattia in Irlanda e imped\u00ec a Mary di andare a farle visita. La reputazione di Fanny era cos\u00ec salva. Poco tempo dopo a questa si aggiunse un'altra disgrazia: il 10 dicembre infatti Harriet, moglie di Percy, fu trovata affogata nel Serpentine, un laghetto di Hyde Park a Londra. Come accadde per quello di Fanny, anche questo suicidio fu tenuto nascosto. I familiari di Harriet contrastarono il tentativo di Percy (appoggiato anche da Mary) di ottenere l'affidamento dei due bambini di Harriet. Gli avvocati di Percy, per favorire l'affidamento, gli consigliarono di sposarsi; cos\u00ec lui e Mary, di nuovo incinta, si sposarono il 30 dicembre 1816 nella chiesa di San Mildred, a Bread Street (Londra), alla presenza dei coniugi Godwin.\nIl 13 gennaio 1817 nacque la figlia di Claire, Alba, ribattezzata poi da Byron Allegra nel 1818. Nel marzo dello stesso anno Percy fu dichiarato \"moralmente inadatto a ottenere la tutela dei figli\", che furono cos\u00ec affidati alla famiglia di un ecclesiastico del Kent. Nello stesso periodo gli Shelley, con Claire e Alba, traslocarono in una casa ad Albion, presso Marlow, nel Buckinghamshire, sulle rive del Tamigi. Qui il 2 settembre nacque la terza figlia di Mary, Clara Everina. A Marlow incontrarono Marianne e Leigh Hunt, lavorarono alle loro opere e discussero spesso di politica.\nNel maggio del 1817 Mary termin\u00f2 di scrivere \"Frankenstein\", che fu pubblicato anonimo nel 1818 con una prefazione scritta da Percy. Critici e lettori affermarono che Percy Shelley fosse il vero autore, probabilmente anche perch\u00e9 l'opera era dedicata a William Godwin. Fu proprio a Marlow che Mary sistem\u00f2 le carte del viaggio del 1814, aggiungendoci degli appunti scritti in Svizzera nel 1816 e il poema di Percy \"Mont Blanc\", pubblicando cos\u00ec nel 1817 \"Storia di un viaggio di sei settimane\". Quell'autunno Percy si allontan\u00f2 frequentemente da Londra per sfuggire ai creditori. La minaccia di prigione da parte dei creditori, la sua debole salute e la continua paura di perdere anche l'affidamento dei figli avuti con Mary spinsero la coppia a lasciare per sempre l'Inghilterra per raggiungere l'Italia. Il 12 marzo 1818 partirono, portando con loro anche Claire e Alba.\nItalia.\nUno dei primi impegni che ebbe il gruppo una volta raggiunta l'Italia fu di portare Alba da suo padre Byron, che viveva a Venezia. Byron accett\u00f2 di allevare ed educare la figlia, a patto che per\u00f2 Claire ne stesse alla larga; non voleva avere pi\u00f9 niente a che fare con lei. Cominciarono cos\u00ec il loro viaggio in Italia, visitando molte citt\u00e0 senza mai fermarsi troppo a lungo in un posto. Lungo la via fecero nuove amicizie e conoscenze, spesso viaggiando insieme al nuovo gruppo di amici. La coppia dedicava il proprio tempo alla scrittura, alla lettura, visitando le citt\u00e0, imparando la lingua e socializzando. L'avventura italiana fu comunque rovinata dalla morte di entrambi i figli di Mary: Clara mor\u00ec per dissenteria a Venezia nel febbraio 1818, William mor\u00ec invece di malaria a Roma nel giugno del 1819. Queste perdite gettarono Mary in una profonda depressione che la allontan\u00f2 da Percy, il quale scrisse:\nPer un po' di tempo Mary trov\u00f2 come unico conforto la scrittura. La nascita a Firenze di un altro figlio, Percy Florence, il 12 novembre 1819, la aiut\u00f2 a riprendersi, sebbene Mary serbasse il ricordo dei propri figli sino alla fine della propria vita.\nL'Italia consentiva agli Shelley, a Byron e agli altri esuli una libert\u00e0 politica irrealizzabile in patria. Malgrado le perdite personali, divent\u00f2 per Mary \"un paese nel quale la memoria viene dipinta come il paradiso\" Gli anni italiani furono intensi sia dal punto di vista intellettuale che creativo per entrambi i coniugi Shelley. Mentre Percy compose la maggior parte dei suoi poemi, Mary scrisse la novella semi autobiografica \"Matilda\", il romanzo storico \"Valperga\" e le opere teatrali \"Proserpina\" e \"Mida\".\nMary scrisse \"Valperga\" per aiutare la situazione finanziaria del padre, dato che Percy si rifiut\u00f2 di assisterlo ulteriormente. In questo periodo era spesso malata e facilmente cadeva in depressione; inoltre fu costretta ad affrontare l'interesse di Percy verso altre donne come Sophia Stacey, Emilia Viviani e Jane Williams. Dato che Mary condivideva l'idea di Percy della non esclusivit\u00e0 del matrimonio, decise di riorientare le proprie emozioni, rafforzando i legami fra gli uomini e le donne all'interno del loro circolo ed in particolare si affezion\u00f2 al principe Alessandro Mavrocordato, rivoluzionario greco, a Jane ed Edward Williams.\nNel dicembre 1818 gli Shelley si diressero verso Napoli, dove rimasero tre mesi, ricevendo come ospite soltanto un visitatore, un medico. Proprio a Napoli Mary trasse ispirazione per la realizzazione del romanzo apocalittico \"L'ultimo uomo\". Nel 1820 si trovarono a dover affrontare le accuse e le minacce di Paolo e Elise Foggi, ex domestici che Percy aveva licenziato a Napoli dopo che la coppia Foggi si era sposata. I due avevano scoperto che il 27 febbraio 1819, a Napoli, Percy aveva registrato come figlio suo e di Mary una bambina di due mesi chiamata Elena Adelaide Shelley, affermando inoltre che la vera madre non fosse Mary, ma Claire. I biografi hanno offerto varie interpretazioni di questa vicenda: che Shelley avesse deciso di adottare una bambina del luogo per lenire il dolore di Mary dopo la perdita della figlia; che la figlia fosse sua e di Elise, oppure di Claire o di un'altra donna; o anche che la bambina fosse nata da una relazione di Elise con Byron. Mary Shelley afferm\u00f2 pi\u00f9 volte che se Claire fosse stata incinta lei lo avrebbe certamente saputo, ma in realt\u00e0 non \u00e8 molto chiaro ci\u00f2 che effettivamente Mary sapeva della situazione. Gli eventi di Napoli, citt\u00e0 che Mary pi\u00f9 tardi defin\u00ec come un \"paradiso abitato da demoni\", rimangono avvolti dal mistero. L'unica cosa certa era che Mary non era la madre della bambina. Elena Adelaide Shelley mor\u00ec a Napoli il 9 giugno 1820.\nNell'estate del 1822 Percy e Mary (nuovamente incinta) si diressero, assieme a Claire e Williams, a Villa Magni, a San Terenzo, nella baia di Lerici. Una volta sistematisi nella nuova dimora, il clima di tranquillit\u00e0 fu spezzato dall'annuncio della morte di Allegra, figlia di Claire, deceduta di tifo nel convento a Bagnacavallo in cui Byron aveva voluto educarla. Questo evento gett\u00f2 sia Claire che Mary in una profonda depressione. Mary Shelley era distratta e infelice nella ristretta e remota Villa Magni, nella quale si sentiva come in prigione. Il 16 giugno ebbe un aborto spontaneo e rischi\u00f2 di morire. Percy intervenne prontamente, immergendo Mary in una vasca con ghiaccio per rallentare l'emorragia prima dell'arrivo del medico, salvandole cos\u00ec la vita. I rapporti fra Mary e Percy comunque non migliorarono durante l'estate e Percy trascorse molto pi\u00f9 tempo con Jane Williams che non con la moglie debilitata. La maggior parte delle poesie che Percy scrisse erano rivolte a Jane e non a Mary.\nLa vicinanza col mare permise a Percy Shelley e a Edward Williams l'occasione di divertirsi navigando con la loro nuova barca. La barca era stata progettata da Daniel Roberts e da Edward Trelawny, un ammiratore di Byron che aveva raggiunto il gruppo nel gennaio del 1822. Il 1\u00ba giugno 1822 Percy, Edward Williams e il capitano Daniel Roberts salparono diretti verso la costa di Livorno. L\u00e0 Percy doveva discutere con Byron e Leigh Hunt sulla possibilit\u00e0 di avviare una rivista radicale chiamata \"The Liberal\". L'8 luglio Percy e Edward salparono di nuovo, accompagnati dal marinaio Charles Viviani, per fare ritorno a Villa Magni. Non arrivarono mai a destinazione. Giunse a Villa Magni una lettera di Hunt per Percy datata all'8 luglio, in cui Hunt chiedeva come fossero riusciti a tornare a casa dato il brutto tempo il giorno della loro partenza. Mary e Jane Williams partirono subito verso Livorno e quindi alla volta di Pisa, con la speranza di trovare i mariti salvi. Dieci giorni dopo la partenza i tre corpi furono rinvenuti presso la costa di Viareggio. Trelawny, Byron e Hunt cremarono il corpo di Shelley sulla spiaggia di Viareggio, come disponeva la legge dell'epoca. Per volont\u00e0 di Mary, durante il rogo furono versati sul corpo di Percy profumi, incensi e oli aromatici procurati da Byron, come avvenne durante il funerale di Miseno descritto nel sesto libro dell\"'Eneide\". Una leggenda narra che Trelawny riusc\u00ec a sottrarre dalle fiamme il cuore di Percy che non bruciava e lo consegn\u00f2 a Mary in una scatola di legno. Le spoglie di Percy furono mandate nel cimitero acattolico di Roma, vicino a quelle del figlio William.\nRientro in Inghilterra, la carriera di scrittrice.\nDopo la morte del marito Mary Shelley visse per un anno a Genova, affittando una casa con gli Hunt. Non fu un periodo facile per Mary: la situazione non le permetteva di dedicarsi alla scrittura, il suo unico conforto, inoltre scopr\u00ec che Hunt covava amarezza nei suoi confronti a causa del comportamento che ella aveva avuto nei confronti di Percy negli ultimi suoi giorni di vita. Ci\u00f2 cre\u00f2 un senso di colpa in Mary, che cominci\u00f2 a pentirsi e ad autoaccusarsi.\nMary decise di vivere unicamente per suo figlio e per la scrittura, ma la sua situazione finanziaria era precaria. Il 23 luglio 1823 lasci\u00f2 Genova per tornare in Inghilterra, dove visse per un breve periodo al nr. 195 dello Strand (Londra) assieme a suo padre e alla matrigna..\nSuo suocero, Sir Timothy Shelley, le offr\u00ec sostegno finanziario a patto di non pubblicare pi\u00f9 nessun manoscritto del marito, di non usare il cognome da sposata \"Shelley\" come firma nelle sue pubblicazioni e di rinunciare alla custodia di suo figlio, che non avrebbe dovuto pi\u00f9 avere contatti con lei. \nMary rifiut\u00f2 la proposta e decise invece di investire in una carriera di scrittrice, in modo da potersi mantenere insieme al figlio. \nMary Shelley si occup\u00f2 della revisione delle edizioni delle poesie di Percy, dato che possedeva molti manoscritti del marito e informazioni riguardanti le poesie che scrisse. Dedic\u00f2 anche del tempo a dei tentativi letterari, preferendo per\u00f2 concentrare i suoi sforzi nel mantenimento del figlio. Sir Timothy per\u00f2 minacci\u00f2 di bloccare la rendita al nipote se fosse stata pubblicata una biografia riguardo a suo figlio Percy. Nel 1826 Percy Florence divenne l'unico erede del patrimonio degli Shelley a causa della morte di Charles Shelley, il figlio che Percy ebbe con Harriet. Sir Timothy alz\u00f2 l'assegno per Mary da 100 a 250 sterline l'anno, ma nonostante ci\u00f2 le difficolt\u00e0 economiche non mancarono. Mary pot\u00e9 comunque godere della compagnia degli intellettuali del circolo di Godwin, incontrando personalit\u00e0 come William Hazlitt, Charles Lamb e Samuel Taylor Coleridge; a causa per\u00f2 della sua povert\u00e0 che non le permetteva di ricambiare l'ospitalit\u00e0 fu costretta a interrompere queste relazioni sociali. Dovette inoltre sopportare l'ostracismo di chi, come sir Timothy, disapprovava la sua relazione con Percy Shelley.\nNell'estate del 1824 Mary Shelley si trasfer\u00ec a Kentish Town, nel nord di Londra, vicino a Jane Williams. Il rapporto con Jane fu particolare: Mary le voleva molto bene (Muriel Spark nella sua biografia la defin\u00ec come \"un po' innamorata\") e credeva di aver trovato una buona amica, mentre Jane pi\u00f9 tardi la disilluse facendo circolare la voce che Percy preferisse lei a Mary, la quale non sarebbe stata capace di essere una buona moglie.\nIn questo periodo Mary fu impegnata nella stesura del romanzo \"L'ultimo uomo\" (1826), dove sono ben riconoscibili i ritratti di persone lei care come il marito Percy e Lord Byron (morto nel 1824 a Missolungi). Nello stesso anno fece inoltre conoscenza dell'attore John Howard Payne che chiese a Mary di sposarlo nell'estate del 1825, ottenendo tuttavia un rifiuto. Payne accett\u00f2 il rifiuto e tent\u00f2 di fare da tramite fra lei e il suo amico Washington Irving, scrittore statunitense di successo che Mary ammirava; fra i due non ci fu mai una vera e propria relazione ma solo stima reciproca.\nNel 1827 Mary partecip\u00f2 a un piano messo in atto per permettere alle sue amiche Isabel Robinson e Mary Diana \"Doddy\" Dods, scrittrice che pubblicava opere sotto lo pseudonimo di David Lyndsay, di cominciare una vita insieme in Francia come marito e moglie. Con l'aiuto di Payne, Mary riusc\u00ec a ottenere dei passaporti per la coppia. Nel 1828, quando si rec\u00f2 a Parigi per far visita alle amiche, Mary contrasse la variola vera. Guar\u00ec dopo diverse settimane, senza cicatrici ma perdendo la sua bellezza giovanile.\nDurante il periodo 1827-40 Mary fu occupata sia come scrittrice che come curatrice editoriale. Scrisse i romanzi \"The Fortunes of Perkin Warbeck\" (1830), \"Lodore\" (1835) e \"Falkner\" (1837). Contribu\u00ec ai cinque volumi di \"Lives' of Italian, Spanish, Portuguese, and French author\" della \"Lardner's Cabinet Cyclopedia\". Scrisse storie per riviste femminili e cerc\u00f2 di risolvere i problemi economici del padre. Nel 1830 vendette i diritti di \"Frankenstein\" per una sua nuova edizione a Henry Colburn e Richard Bentley che lo pubblicarono nella collana Standard Novels. Dopo la morte del padre William Godwin, nel 1836, Mary cerc\u00f2 di scrivere una biografia su di lui, come egli stesso aveva desiderato nelle sue ultime volont\u00e0; il progetto fu per\u00f2 abbandonato dopo due anni. In tutto questo periodo continu\u00f2 a lavorare alla raccolta delle poesie del marito, tentando di farne un'unica pubblicazione, dato che la fama di Shelley dopo la sua morte era aumentata. Nell'estate del 1838 Edward Moxon, genero di Charles Lamb, si propose per pubblicare le opere di Shelley. Mary pag\u00f2 cos\u00ec 500 sterline per la loro pubblicazione sotto il titolo di \"Poetical Works\" (1838), nella quale, a causa dell'insistenza del suocero sir Timothy, non pot\u00e9 includere una vera e propria biografia. Mary riusc\u00ec comunque ad aggirare il problema aggiungendo delle note biografiche alle poesie in cui venivano narrati i contesti in cui Percy le compose.\nMary Shelley cur\u00f2 i suoi pretendenti con molta attenzione: nel 1828 ebbe una relazione con l'autore francese Prosper M\u00e9rim\u00e9e; l'unica lettera che ci \u00e8 giunta che lo riguarda sembra per\u00f2 aberrare la sua dichiarazione d'amore. Al ritorno di Edward Trelawny dall'Italia i due scherzavano su un loro eventuale matrimonio. La loro amicizia per\u00f2 venne alterata dal rifiuto da parte di Mary di collaborare alla stesura di una biografia su Percy (sempre a causa della minaccia di sir Timothy di togliere l'assegno annuale a Percy Florence): pi\u00f9 tardi Trelawny si adir\u00f2 per l'omissione di Mary della parte sull'ateismo nel poema di Shelley \"Queen Mab\". Alcune informazioni che si ricavano dal diario di Mary dei primi del 1830 fanno supporre che avesse un'infatuazione per il politico radicale Aubrey Beauclerk; infatuazione che per\u00f2 termin\u00f2 con il successivo matrimonio di Beauclerk.\nLa prima preoccupazione di Mary comunque fu sempre il benessere dell'unico figlio rimastole, Percy Florence. Onor\u00f2 il volere del padre che Percy frequentasse una scuola pubblica e pi\u00f9 tardi, con un piccolo aiuto da parte di sir Timothy, riusc\u00ec a iscriverlo a Harrow. A causa delle tasse elevate Mary si trasfer\u00ec a Harrow, dove Percy Florence sarebbe stato uno studente non residente, con una conseguente riduzione della retta. Percy tuttavia si iscrisse in seguito al Trinity College di Cambridge, scegliendo gli studi di legge e politica, mostrando cos\u00ec di non aver ereditato il talento e le aspirazioni dei genitori.\nFu un figlio devoto alla madre e dopo aver lasciato l'universit\u00e0 nel 1841 decise di andare a vivere con lei.\nUltimi anni.\nFra il 1840 e il 1842 madre e figlio viaggiarono insieme per il continente. Il viaggio sar\u00e0 descritto nell'opera \"A zonzo per la Germania e per l'Italia\" (1844). Nel 1844 sir Timothy Shelley mor\u00ec all'et\u00e0 di novant'anni, \"cadendo dallo stelo come un fiore spampanato\", come disse Mary a Hogg; per la prima volta Mary e suo figlio erano finanziariamente indipendenti, anche se l'eredit\u00e0 lasciata era inferiore a quella sperata.\nIntorno al 1845 Mary fin\u00ec sul mirino di tre diversi ricattatori. Il primo, un esule politico italiano chiamato Gatteschi, che Mary aveva gi\u00e0 incontrato a Parigi, minacci\u00f2 di pubblicare delle lettere che lei gli aveva scritto. Un amico di suo figlio la aiut\u00f2 a recuperarle corrompendo un comandante di polizia e le lettere furono subito distrutte. Poco tempo dopo fu costretta ad acquistare delle lettere sue e di Percy Shelley (lettere probabilmente perse nel loro viaggio del 1814) da un uomo che si faceva passare per il figlio illegittimo di Byron, tale G. Byron. Infine, sempre nel 1845, Thomas Medwin, cugino di Shelley, minacci\u00f2 di pubblicare una biografia molto compromettente di Percy se lei non avesse pagato la somma di 250 sterline; Mary rifiut\u00f2 e la biografia venne pubblicata, senza per\u00f2 provocare lo scalpore previsto.\nNel 1848 Percy Florence spos\u00f2 Jane Gibson St John. Il matrimonio fu felice e Mary e Jane si affezionarono l'una all'altra. Mary visse con il figlio e la nuora a Field Place, Sussex, nella vecchia dimora degli Shelley, e a Chester Square a Londra e li accompagn\u00f2 nei loro viaggi all'estero.\nGli ultimi anni di Mary Shelley furono pesantemente segnati dalla malattia. Dal 1839 soffr\u00ec di gravi emicranie e colpi apoplettici in varie parti del corpo che le impedirono di leggere e scrivere. Il 1\u00ba febbraio 1851, a Chester Square, mor\u00ec all'et\u00e0 di cinquantaquattro anni per quello che venne definito un probabile tumore al cervello.\nMary Shelley aveva chiesto di essere sepolta con suo padre e sua madre; Percy e Jane per\u00f2 definirono \"atroce\" il cimitero di St Pancras, preferendo invece il cimitero della chiesa di St Peter a Bournemouth, vicino alla loro nuova casa di Boscombe. Nella nuova tomba furono trasferite le ceneri di William Godwin e Mary Wollstonecraft e in seguito anche quelle di Percy e Jane Shelley. Per il primo anniversario della morte di Mary, la coppia decise di aprire il cassetto della sua scrivania. All'interno trovarono le ciocche dei capelli dei suoi figli, un quaderno compilato assieme a Percy e una copia del suo poema \"Adonais\" con una pagina ripiegata attorno a un involto di seta contenente le ceneri del cuore di Shelley.\nI temi della sua poetica.\nScorrendo la vicenda umana di Mary Shelley non si trovano gioie durature: dalla nascita alla maternit\u00e0, fino all'amore per il suo compagno e sposo sembra ripetersi sempre un identico modello di catastrofe che conduce da un attimo di felicit\u00e0 al precipizio del dramma.\nBimba cresciuta nell'idealizzazione di una madre cui aveva di fatto tolto la vita nascendo, adolescente entrata nel mondo di una sessualit\u00e0 subito associata a maternit\u00e0 luttuose, emarginata per ragioni sociali e politiche, a ventiquattro anni, infine vedova dopo il naufragio del marito.\nFa della scrittura il mezzo di sostentamento suo e dell'unico figlio rimastole. Mary scriver\u00e0 per lo pi\u00f9 versi di disperazione e di ricordi laceranti: la caduta tragica nella morte e nella privazione \u00e8 la sostanza delle sue poesie, da \"The choice\" (La scelta) del 1823, che \u00e8 quasi un poemetto in versi sulla morte dei figli e del marito, a quelle scritte successivamente.\nAl suo ritorno da vedova in patria sir Timothy, suo suocero, che non perdonava nemmeno alla memoria del figlio, le pose una serie di divieti come condizione per mantenere una rendita a favore del figlio: non doveva scrivere sul marito, n\u00e9 doveva scrivere lei stessa, e non doveva allontanarsi pi\u00f9 dall'Inghilterra. Finch\u00e9, finalmente, nel 1837 il vecchio baronetto, mutando in parte il suo atteggiamento, comunic\u00f2 che avrebbe consentito la pubblicazione, con note da lei redatte, delle opere di Shelley, purch\u00e9 non si parlasse degli episodi che avrebbero turbato la moralit\u00e0 pubblica e la sensibilit\u00e0 dello stesso sir Timothy.\nNella sua ultima e incompleta opera Shelley parla del trionfo della vita, mentre ne \"L'ultimo uomo\" Mary parla del trionfo della morte attraverso la peste che stermina l'umanit\u00e0.\nIn ogni modo il rapporto tra i due fu sempre molto profondo non solo sul piano sentimentale ma anche artistico.\nOpere principali.\nFrankenstein.\nLa pi\u00f9 nota opera di Mary Shelley \u00e8 \"Frankenstein, o il moderno Prometeo\", scritto nel 1818. L'idea del romanzo risale al 1816, quando Mary Shelley era in vacanza a Bellerive, nei pressi di Ginevra, in compagnia di suo marito, della sorellastra Claire Clairmont e del loro comune amico Lord Byron, che aveva avuto una relazione con Claire. La stagione era molto piovosa e gli amici, costretti in casa, discutevano a lungo; \u00e8 da una di queste discussioni sulla letteratura tedesca che la scrittrice ebbe l'idea di un romanzo gotico che raccontasse la creazione di un uomo, senza essere Dio, ma utilizzando un'energia di essenza divina il cui uso era considerato da Plinio il Vecchio un sacrilegio dalle terribili conseguenze. Di qui il sottotitolo \"Prometeo moderno\" con chiara allusione al mito, tratto da Ovidio, del Titano che aveva dato il fuoco agli uomini. Il gruppo decise di intraprendere una gara letteraria per scrivere una storia sul soprannaturale. Un altro ospite, il Dott. John William Polidori, scrisse in quell'occasione \"Il vampiro\", che in seguito avrebbe avuto una forte influenza sul \"Dracula\" di Bram Stoker. La storia di Mary si dimostr\u00f2 di ancora maggior successo ed \u00e8 oggi generalmente considerata il primo vero romanzo di fantascienza.\nRacconti brevi.\nMary Shelley non pubblic\u00f2 mai una vera e propria raccolta dei propri racconti, ma si limit\u00f2 a scriverli destinandoli a riviste come il \"The Keepsake\".\nLa maggior parte delle storie, a carattere prevalentemente gotico-romantico e politico, sono ambientate in periodi che vanno dal XIX secolo britannico, alla guerra d'indipendenza greca e al XIV secolo italiano.\nLista dei racconti in ordine cronologico:\nIn italiano sono state tradotte poche raccolte dei suoi racconti, la maggior parte dei quali \u00e8 ancora inedita:\nRivalutazione di Mary Shelley.\n\"Frankenstein\" ha avuto molte traduzioni in italiano dal dopoguerra presso diverse case editrici, ma, ad esempio, \"Matilda\" \u00e8 stato tradotto soltanto nel 1980, \"L'ultimo uomo\" (\"The last man\") nel 1996 e addirittura il suo ultimo romanzo, \"Falkner\", pubblicato in italiano nel 2017. Per il resto solo alcune poesie e racconti sono stati tradotti e pubblicati, sparsi in diverse raccolte."}
{"id": "14925", "revid": "43604843", "url": "https://it.wikipedia.org/wiki?curid=14925", "title": "Emilia Romagna", "text": ""}
{"id": "14926", "revid": "1305772", "url": "https://it.wikipedia.org/wiki?curid=14926", "title": "Andrew Viterbi", "text": "Biografia.\nNato in una famiglia ebraica, suo padre Achille era oftalmologo e cugino da parte di madre della moglie di Primo Levi.\nNel 1938, quando l'Italia fascista promulg\u00f2 le leggi razziali, Achille Viterbi ricevette dal suo concittadino Angelo Roncalli (futuro papa Giovanni XXIII) l'invito a trasferire la famiglia a Istanbul, dove Roncalli amministrava il vicariato, ma Viterbi prefer\u00ec riparare negli Stati Uniti, dove giunse il 27 agosto 1939.\nQuando Andrea aveva sei anni i suoi genitori anglicizzarono il suo nome in Andrew per evitare confusione, essendo Andrea in inglese nome femminile.\nAndrew studi\u00f2 alla Boston Latin School e si diplom\u00f2 nel 1952 quarto su 225 alunni; si iscrisse al Massachusetts Institute of Technology dove segu\u00ec i corsi di Claude Shannon, Norbert Wiener, Bruno Rossi, Roberto Fano e Paul Pontecorvo.\nAttivit\u00e0 accademica.\n\u00c8 l'inventore dell'algoritmo di Viterbi, un algoritmo di uso generico diffusissimo nell'ambito dei codici a correzione d'errore e dei problemi di stima del canale. Trova impiego nelle trasmissioni digitali in sistemi come il GSM, UMTS e in sistemi basati sull'OFDMA, come xDSL, LTE, WiMAX e DVB-T.\nOltre ad aver collaborato con Wernher von Braun e partecipato a molti programmi della NASA, \u00e8 stato uno dei consiglieri per le telecomunicazioni di Bill Clinton. Ha insegnato all'Universit\u00e0 della California a Los Angeles (UCLA) e all'Universit\u00e0 della California a San Diego.\nIl 2 marzo 2004 la scuola di ingegneria dell'University of Southern California (USC), ove Viterbi aveva conseguito (nel 1962) il dottorato di ricerca (Ph.D.) \u00e8 stata rinominata \"Andrew and Erna Viterbi School of Engineering\". In quell'occasione, Viterbi ha devoluto alla USC la somma di 52 milioni di dollari.\nIl 15 ottobre 2004, l'Universit\u00e0 \"La Sapienza\" di Roma gli ha conferito una laurea \"honoris causa\" in Informatica.\nL'8 ottobre 2007, l'Universit\u00e0 degli Studi di Bergamo gli ha conferito una laurea \"honoris causa\" in Ingegneria informatica.\nAttivit\u00e0 imprenditoriale.\nNel 1968 ha fondato, insieme a Irwin Jacobs, l'azienda Linkabit, un piccolo fornitore delle forze armate.\nNel 1985 ha fondato insieme a Jacobs l'azienda Qualcomm, produttrice del programma di posta elettronica Eudora e pioniera del CDMA.\nNella lista di Forbes del 28 settembre 2001 relativa ai 400 uomini pi\u00f9 ricchi d'America, era classificato 386\u00ba con un patrimonio di 640 milioni di dollari.\nDal 2003 \u00e8 il presidente della societ\u00e0 di investimenti The Viterbi Group."}
{"id": "14932", "revid": "9", "url": "https://it.wikipedia.org/wiki?curid=14932", "title": "FBI", "text": ""}
{"id": "14933", "revid": "709565", "url": "https://it.wikipedia.org/wiki?curid=14933", "title": "Euskadi Ta Askatasuna", "text": "Euskadi Ta Askatasuna (in spagnolo \"Pa\u00eds Vasco y Libertad\", letteralmente \"Paese basco e libert\u00e0\"), anche nota con l'acronimo di ETA, fu un'organizzazione armata terroristica basco-nazionalista separatista d'ispirazione marxista-leninista, sciolta nel 2018, il cui scopo era l'indipendenza del popolo basco.\nCreata nel 1958 come associazione studentesca clandestina per sostenere l'indipendentismo basco, si accoster\u00e0 alla lotta armata verso la met\u00e0 degli anni 1960 per poi cessare la propria attivit\u00e0 armata (ma non quella politica e di pacificazione del conflitto) il 20 ottobre 2011. L'ETA \u00e8 stata responsabile dell'uccisione di oltre 800 persone, e considerata un'organizzazione terroristica da diversi Stati, tra cui la Spagna, la Francia e gli Stati Uniti d'America, oltre che dall'Unione europea.\nIl partito Batasuna era considerato il suo braccio politico: le sue attivit\u00e0 furono poi dichiarate illegali e sospese a partire dall'agosto del 2002.\nStoria.\nLa storia dell'ETA comincia nel 1958, dalla scissione degli Ekin dal Partito nazionalista basco, quando un gruppo di giovani studenti nazionalisti fonda clandestinamente l'Euskadi ta Askatasuna (\"Paese Basco e Libert\u00e0\").\nGli attentati.\nIl primo attentato avviene il 7 giugno 1968, quando viene uccisa la guardia civile Jos\u00e9 Pardines; il 2 agosto dello stesso anno viene ucciso Melit\u00f3n Manzanas, dirigente della Brigada Social (polizia politica) di Gipuzkoa.\nIl 20 dicembre 1973 nell'attentato, denominato dai media Operaci\u00f3n Ogro, viene assassinato l'ammiraglio Luis Carrero Blanco, capo del governo e possibile successore del dittatore Francisco Franco, che con lo Stato centralista aveva spazzato via nel 1942 l'autonomia basca. Con lui muoiono l'autista ed un agente di scorta. La tecnica \u00e8 quella dell'utilizzo di una potentissima carica esplosiva piazzata in un tunnel sotto il livello della strada. La potenza dell'esplosione scaravent\u00f2 l'automobile dell'ammiraglio spagnolo ad oltre 30 metri di altezza.\nIl 13 settembre 1974, dodici persone vengono uccise nell'esplosione di una bomba alla caffetteria \"Rolando\" a Madrid.\nDopo la morte del dittatore Francisco Franco nel 1975, con la transizione democratica fu concessa un'amnistia ai membri dell'organizzazione, che per\u00f2 non serv\u00ec a fermare la spirale di violenza.\nIl 4 ottobre 1976 l'ETA uccide, a San Sebastian, Juan Maria de Araluce y Villar, consigliere del Regno. Nel 1978 viene fondato Herri Batasuna, il partito nazionalista, considerato il braccio politico dell'organizzazione separatista.\nIl 29 luglio 1979, una serie di esplosioni colpisce alcuni obiettivi in Spagna, ovvero l'aeroporto di Madrid-Barajas, la stazione ferroviaria di Chamartin, nella periferia settentrionale di Madrid, e la stazione di Atocha nel centro della capitale. Le esplosioni provocano 7 morti e un centinaio di feriti.\nIl 12 aprile 1985 esplode una bomba in un ristorante di Torrej\u00f3n de Ardoz, l'\"El Descanso\", provocando 17 morti e 82 feriti; il ristorante era molto frequentato dal personale statunitense della vicina base aerea. L'attentato viene rivendicato anche dalla Jih\u0101d islamica.\nIl 14 luglio 1986 un'autobomba esplode in piazza della Repubblica Dominicana, a Madrid, uccidendo 12 agenti della Guardia Civil.\nIl 19 giugno 1987 un'autobomba esplode nel sotterraneo di un grande magazzino del centro commerciale Hipercor (parte de El Corte Ingl\u00e9s), a Barcellona, provocando 21 morti e 45 feriti. In occasione di questo attentato l'ETA diram\u00f2 un comunicato in cui affermava che \u00absi \u00e8 trattato di un errore\u00bb.\nMeno di 6 mesi dopo, a Saragozza, un'autobomba davanti ad un palazzo della Guardia Civil uccide 11 persone, ferendone altre 40.\nIl 29 maggio 1991 dieci persone rimangono uccise in un attentato contro la Guardia Civil di Vic, nei dintorni di Barcellona. Dopo numerosi altri attentati e omicidi eccellenti, avviene un tentativo fallito di negoziato ad Algeri tra il governo spagnolo e l'ETA. Morte le speranze di un accordo, nel 1992 viene arrestato il capo militare dell'organizzazione, Francisco Mujika Garmendia, nome di battaglia \"Pakito\".\nIl 21 giugno 1992 un'autobomba esplode nel centro di Madrid al passaggio di un convoglio militare, provocando sette morti e 36 feriti. Nel 1995 l'ETA uccide Gregorio Ord\u00f3\u00f1ez, presidente del Partito Popolare nei Paesi Baschi.\nNel 1997 avviene il rapimento, a Bilbao, di Miguel \u00c1ngel Blanco Garrido, consigliere comunale del Partito popolare, successivamente assassinato, e avviene anche l'assassinio di un magistrato del Tribunale supremo, Rafael Mart\u00ednez Emperador. Poco dopo, 23 capi del partito Herri Batasuna vengono condannati a sette anni di carcere con l'accusa di legami con l'ETA.\nL'offensiva sempre pi\u00f9 dura del governo Aznar costringe l'ETA, nel settembre 1998, ad annunciare la prima tregua a tempo indeterminato della sua storia.\nGli anni 2000.\nMa all'inizio del 2000 riprendono le ostilit\u00e0, con una serie di omicidi mirati. Ad Andoain, il 7 maggio 2000, viene assassinato il giornalista di El Mundo, Jos\u00e9 Luis L\u00f3pez de Lacalle. Il 30 ottobre 2000 viene ucciso Jos\u00e9 Francisco Querol, giudice della camera militare della Corte suprema spagnola, e pochi giorni dopo \u00e8 la volta dell'ex ministro Ernest Lluch. Il 24 settembre 2002 un agente della Guardia Civil venne ucciso fra le citt\u00e0 di Leitza e Berastegi, nella provincia di Gipuzkoa; nello stesso episodio rimasero feriti altri due agenti.\nDopo gli attentati dell'11 settembre 2001, l'Unione europea inserisce l'ETA in una speciale lista contenente le organizzazioni terroristiche contro cui adottare misure di repressione.\nMentre il giudice Baltasar Garz\u00f3n sospende le attivit\u00e0 del partito Batasuna e ne sequestra i beni, la polizia francese arresta due capi dell'ETA.\nAnche gli Stati Uniti hanno dichiarato Batasuna un'organizzazione terroristica nel maggio 2003, e nel dicembre dello stesso anno viene catturato il presunto capo dell'organizzazione, Ibon Fern\u00e1ndez de Iradi, sfuggito all'arresto un anno prima.\nIn primo momento le autorit\u00e0 spagnole attribuirono all'ETA gli attentati ai treni di Madrid dell'11 marzo 2004, ma le inchieste parlamentari e giudiziarie non hanno poi confermato questa ipotesi.\nGli ultimi attentati mortali addebitati all'ETA sono l'uccisione, il 1\u00ba dicembre del 2007, delle due guardie civili Fernando Trapero, di 23 anni, e Ra\u00fal Centeno, di 24, dell'imprenditore Ignacio Ur\u00eda Mendiz\u00e1bal, 71 anni, proprietario e fondatore dell'impresa Altuna y Ur\u00eda, impegnata nella costruzione della ferrovia ad alta velocit\u00e0 nei Paesi Baschi, avvenuto il 5 dicembre 2008, e, infine, di Isa\u00edas Carrasco, ex consigliere comunale del Partito Socialista Basco, ucciso il 7 marzo 2008 fuori dalla sua abitazione a Mondrag\u00f3n, nei Paesi Baschi. Prima di quest'ultima azione, l'ETA ha provocato e rivendicato decine di attentati, che in gran maggioranza non hanno provocato vittime per l'abitudine dell'ETA di effettuare una telefonata di avvertimento due ore prima dell'esplosione. La maggior parte sono riconducibili ad azioni dimostrative (come quelli verso obiettivi turistici) oppure a fini estorsivi ai danni di imprenditori baschi. Infatti, l'ETA ha continuato a finanziarsi tramite una fitta rete d'estorsione che ha colpito direttamente migliaia di imprenditori baschi e della vicina regione della Navarra.\nIl 23 marzo 2006, l'organizzazione dichiara una tregua con l'obiettivo di trovare una soluzione democratica al conflitto basco, tregua interrotta il 30 dicembre 2006 con l'esplosione di un furgone-bomba in un parcheggio multipiano del terminal 4 dell'aeroporto Barajas di Madrid. A fronte dei 2 morti e dei 19 feriti, il premier spagnolo Zapatero annuncia la sospensione del dialogo di pace con l'ETA.\nAlle 3:30 del 17 novembre 2008 viene catturato a Cauterets in Francia Mikel Garikoitz Aspiazu Rubina, nome di battaglia \"Txeroki\". Secondo il governo spagnolo, Txeroki sarebbe il capo dei commando ETA da cinque anni ed \u00e8 il terrorista pi\u00f9 ricercato di Spagna. L'8 dicembre 2008 viene catturato a Gerde, in Francia, il suo presunto successore al comando militare di ETA, Aitzol Iriondo, insieme a Eneko Zarrabeitia Salterain e al \"liberado\" Aitor Artetxe. Ore pi\u00f9 tardi vengono fermate a Ir\u00fan altre tre persone, considerate responsabili di aver collaborato all'incontro tra i tre \"etarra\" nella localit\u00e0 francese.\nIl 31 dicembre 2008 \u00e8 stata colpita a Bilbao la sede principale dell'Euskal Irrati Telebista, la radio televisione basca.\nIl 18 aprile 2009 viene arrestato a Perpignano, in territorio francese, Jurdan Martitegi Lizaso, soprannominato il \"gigante del comando Vizcaya\" per via dei suoi quasi 2 metri di statura e per la sua appartenenza all'importante commando \"etarra\", ora disarticolato dalle autorit\u00e0. Martitegi si stava recando, insieme al \"liberado\" Mikel Oroz, ad un incontro con il \"legal\" Alex Uriarte Cuadrado, nipote di Eloy Uriarte D\u00edaz de Gere\u00f1u, storico esponente dell'organizzazione, conosciuto con il nome di \"Se\u00f1or Robles\". Nell'ambito della stessa indagine, sono state arrestate in territorio spagnolo altre sei persone.\nUn attentato \u00e8 avvenuto il 29 luglio 2009 a Burgos, con 65 feriti, ed il 30 luglio 2009 a Maiorca con due agenti della Guardia Civil uccisi.\nIl 28 febbraio 2010 viene catturato in Normandia (Francia), con un'operazione congiunta franco-spagnola, il nuovo capo militare dell'ETA ricercato dal 1997 Ibon Gogeaskoetxea (nome di battaglia \"Arronategui\"), assieme ad altri due dirigenti del gruppo separatista.\nIl 20 maggio 2010 \u00e8 stato arrestato il presunto responsabile dell'ala militare dell'organizzazione, Mikel Kabikoitz Karrera Sarobe, noto con l'alias di \"Ata\", nella localit\u00e0 francese di Bayonne.\nLa tregua del 2011.\nIl 10 gennaio 2011, l'ETA, inattiva da 17 mesi, ha annunciato un cessate il fuoco da loro definito \u00abpermanente\u00bb, \u00abgenerale\u00bb e \u00abverificabile dalla comunit\u00e0 internazionale\u00bb, anche se la sensazione di una tregua si era gi\u00e0 avuta verso il mese di settembre del 2010, quando annunci\u00f2 la fine delle operazioni offensive. Questa decisione fu presa dai capi dell'organizzazione per avviare un processo di soluzione definitiva e per la fine dello scontro armato, nonostante abbiano continuato a sostenere il diritto all'autodeterminazione e all'unificazione dei territori baschi.\nIl 17 ottobre 2011, con un comunicato di un responsabile del PNV che ha chiesto l'anonimato, l'ETA ha deciso di porre definitivamente fine alla violenza, con l'intenzione di fare un annuncio ufficiale in tal senso. Il 20 ottobre 2011 l'Eta ha infatti annunciato la \"cessazione definitiva della sua attivit\u00e0 armata\".\nNel 2018 viene annunciato lo scioglimento definitivo del gruppo, da attuarsi nel primo fine settimana di maggio. Oltre a questo, attraverso un comunicato pubblicato dal quotidiano basco Gara, \u00e8 stata fatta ammenda ufficiale per le sofferenze causate alla popolazione in 50 anni di lotta armata, che hanno provocato quasi mille morti.\nNell'ultimo video-messaggio dell'organizzazione, diffuso il 3 maggio 2018, la voce del latitante Josu Urrutikoetxea (\"alias\" \"Josu Ternera\") annunciava: \u00abAbbiamo smantellato tutte le nostre strutture operative - dice Urrutikoetxea - ed \u00e8 conclusa qualsiasi attivit\u00e0 dell'ETA. Questa organizzazione non sar\u00e0 pi\u00f9 un attore che assuma posizioni politiche o promuova iniziative. Quest'ultima decisione vuole favorire una nuova fase storica. L'ETA nacque da questo popolo e ora in questo popolo si scioglie\u00bb. Dopo Urrutikoetxea interviene anche Mar\u00eda Soledad Iparraguirre Guenechea (\"alias\" \"Anboto\", e \"alias\" \"Marixol\" fino al 1994), che fu una degli ultimi capi dei \"commandos\" operativi e che ora \u00e8 detenuta in Francia.\nIdeologia e struttura organizzativa.\nL'organizzazione propugnava, attraverso il ricorso ad azioni violente, l'indipendenza politica della comunit\u00e0 basca e la creazione di uno stato socialista denominato Euskal Herria. Tale Stato avrebbe dovuto comprendere le tre province dell'attuale comunit\u00e0 autonoma spagnola di Euskadi (Bizkaia con capoluogo Bilbo, Gipuzkoa con capoluogo Donostia e Araba con capoluogo Gasteiz), la comunit\u00e0 autonoma di Nafarroa e le tre province basche del sud ovest della Francia (Lapurdi, Zuberoa e Baxenabarre), per un totale di sette province. Il sentimento di identit\u00e0 nazionale presente in queste regioni \u00e8 in gran parte dovuto alla lingua basca, un idioma estraneo alla matrice indoeuropea e di cui tuttora non si conoscono le radici etimologiche (sebbene la teoria pi\u00f9 accreditata sia l'origine pre-indoeuropea, ossia le parlate nella penisola iberica prima delle invasioni indoeuropee, avvenute intorno al 1200 a.C.).\nIl suo simbolo era un serpente che si avvolge attorno ad un'ascia; accanto vi \u00e8 il motto \"Bietan jarrai\" (\"perseguire entrambi\"), riferito al perseguimento della lotta politica e di quella armata, attraverso i valori di patria e libert\u00e0.\nI membri di ETA venivano comunemente chiamati \"etarras\" (singolare: \"etarra\"), un neologismo creato dalla stampa spagnola unendo il nome stesso dell'organizzazione col suffisso usato in euskera per denominare gli abitanti di una data localit\u00e0 (in italiano suonerebbe come \"etani\" o \"etesi\"). Altri termini comunemente usati erano: \"liberado\", che indicava chi si era rifugiato in Francia, \"legal\", che indicava chi non era stato ancora schedato dalla polizia e \"quemado\", che si riferiva a chi era libero dopo esser stato detenuto.\nLibri e saggi sull'ETA.\n\"In lingua italiana\":\n\"In lingua spagnola\":\n\"In lingua francese\":\n\"In lingua inglese\":"}
{"id": "14934", "revid": "9", "url": "https://it.wikipedia.org/wiki?curid=14934", "title": "Guerra atomica", "text": ""}
{"id": "14935", "revid": "78273", "url": "https://it.wikipedia.org/wiki?curid=14935", "title": "Russia imperiale", "text": ""}
{"id": "14936", "revid": "827882", "url": "https://it.wikipedia.org/wiki?curid=14936", "title": "Dipolo magnetico", "text": "Un dipolo magnetico, nella magnetostatica, \u00e8 un magnete ottenuto considerando una spira microscopica percorsa da corrente elettrica. Si tratta del primo termine dell'espansione in multipoli del campo magnetico.\nLa grandezza che caratterizza principalmente un dipolo magnetico \u00e8 il momento magnetico, che quantifica la tendenza del dipolo ad orientarsi in una data direzione in presenza di un campo magnetico esterno.\nSi tratta di un modello equivalente a due cariche magnetiche opposte rigidamente connesse, in analogia con il dipolo elettrico. Si realizza diminuendo le dimensioni di una spira percorsa da corrente elettrica, mantenendone costante il momento magnetico e prendendo il limite in cui l'area della spira \u00e8 nulla. Il dipolo magnetico costituisce il caso pi\u00f9 semplice di un 2p-polo, in cui 2p \u00e8 il numero di coppie polari, che per la legge di Gauss magnetica \u00e8 un numero intero. \nSi tratta di un'utile schematizzazione dell'influsso di un campo magnetico su spire molto piccole percorse da corrente, ed \u00e8 perci\u00f2 usato nell'ambito della fenomenologia del magnetismo nella materia attraverso modelli atomici classici (come quelli di Rutherford e Bohr), tramite l'introduzione di correnti atomiche dovute al moto degli elettroni e a correnti di Larmor causate dalla precessione dell'orbita di questi.\nMomento magnetico.\nPrima del 1930 nei testi si definiva il momento magnetico utilizzando il concetto di \"polo magnetico\", in analogia con l'elettrostatica. Successivamente si \u00e8 preferito considerare una spira percorsa da corrente elettrica: nel limite in cui le sue dimensioni diminuiscono mantenendo costante il prodotto tra corrente ed area si ottiene il modello per il dipolo magnetico.\nNel primo modello si pu\u00f2 pensare ad un magnete come due poli magnetici di \"carica magnetica\" formula_1 aventi polarit\u00e0 opposta e separati da una certa distanza formula_2. Il momento magnetico formula_3 che si genera \u00e8 direttamente proporzionale alla carica e alla distanza che separa le cariche.\nIl verso della sua direzione punta inoltre dal polo sud al polo nord.\nNel secondo modello, che utilizza una spira di area formula_5 percorsa da corrente formula_6, si definisce il momento magnetico come il prodotto tra area e corrente nel seguente modo:\ne la direzione del vettore area segue la regola della mano destra.\nNel caso pi\u00f9 generale, il momento di una distribuzione spaziale arbitraria di corrente \u00e8 dato dall'equazione:\ndove formula_9 \u00e8 la densit\u00e0 di corrente relativa all'elemento di volume nel punto formula_10, con formula_11 la densit\u00e0 di carica e formula_12 la velocit\u00e0, e dove formula_13 \u00e8 il prodotto vettoriale e formula_10 la posizione. Nel sistema internazionale (SI), la dimensione del dipolo magnetico \u00e8 Area\u00d7corrente elettrica, che si traduce in due notazioni equivalenti: 1 m\u00b2\u00b7A = 1 J/T.\nCampo magnetico generato da un dipolo.\nUn dipolo magnetico genera un campo magnetico, descritto dal primo termine dello sviluppo in multipoli di un campo generico.\nCampo esterno.\nIn fisica classica il campo magnetico generato da un dipolo \u00e8 calcolato considerando una spira percorsa da corrente elettrica. Nel limite in cui le sue dimensioni diminuiscono mantenendo costante il prodotto tra corrente ed area si ottiene il modello per il dipolo magnetico. Il potenziale magnetico della spira \u00e8 dato dall'espressione:\ndove formula_3 \u00e8 il momento di dipolo magnetico e formula_17 \u00e8 la permeabilit\u00e0 magnetica del vuoto.\nL'intensit\u00e0 del campo magnetico formula_18 \u00e8 data da:\nIn modo equivalente si pu\u00f2 considerare come modello di dipolo due cariche magnetiche opposte nel limite in cui la loro distanza e la loro carica diminuiscono in modo tale da mantenere il loro prodotto costante, in analogia con il dipolo elettrico. Si ottiene in questo modo il potenziale magnetico scalare:\nda cui si ha che l'intensit\u00e0 di formula_21 \u00e8:\nTale campo \u00e8 simmetrico rispetto alle rotazioni intorno all'asse del momento magnetico.\nCampo interno.\nIl campo generato da un dipolo \u00e8 modellizzabile con una spira percorsa da corrente soltanto all'esterno della regione di spazio occupata dalla sorgente. Supponendo di diminuire l'estensione spaziale della spira, il campo limite \u00e8:\ndove formula_24, e l'espressione \u00e8 valida all'interno del dipolo.\nSe si considera il modello di dipolo che utilizza due cariche, il campo limite \u00e8:\nI campi cos\u00ec ottenuti sono legati dalla relazione:\ndove:\n\u00e8 il vettore di magnetizzazione.\nForze tra due dipoli magnetici.\nLa forza formula_28 esercitata da un momento di dipolo formula_29 su un altro momento di dipolo formula_30 distante formula_31 dal primo pu\u00f2 essere calcolata utilizzando la relazione:\noppure:\nLa forza agente su formula_29 ha direzione opposta, mentre il momento meccanico \u00e8 dato da:"}
{"id": "14937", "revid": "438678", "url": "https://it.wikipedia.org/wiki?curid=14937", "title": "Voltaggio", "text": ""}
{"id": "14940", "revid": "1652635", "url": "https://it.wikipedia.org/wiki?curid=14940", "title": "Invasione mongola della Russia", "text": "L'invasione mongola della Rus' di Kiev (1237-1480) fu la conquista da parte dei tataro-mongoli del Paese noto come Rus' di Kiev, sorto nel X secolo.\nI Tataro-mongoli penetrarono nei territori rus' a partire dal 1223, e mantennero la loro influenza fino al 1480. Lo Stato da essi fondato, nelle steppe oggi russe e ucraine, \u00e8 conosciuto come Khanato dell'Orda d'Oro. L'invasione mongola fu un evento di grande importanza nella storia russa, in quanto contribu\u00ec alla trasformazione dei principati di tipo feudale, fondati dall'aristocrazia variaga (ormai completamente slavizzata), in uno Stato unitario, retto da un governo autocratico.\nLa fase della conquista.\nLa Rus' di Kiev dovette affrontare la minaccia mongola quando gi\u00e0 si trovava in una fase di declino.\nNel 1223 un esercito del \"khan\" dei Cumani, affiancato da truppe di Rus', affront\u00f2 un esercito tataro-mongolo al comando di Jebe e Subedei sul fiume Kalka, ma venne sconfitto (battaglia del fiume Kalka).\nNel 1227 Gengis Khan (Temujin), il fondatore del grande impero mongolo, mor\u00ec, ma suo figlio \u00d6g\u00f6dei decise di lanciarsi nella grandiosa impresa della conquista dell'Europa (questa \u00e8 l'ultima grande campagna militare descritta dalla Storia segreta dei Mongoli). \u00d6g\u00f6dei affid\u00f2 il comando supremo a un nipote di Temujin, B\u00e4t\u00fc (nelle fonti russe \"Batyi\"), alle cui dipendenza vi erano proprio i due generali Jebe e Subedei, che gi\u00e0 conoscevano il territorio russo.\nNel 1236-1238 un esercito molto pi\u00f9 grande di quello del 1223 invase gran parte della Rus' di Kiev. Nel 1236 venne conquistata la regione della Volga. L'anno seguente venne conquistata la citt\u00e0 di Rjazan' (sede del principato omonimo) e il villaggio (\"selo\") di Mosca. Nel 1238, infine, venne conquistato il principato di Vladimir-Suzdal', il pi\u00f9 importante all'epoca.\nLe citt\u00e0 conquistate venivano completamente rase al suolo e la popolazione era sterminata, per impaurire le citt\u00e0 vicine e per non avere il peso dei prigionieri. Anche le campagne circostanti venivano incendiate: probabilmente i Tatari, civilt\u00e0 nomade che rifiutava la citt\u00e0 e l'idea stessa di insediamento stabile, volevano ricreare il loro habitat originario, la steppa.\nLa conquista dei tataro-mongoli procedeva come un arco, da est a ovest, partendo sempre in direzione meridionale per poi risalire verso nord-ovest. Se fossero passati direttamente dalle regioni settentrionali, avrebbero incontrato foreste e fiumi impaludati, che rendevano difficoltosi gli spostamenti con carri e cavalli. In effetti, i tataro-mongoli si muovevano anche con la neve, ma erano bloccati dal disgelo.\nAll'inizio del 1238 i tataro-mongoli si trovavano a un centinaio di chilometri da Novgorod, ma gi\u00e0 in marzo-aprile, all'inizio della stagione del disgelo, temendo di incontrare forte resistenza da parte dei Russi e di rimanere impantanati nel fango, decisero di ritirarsi.\nL'anno seguente venne conquistata la regione del Don e della Crimea (ritirandosi da Novgorod, i tataro-mongoli erano ripiegati verso sud).\nNel 1240, in pieno inverno (fine novembre - inizio dicembre) i Tataro-mongoli assediarono, conquistarono, saccheggiarono e distrussero la citt\u00e0 di Kiev.\nSoltanto le citt\u00e0 di Novgorod e Pskov non furono distrutte. Aveva fine, cos\u00ec, l'organizzazione del territorio tipica della Rus' di Kiev. Dei principati da cui era costituito la Rus' di Kiev (Vladimir, Suzdal', Novgorod e altri), solo la Repubblica di Novgorod sfugg\u00ec all'occupazione ma dovette sottoporsi al pagamento di un tributo.\nDopo aver conquistato Kiev, i tataro-mongoli non pensavano assolutamente di fermarvisi: non volevano stabilirsi in una citt\u00e0, non interessava loro diventare sedentari. Conquistata la Rus' di Kiev, proseguirono la loro marcia verso ovest: Polonia (distruzione di Cracovia nel 1241), Boemia e Ungheria. Dopo queste conquiste in Europa orientale, tornarono indietro. Non si fermarono nella zona di Kiev (zona boscosa, che non ricreava le condizioni di vita dell'Asia orientale), ma si stabilirono nel basso corso della Volga, in particolare a Saraj (nella zona dell'attuale Volgograd), dove fondarono il Khanato dell'Orda d'Oro.\nLa fase della dominazione: il Khanato dell'Orda d'Oro.\nIn circa ottant'anni (dalla nascita di Temujin nel 1162 alla fondazione del Khanato dell'Orda d'Oro nel 1242) i tataro-mongoli erano venuti a contatto con popolazioni sedentarie (Cinesi, Slavi, Persiani) e si sedentarizzarono.\nIl Khanato dell'Orda d'Oro (il nome deriva dal fatto che la tenda del \"khan\" era coperta da lamine d'oro) all'inizio era semplicemente una provincia dell'immenso Impero mongolo; successivamente, sarebbe diventato un vero e proprio Stato indipendente. In teoria il khanato dell'Orda d'Oro comprendeva tutta la parte occidentale dell'Impero, anche se le regioni pi\u00f9 occidentali, pi\u00f9 periferiche rispetto a Saraj, avrebbero tentato per prime di emanciparsi dal giogo tartaro. Da Saraj i khan tataro-mongoli governarono indirettamente sulla Rus' di Kiev attraverso i principi russi, che dovevano fare un atto di vassallaggio, ed attraverso i loro propri esattori delle tasse.\nPrimo khan dell'Orda d'Oro fu il generale B\u00e4t\u00fc, e per i primi cinquant'anni tutti i khan furono scelti all'interno del clan dei Borjigin, per mantenere il legame con la dinastia di Gengis Khan. Durante questa prima fase stanziale, comunque, i tataro-mongoli non cambiarono n\u00e9 il loro stile di vita (erano allevatori seminomadi) n\u00e9 la loro religione (lo sciamanesimo).\nL'influenza dell'invasione mongola sui territori russi fu disuguale. Centri come Kiev non si ripresero pi\u00f9 dalla devastazione dell'attacco iniziale. La Repubblica di Novgorod invece continu\u00f2 a prosperare, e una nuova entit\u00e0, la citt\u00e0 di Mosca, inizi\u00f2 a fiorire sotto i mongoli diventandone il principale punto di riferimento. La situazione rimase immutata per quasi due secoli. Un esercito russo sconfisse l'Orda d'Oro a Kulikovo nel 1380 ma la dominazione mongola, assieme alle richieste di tributi, continu\u00f2 all'incirca fino al 1480.\nGli storici hanno dibattuto a lungo sull'influenza che il dominio mongolo ha avuto sulla societ\u00e0 russa. Gli invasori sono stati incolpati della distruzione del primo Stato russo, della frammentazione della nazionalit\u00e0 \"Russa\" e dell'introduzione del concetto di \"dispotismo orientale\". D'altra parte, molti storici fanno notare che la decadenza della Rus' di Kiev era gi\u00e0 iniziata prima dell'invasione, e che questa semplicemente ne acceler\u00f2 l'evoluzione. Essi inoltre accreditano al regime dei tataro-mongoli un ruolo importante nello sviluppo del Granducato di Mosca: sotto l'influenza mongola, ad esempio, la Moscovia svilupp\u00f2 la sua rete di strade postali, il censimento, il sistema fiscale e l'organizzazione militare.\nAnche la Rus' di Kiev, comunque, lasci\u00f2 una potente eredit\u00e0 alla Russia moderna. I capi della dinastia rjurikide, di origine scandinava, avevano unificato un ampio territorio abitato da slavi orientali, in uno Stato importante, anche se instabile. Dopo che Vladimir ebbe accettato il cristianesimo ortodosso, la Rus' di Kiev venne a riunirsi sotto un'unica Chiesa e svilupp\u00f2 una sintesi bizantino-slava della cultura, delle strutture statali e dell'arte. Alla periferia nord-orientale della Rus' di Kiev, queste tradizioni vennero adattate per formare lo stato autocratico russo."}
{"id": "14941", "revid": "287204", "url": "https://it.wikipedia.org/wiki?curid=14941", "title": "Nerva (disambigua)", "text": ""}
{"id": "14942", "revid": "339392", "url": "https://it.wikipedia.org/wiki?curid=14942", "title": "Marcus Cocceius Nerva", "text": ""}
{"id": "14946", "revid": "628767", "url": "https://it.wikipedia.org/wiki?curid=14946", "title": "Mar Baltico", "text": "Il mar Baltico \u00e8 un mare interno dell'oceano Atlantico settentrionale e si trova nell'Europa nord-orientale, circondato dalla Penisola scandin\u00e0va, dalla terraferma dell'Europa centrale e orientale e dalle Isole danesi. Sfocia nel Kattegat e nel mare del Nord passando attraverso le isole danesi in tre stretti, l'\u00d8resund, il Piccolo Belt e il Grande Belt. Sfociano in esso cinque grandi fiumi: l'Oder, la Vistola, il Njemen, la Daugava (o Dvina Occidentale) e la Neva. Le coste tendono inoltre a ghiacciare d'inverno specie in occasione di eventi meteorologici particolarmente freddi.\nViene indicato come \"mare dell'Est\" in diverse lingue dell'Europa continentale, precisamente in danese (\"\u00d8sters\u00f8en\"), tedesco (\"Ostsee\"), finlandese (\"It\u00e4meri\"), olandese (\"Oostzee\"), norvegese (\"\u00d8stersj\u00f8en\"), e svedese (\"\u00d6stersj\u00f6n\"). In estone viene invece chiamato \"mare Occidentale\" (\"L\u00e4\u00e4nemeri\"). Oltre all'italiano, viene chiamato mar Baltico in francese (\"mer Baltique\"), inglese (\"Baltic Sea\"), polacco (\"Morze Ba\u0142tyckie\"), russo (\"Baltijskoe more\", \"\u0411\u0430\u043b\u0442\u0438\u0439\u0441\u043a\u043e\u0435 \u043c\u043e\u0440\u0435\"), lituano (\"Baltijos J\u016bra\"), lettone (\"Baltijas J\u016bra\") e greco (\"Baltik\u00e9 th\u00e1lassa\", \"\u0392\u03b1\u03bb\u03c4\u03b9\u03ba\u03ae \u0398\u03ac\u03bb\u03b1\u03c3\u03c3\u03b1\").\nStoria.\nAll'epoca dei Romani, il mar Baltico era conosciuto come \"Mare Suebicum\" o \"Mare Sarmaticum\". Tacito nei suoi \"Agricola\" e \"Germania\", del 98 d.C., descrisse il \"Mare Suebicum\", che prendeva il nome dalla trib\u00f9 dei Suebi. Invece il nome Mar Baltico potrebbe essere connesso con l'isola nota in antichit\u00e0, posta a queste latitudini e chiamata Baltia, nominata da Plinio il Vecchio.\nAll'inizio del medioevo, i vichinghi della Scandinavia lottarono per il controllo del mare contro gli slavi pomerani. In seguito, la pi\u00f9 potente forza economica dell'Europa settentrionale divenne la Lega Anseatica, che utilizz\u00f2 il mar Baltico per stabilirvi le rotte commerciali tra le citt\u00e0 che ne facevano parte. Nel XVI e all'inizio del XVII secolo, Polonia, Danimarca e Svezia combatterono delle guerre per il \"dominium maris Baltici\" (dominio sul mar Baltico). Alla fine fu l'Impero svedese che arriv\u00f2 a comprendere virtualmente tutto il mar Baltico. A quell'epoca, in Svezia, il mare veniva chiamato \"Mare Nostrum Balticum\".\nNel XVIII secolo, Russia e Prussia divennero le principali potenze di quel mare. Dopo l'unificazione della Germania del 1871, l'intera costa meridionale divenne tedesca. La prima guerra mondiale venne combattuta anche sul Baltico. Dopo il 1920, la Polonia si riaffacci\u00f2 sul mar Baltico, e i porti polacchi di Gdynia e Danzica divennero quelli principali. Durante la seconda guerra mondiale la Germania nazista quasi riusc\u00ec a rendere il mar Baltico un suo lago interno. Dopo il 1945, il mare divenne un confine tra due blocchi militari opposti: in caso di un eventuale conflitto in Germania, parallelamente a un'offensiva sovietica verso l'oceano Atlantico, la flotta comunista polacca era preparata a invadere le isole danesi.\nIl mar Baltico inizia a diventare molto violento con le tempeste di ottobre. Queste tempeste invernali sono state la causa di molti naufragi. Nel 1945 il mar Baltico divenne una fossa comune per le persone affogate a seguito del siluramento delle navi di rifugiati. Grazie alle acque fredde, il mare \u00e8 una capsula temporale per i relitti vecchi di secoli. Con l'allargamento ad est dell'Unione europea, nel maggio del 2004, gran parte di questa area geografica ha superato le divisioni seguite alla fine della seconda guerra mondiale.\nGeografia.\nLa parte settentrionale del mar Baltico \u00e8 conosciuta come golfo di Botnia, del quale la parte pi\u00f9 a nord viene detta baia di Botnia. Immediatamente a sud si trova il mare delle \u00c5land. Il golfo di Finlandia collega il mar Baltico a San Pietroburgo. Il mar Baltico settentrionale giace attorno alla zona di Stoccolma, Finlandia sud-occidentale ed Estonia. I bacini del Gotland occidentale e orientale formano la maggior parte del mar Baltico centrale. Il golfo di Riga si trova tra Riga e Saaremaa e il bacino di Danzica giace ad est della penisola di Hel sulla costa polacca.\nLa baia della Pomerania \u00e8 situata a nord delle isole Usedom e Wolin, a est di R\u00fcgen. Il bacino di Bornholm compone l'area a est di Bornholm e il bacino di Arkona si estende da Bornholm alle isole danesi di Falster e Zelanda. Tra Falster e la costa tedesca giace la baia del Meclemburgo. La parte pi\u00f9 occidentale del mar Baltico e la baia di Kiel. L'\u00d6resund, i due Belt (le due \"cinture\") e il Kattegat collegano il mar Baltico con lo Skagerrak e il mare del Nord. La confluenza di questi due mari a Skagen sulla punta settentrionale della Danimarca \u00e8 uno spettacolo visivo, meta di molti turisti ogni anno.\nFauna.\nFauna ittica.\nNel Baltico sono censite 161 specie di pesci, principalmente pesci ossei eccetto tre specie di lamprede e due di razze. Il popolamento di questo mare \u00e8 composto sia da specie marine che da specie dulcacquicole, queste ultime limitate ai bacini meno salati. Vi sono anche alcune specie introdotte per la pesca o accidentalmente. Una sola specie ittica \u00e8 endemica del Baltico: il pesce piatto \"Platichthys solemdali\", descritta nel 2018.\nEconomia.\nNel 1999 il grosso ponte di \u00d8resund ha limitato l'accesso al mar Baltico a navi di media stazza. Allo stesso tempo, il mar Baltico \u00e8 la principale rotta commerciale per l'esportazione del petrolio russo.\nCitt\u00e0.\nLe principali citt\u00e0 costiere:\nPorti importanti (pur non essendo grosse citt\u00e0):"}
{"id": "14948", "revid": "287204", "url": "https://it.wikipedia.org/wiki?curid=14948", "title": "Storia dell'Unione Sovietica (1985-1991)", "text": "L'ascesa di Gorba\u010d\u00ebv.\nAnche se entrarono in stallo nel periodo 1964-1982, il cambio generazionale diede una nuova spinta alle riforme. Il cambio nelle relazioni con gli Stati Uniti pu\u00f2 anch'esso aver dato un impulso in questo senso. Durante gli anni della presidenza di Ronald Reagan, l'abbandono della \"distensione\" costrinse i sovietici a incrementare di molto le loro capacit\u00e0 produttive, allo scopo di controbattere al nuovo accumularsi di armamenti, specialmente per quanto riguarda il progetto statunitense di difesa missilistica, detto scudo spaziale. A quell'epoca Michail Gorba\u010d\u00ebv avrebbe introdotto il processo che avrebbe portato al collasso dell'Unione Sovietica e al conseguente smantellamento dell'economia di comando sovietica, attraverso i suoi programmi politici di \"Glasnost\"' (chiarezza di informazione) e \"Perestroika\" (rinnovamento della societ\u00e0 e dell'economia). L'economia sovietica soffriva sia di una inflazione nascosta, che di una diffusa carenza di approvvigionamenti.\n\"Perestroika\" e \"Glasnost'\".\nGorba\u010d\u00ebv istitu\u00ec diverse riforme politiche sotto il nome di \"glasnost\"'. Queste compresero l'allentamento della censura e della repressione politica, tramite la riduzione dei poteri del KGB e la democratizzazione. Le riforme politiche avevano lo scopo di spezzare la resistenza alle riforme economiche di Gorba\u010d\u00ebv, portata avanti dagli elementi conservatori del Partito Comunista. Sotto queste riforme, con grande allarme dei conservatori nel Partito, vennero introdotte le elezioni competitive per i posti di ufficiale (per persone all'interno del Partito Comunista).\nIl rilassamento della censura e gli altri tentativi di Gorba\u010d\u00ebv crearono una maggiore apertura politica. Ebbero inoltre l'effetto indesiderato di risvegliare un nazionalismo da lungo tempo sopito e dei sentimenti anti-russi di varie Repubbliche dell'Unione Sovietica. Durante gli anni ottanta le richieste di maggiore indipendenza dal governo di Mosca crebbero sempre di pi\u00f9, specialmente nelle Repubbliche Baltiche di Estonia, Lituania e Lettonia, che erano state annesse all'Unione Sovietica da Stalin nel 1940. I sentimenti nazionalisti presero piede anche in altre repubbliche sovietiche come Ucraina ed Azerbaigian. Questi movimenti nazionalisti vennero fortemente rafforzati dall'economia sovietica in declino, per cui il governo di Mosca divenne un utile capro espiatorio per i problemi economici. Gorba\u010d\u00ebv aveva in definitiva scatenato una forza che avrebbe infine distrutto l'Unione Sovietica.\nNei tardi anni '80 il processo di apertura e democratizzazione inizi\u00f2 ad andare fuori controllo, e and\u00f2 ben oltre le intenzioni di Gorba\u010d\u00ebv. Nelle elezioni per le assemblee regionali delle repubbliche costituenti l'Unione Sovietica, i nazionalisti si accaparrarono la posta in gioco. Poich\u00e9 Gorba\u010d\u00ebv aveva indebolito il sistema di repressione politica interna, l'abilit\u00e0 da parte del governo centrale di Mosca di imporre il suo volere sulle varie repubbliche sovietiche era stata ampiamente minata.\nNel 1989 i governi comunisti dei paesi satelliti dell'Unione Sovietica vennero rovesciati uno a uno a fronte di una flebile resistenza da parte di Mosca. Il 15 febbraio 1989 le truppe sovietiche completarono il loro ritiro dall'Afghanistan (dove l'Unione Sovietica continu\u00f2 ad appoggiare la comunista Repubblica Democratica dell'Afghanistan con aiuti sostanziali, fino alla fine del 1991).\nDissoluzione dell'Unione Sovietica.\nIl 7 febbraio 1990 il Comitato Centrale del Partito Comunista Sovietico concord\u00f2 nel cedere il suo monopolio del potere. Le repubbliche costituenti dell'URSS iniziarono ad asserire la loro sovranit\u00e0 nazionale su Mosca, e iniziarono una \"guerra legislativa\" con il governo centrale di Mosca, nel quale i governi delle repubbliche costituenti ripudiarono tutta la legislazione dell'Unione che era in conflitto con le leggi locali, affermando il controllo sulle economie locali e rifiutandosi di versare le tasse al governo centrale. Questa lotta caus\u00f2 una dislocazione economica, in quanto le linee di approvvigionamento erano spezzate, e provoc\u00f2 un ulteriore declino dell'economia sovietica.\nGorba\u010d\u00ebv fece dei disperati e sfortunati tentativi di affermare il controllo, soprattutto sulle repubbliche baltiche reclamanti l'indipendenza definitivamente persa nel 1945, ma il potere e l'autorit\u00e0 del governo centrale erano ormai irreversibilmente minati. L'11 marzo 1990, la Lituania dichiar\u00f2 l'indipendenza e usc\u00ec dall'Unione nonostante una significativa parte della popolazione della RSS Lituana fosse composta da russi etnici immigrati nella regione e l'Armata Rossa vi avesse una forte presenza. L'Unione Sovietica inizi\u00f2 un blocco economico della Lituania e tenne sul posto le sue truppe per \"assicurare i diritti dei russi etnici\". Nel gennaio 1991 si ebbero scontri tra le truppe sovietiche e i civili lituani, che provocarono 20 morti. Questo episodio indebol\u00ec ulteriormente la legittimazione dell'Unione Sovietica, sia internazionalmente che in ambito interno. Il 30 marzo 1990, il Consiglio Supremo Estone dichiar\u00f2 che il potere sovietico in Estonia, che vigeva dal 1940, era stato illegale, e inizi\u00f2 il processo per ristabilire l'Estonia come uno stato indipendente.\nIl 17 marzo 1991 venne indetto un referendum sulla conservazione dell'URSS, dove risult\u00f2 che il 77,85% dei votanti era favorevole al mantenimento dell'unione in una forma riformata. Paesi Baltici, Armenia, Georgia e Moldavia boicottarono il referendum. In ciascuna delle altre nove repubbliche, la maggioranza dei votanti sostenne un'Unione Sovietica riformata.\nPochi mesi dopo, nel giugno 1991, si tenne l'elezione del presidente della RSS Russa (tra le varie riforme di Gorba\u010d\u00ebv ci fu anche l'introduzione dell'elezione diretta di questo presidente). Il candidato populista Boris El'cin, che era stato un aperto critico di Gorba\u010d\u00ebv, vinse con il 57% dei voti, sconfiggendo il candidato preferito da Gorba\u010d\u00ebv, l'ex primo ministro Ry\u017ekov, che prese solo il 16%.\nIl 28 giugno 1991 viene dichiarato sciolto il Comecon ed il 1\u00ba luglio il Patto di Varsavia; questi due eventi sanciscono quantomeno simbolicamente la fine dell'influenza della Russia sovietica nell'Europa orientale.\nIl 20 agosto 1991 le repubbliche avrebbero dovuto firmare un nuovo trattato di unione, che le rendeva repubbliche indipendenti in una federazione con un presidente, una politica estera e un esercito comuni. Giocando d'anticipo, il 18 agosto, un gruppo di ministri di Gorba\u010d\u00ebv, guidati da Gennadij Janaev e appoggiati da KGB ed esercito, tentarono un colpo di Stato. Gorba\u010d\u00ebv venne tenuto prigioniero nella sua residenza estiva nella penisola di Crimea e il 19 agosto venne dichiarata la legge marziale in Russia: gruppi di soldati controllavano Mosca. Durante questo periodo, il 20 agosto, l'Estonia dichiar\u00f2 la sua indipendenza.\nBoris El'cin e il parlamento russo democraticamente eletto si opposero al colpo di Stato e gli organizzatori si arresero il 21 agosto, lo stesso giorno in cui la terza repubblica baltica, la Lettonia, dichiar\u00f2 la sua indipendenza. Immediatamente dopo il fallito colpo di Stato, e prima che Michail Gorba\u010d\u00ebv ritornasse a Mosca, il vuoto di potere venne riempito da Boris El'cin, il quale firm\u00f2 immediatamente un decreto che bandiva il Partito Comunista in tutta la Russia; e questo bando venne ben presto esteso a tutta l'Unione Sovietica. In questo modo, 70 anni di regime comunista vennero portati a termine.\nIl 21 dicembre, 11 delle 12 repubbliche rimanenti (tutte eccetto la Georgia, almeno fino al 1993), fondarono la Comunit\u00e0 degli Stati Indipendenti, ponendo effettivamente fine all'Unione Sovietica. Il 25 dicembre Michail Gorba\u010d\u00ebv si dimise da presidente, e il giorno dopo il Soviet Supremo disciolse ufficialmente l'URSS. La fine vera e propria della federazione fu decretata per\u00f2 solo il 1\u00ba gennaio 1992, con l'ufficializzazione dell'indipendenza della Russia.\nRistrutturazione del sistema sovietico.\nPer eliminare nella transizione al capitalismo le distorsioni del sistema sovietico di comando amministrativo, il programma shock di El'cin venne introdotto nel giro di alcuni giorni dalla dissoluzione dell'Unione Sovietica. Questo piano prevedeva tagli ai sussidi alle fabbriche e fattorie in perdita, liberalizzazione dei prezzi, spostamento verso la convertibilit\u00e0 del rublo e spostamento verso la ristrutturazione di un'economia ampiamente di propriet\u00e0 dello stato. Le istituzioni esistenti, comunque, vennero abbandonate prima ancora che divenissero funzionanti le strutture legali di una economia di mercato che governasse la propriet\u00e0 privata, supervisionasse i mercati finanziari, e facesse rispettare la tassazione; tutto ci\u00f2 accadde nonostante il fatto che mancassero due componenti fondamentali di una macroeconomia, ossia il sistema bancario e il sistema di bilancio statale."}
{"id": "14949", "revid": "438678", "url": "https://it.wikipedia.org/wiki?curid=14949", "title": "Nord", "text": "Il nord, o anche norte o settentrione, \u00e8 uno dei quattro punti o direzioni cardinali. \u00c8 opposto al sud e perpendicolare a est e ovest. Nello specifico della cultura occidentale, il nord \u00e8 il punto cardinale principale usato (esplicitamente o implicitamente) per definire le altre direzioni.\n\u00c8 la direzione a sinistra dell'osservatore orientato verso est e a destra di quello orientato verso ovest.\nIl nord geografico.\nIl nord geografico \u00e8 la direzione verso l'estremit\u00e0 settentrionale dell'asse sul quale ruota la Terra, chiamata Polo Nord, che si trova nell'Artide.\nIl nord magnetico.\nIl nord magnetico \u00e8 la direzione verso il Polo Nord magnetico, che si trova a una certa distanza dal Polo Nord geografico.\nIl nord magnetico \u00e8 una direzione geografica variabile. Infatti questo nord varia di 7' l'anno. Oggi il VAR (Variation angle) \u00e8 pari a 3\u00b0. Questa direzione \u00e8 utilizzata nelle strumentazioni di bordo per gli aeroplani e le navi. \u00c8 da notare che convenzionalmente in un dipolo viene definito polo nord il polo da cui divergono le linee di forza del campo magnetico e polo sud quello su cui convergono. In base a questa definizione, attualmente sulla Terra il polo magnetico nei pressi del Polo Nord geografico sarebbe un polo sud magnetico. Tuttavia, per semplicit\u00e0 esso \u00e8 denominato Polo Nord magnetico. I Poli magnetici sono soggetti a periodiche inversioni complete, causate da mutamenti nel nucleo terrestre.\nEtimologia.\nLa parola \"settentrione\" deriva dal latino \"Septem Triones\", cio\u00e8 \"Sette Buoi\", nome che gli antichi Romani avevano dato alle sette stelle dell'Orsa Maggiore, simboleggiando il loro lento movimento attorno alla stella polare che ricordava loro quello dei buoi durante l'aratura.\nIl termine \"nord\" deriva forse da Nor\u00f0ri,\nnano posto a nord che reggeva la volta celeste nella mitologia norrena."}
{"id": "14950", "revid": "1632387", "url": "https://it.wikipedia.org/wiki?curid=14950", "title": "1 (numero)", "text": "Uno (cf. latino \"\u016bnus\", greco \"\u03b5\u1f37\u03c2\", gotico \"ains\", antico irlandese \"oen\", antico slavo \"ino-\") \u00e8 il numero naturale che segue lo 0 e precede il 2.\nConvenzioni.\nSport.\nNegli sport di squadra, i giocatori sono in genere numerati a partire dal numero Uno."}
{"id": "14953", "revid": "919135", "url": "https://it.wikipedia.org/wiki?curid=14953", "title": "3 (numero)", "text": "Tre (cf. latino \"tres\", greco \"\u03c4\u03c1\u03b5\u1fd6\u03c2\", sanscrito \"tr\u00e1ya\u1e25\", gotico \"\u00fereis\", antico slavo \"trje\", arabo \"thal\u0101tha\") \u00e8 il numero naturale che segue il 2 e precede il 4.\nConvenzioni.\nSport.\nCalcio.\nIl 3, nella numerazione di base del calcio a 11, \u00e8 il numero del terzino sinistro.\nLe seguenti squadre di calcio del campionato italiano hanno ritirato la maglia numero 3:\nPallacanestro.\nLe seguenti squadre di pallacanestro della NBA hanno ritirato la maglia numero 3:\nRugby.\nNel rugby a 15 la maglia numero 3 \u00e8 indossata dal pilone destro."}
{"id": "14955", "revid": "1632387", "url": "https://it.wikipedia.org/wiki?curid=14955", "title": "4 (numero)", "text": "Quattro (cf. latino \"quattuor\", greco \"\u03c4\u03ad\u03c3\u03c3\u03b1\u03c1\u03b5\u03c2\", sanscrito \"catv\u0101ra\u1e25\", gotico \"fidwor\") \u00e8 il numero naturale dopo il 3 e prima del 5.\nSimbologia.\nNumerologia.\n\u00c8 un numero simbolico per il popolo dei Mapuche o Mapuce (un popolo che proviene dall'America latina).\nConvenzioni.\nSport.\nCalcio.\nNella numerazione base del calcio a 11 il 4 sta solitamente sulla maglia del mediano, il centrocampista che gioca davanti alla difesa.\nNBA.\nLe seguenti squadre di pallacanestro della NBA hanno ritirato la maglia numero 4:\nMotociclismo.\nIl 4 \u00e8 il numero con cui corre nel campionato di MotoGP Andrea Dovizioso\nRugby.\nNel rugby a 15 la maglia numero 4 \u00e8 indossata dal giocatore di seconda linea sinistro."}
{"id": "14968", "revid": "2000166", "url": "https://it.wikipedia.org/wiki?curid=14968", "title": "Herri Batasuna", "text": ""}
{"id": "14969", "revid": "640277", "url": "https://it.wikipedia.org/wiki?curid=14969", "title": "Arno Penzias", "text": "Ha vinto premio Nobel per la fisica per la scoperta della radiazione cosmica di fondo.\nBiografia.\nNasce a Monaco di Baviera. All'et\u00e0 di sei anni fa parte del contingente di circa 10.000 bambini ebrei evacuati in Gran Bretagna con il famoso Kindertransport. Nel 1940 viene trasferito a New York con la sua famiglia.\nNel 1978 ha ricevuto il Premio Nobel per la Fisica insieme a Robert Wilson e a P\u00ebtr Kapica (quest'ultimo per una ricerca non correlata).\nPenzias e Wilson scoprirono nel 1964 la radiazione cosmica di fondo mentre stavano lavorando con un nuovo tipo di antenna per microonde. I due captarono un rumore di origine ignota con frequenze caratteristiche delle microonde e di intensit\u00e0 costante.\nIgnari della natura del fenomeno, i due si rivolsero a Robert H. Dicke della Princeton University, il quale si rese subito conto che quel rumore altro non era che la radiazione cosmica di fondo ipotizzata negli anni quaranta dall'astrofisico e cosmologo George Gamow.\nPenzias e Wilson erano ricercatori dei Bell Laboratories.\nLa scoperta \u00e8 considerata la pi\u00f9 importante tra le prove sperimentali a favore delle teorie cosmologiche che prevedono un Big Bang, proposta da Aleksandr Aleksandrovi\u010d Fridman e Georges Lema\u00eetre negli anni venti."}
{"id": "14970", "revid": "1718925", "url": "https://it.wikipedia.org/wiki?curid=14970", "title": "Robert Woodrow Wilson", "text": "Nel 1978 ha vinto il Premio Nobel per la Fisica assieme a Arno Penzias per aver scoperto (nel 1964)\nla Radiazione cosmica di fondo: mentre stavano lavorando con un nuovo tipo di antenna per microonde, Penzias e Wilson trovarono una sorgente di rumore che non potevano eliminare n\u00e9 spiegare, fino a che non si rivolsero a Robert Dicke della Princeton University, il quale si rese immediatamente conto che quel rumore altro non era che la radiazione cosmica di fondo ipotizzata negli anni quaranta dall'astrofisico George Gamow.\nQuesta scoperta \u00e8 considerata la pi\u00f9 importante delle prove sperimentali a favore delle teorie cosmologiche che prevedono un Big Bang."}
{"id": "14971", "revid": "729019", "url": "https://it.wikipedia.org/wiki?curid=14971", "title": "Cosmic Background Explorer", "text": "Il Cosmic Background Explorer (COBE), a volte citato come Explorer 66, \u00e8 stato un satellite scientifico lanciato dalla NASA il 18 novembre 1989. La sua missione era di misurare lo spettro della radiazione cosmica di fondo a microonde (CMBR) e di cercare eventuali disuniformit\u00e0 in questa radiazione.\nLa missione fu un successo: dopo aver trovato che (in perfetto accordo con le previsioni teoriche) la CMBR ha uno spettro di corpo nero ad una temperatura di 2,726 kelvin, nel 1992 furono anche pubblicate le mappe della CMBR ottenute da COBE, che per la prima volta rivelavano variazioni spaziali dell'emissione. La misurazione di queste piccole variazioni (comprese fra lo 0,0001% e lo 0,001% del valore medio, su scale angolari di diversi gradi) si \u00e8 dimostrata fondamentale per la successiva evoluzione della Cosmologia, tanto che COBE \u00e8 stato seguito da una lunga serie di esperimenti (BOOMERanG, WMAP e in futuro Planck, per citare solo i pi\u00f9 importanti) per misurare con maggiore dettaglio le propriet\u00e0 della CMBR, in particolare il suo spettro angolare e la sua polarizzazione. \"osservando la radiazione da una posizione situata molto al di sopra dell'atmosfera terrestre , il satellite COBE non era influenzato da variazioni spurie dovute a cambiamenti atmosferici e svolgeva il suo lavoro con precisione molto superiore a quella di qualsiasi analogo esperimento eseguito sulla Terra \".\nDue dei principali ideatori e realizzatori di COBE, John C. Mather e George F. Smoot, hanno ricevuto il Premio Nobel per la Fisica del 2006 per i risultati conseguiti dal satellite."}
{"id": "14987", "revid": "22828", "url": "https://it.wikipedia.org/wiki?curid=14987", "title": "Client-server", "text": ""}
{"id": "14988", "revid": "1318658", "url": "https://it.wikipedia.org/wiki?curid=14988", "title": "George Gamow", "text": "Ha lavorato su un gran numero di argomenti, fra cui il nucleo atomico, l'evoluzione stellare, la nucleosintesi stellare, la cosmologia, il decadimento alfa (spiegato grazie all'utilizzo dell'effetto tunnel). Ha contribuito inoltre in maniera importante alla comprensione dei sistemi di codificazione genetica utilizzati nella sequenza della catena elicoidale del DNA, da poco scoperta.\nFu anche un brillante divulgatore scientifico, autore, in questo campo, di opere \u00aboriginali e divertenti\u00bb.\nBiografia.\nGamow nacque a Odessa, in Ucraina, che all'epoca faceva parte della Russia zarista. Studi\u00f2 all'Universit\u00e0 Novorossija di Odessa (1922-23) e all'Universit\u00e0 di Leningrado (1923-1929) dove segu\u00ec i corsi di Aleksandr Aleksandrovi\u010d Fridman che proponeva soluzioni alle equazioni di Einstein che permettevano di descrivere un universo non statico, ma in espansione. Dopo la laurea, si occup\u00f2 di teoria quantistica all'Universit\u00e0 di Gottinga, dove le sue ricerche sul nucleo atomico furono alla base della sua tesi di dottorato. Lavor\u00f2 quindi all'Istituto di Fisica Teorica dell'Universit\u00e0 di Copenaghen (1928-1931) ed al Cavendish Laboratory di Cambridge, diretto da Ernest Rutherford. In questi anni continu\u00f2 ad occuparsi della fisica del nucleo (proponendo tra l'altro il modello \"a goccia\") ma lavor\u00f2 anche nel campo della fisica stellare assieme a Robert Atkinson e Fritz Houtermans.\nGamow lavor\u00f2 poi in diversi istituti, prima di fuggire definitivamente dal clima sempre pi\u00f9 opprimente della Unione Sovietica degli anni delle Grandi purghe staliniane. Nel 1934 si stabil\u00ec alla George Washington University, dove pubblic\u00f2 lavori con Edward Teller, Mario Schoenberg e Ralph Alpher.\nIl fondamentale articolo sulla cosmogenesi scritto con Ralph Alpher fu pubblicato col nome di teoria di Alpher-Bethe-Gamow poich\u00e9 Gamow aggiunse volutamente il nome di Hans Bethe per analogia con le prime tre lettere dell'alfabeto greco, \"alfa beta gamma\".\nGamow fu uno strenuo sostenitore della teoria del Big Bang, e nei suoi lavori predisse ad esempio l'esistenza della Radiazione cosmica di fondo. Il suo modello di Big Bang prevedeva che gli elementi chimici si sarebbero costituiti prima della nascita delle stelle, grazie alla presenza di un gas di neutroni molto caldo e straordinariamente denso.\nRimase a Washington fino al 1954, poi si spost\u00f2 all'Universit\u00e0 della California a Berkeley (1954), e all'Universit\u00e0 del Colorado (1956-1968).\nRiconoscimenti.\nNel 1956 gli fu conferito un premio dell'UNESCO per il suo sforzo teso a diffondere la scienza attraverso svariati libri di divulgazione.\nGli sono stati dedicati il cratere Gamow sulla Luna e l'asteroide 8816 Gamow."}
{"id": "14994", "revid": "827882", "url": "https://it.wikipedia.org/wiki?curid=14994", "title": "Fred Hoyle", "text": "I suoi numerosi contributi scientifici vanno dalla spiegazione della genesi degli elementi \"pesanti\" a quella della frammentazione del gas in stelle, ma egli \u00e8 noto soprattutto come sostenitore della teoria cosmologica dello \"stato stazionario\" e dell'ipotesi della Panspermia.\nHoyle fu un autore di fantascienza e conduttore di programmi di divulgazione scientifica di successo. \nBiografia.\nAttivit\u00e0 scientifica.\nIl modo di procedere singolare ed acuto di Hoyle nel campo della scienza \u00e8 ben illustrato dall'esempio di uno dei suoi primi articoli scientifici, basato su un uso peculiare del Principio antropico: mentre cercava di definire le reazioni nucleari coinvolte nella nucleosintesi stellare, Hoyle osserv\u00f2 che una particolare reazione, la formazione del carbonio a partire da 3 nuclei di elio, poteva essere efficiente solo se il nucleo del carbonio fosse stato caratterizzato da livelli energetici estremamente specifici. \nPoich\u00e9 il carbonio (che \u00e8 necessario per la formazione di tutte le molecole organiche, e quindi per la vita) \u00e8 un elemento piuttosto abbondante nell'universo, la reazione deve essere efficiente, per cui Hoyle predisse su questa base l'esistenza di alcuni livelli energetici del nucleo di carbonio, che furono confermati sperimentalmente solo pi\u00f9 tardi dall'\u00e9quipe del fisico statunitense William Fowler.\nLa controversia cosmologica.\nPer quanto i suoi contributi scientifici vadano ben al di l\u00e0 di essa, Hoyle \u00e8 noto soprattutto per essere stato il campione della teoria cosmologica dello \"stato stazionario\", che per oltre 20 anni costitu\u00ec una valida alternativa a quella che \u00e8 oggi nota come teoria del \"Big Bang\" (un termine coniato dallo stesso Hoyle, in senso polemico).\nHoyle, uno dei sostenitori pi\u00f9 accesi del modello di stato stazionario, e un materialista impegnato, riteneva che il vecchio modello rivale fosse una forzatura in quanto violava i principi filosofici fondamentali sulla natura infinita dell'esistenza, inoltre pensava che il modello standard della cosmologia basato sul Big Bang violasse una legge considerata inviolabile nel mondo naturale, quella di Lavoisier, postulando in alcune formulazioni la nascita di materia dal nulla. \nLa sua idea della panspermia, oggi condivisa da altri, lo avrebbe fatto includere - probabilmente a torto e a causa della sua teoria dell'intelligenza universale - nei critici dell'evoluzionismo classico darwiniano; alcuni lo descrissero come un creazionista non religioso, etichetta da lui respinta, un antievoluzionista o un sostenitore del disegno intelligente. Egli in realt\u00e0 critic\u00f2 sempre i creazionisti.\nHoyle si descriveva come ateo o agnostico e sosteneva che il Big Bang era passibile di strumentalizzazione; egli ammoniva esplicitamente che esso veniva sostenuto come un dogma \u201ccausa prima\u201d in linea con la teologia occidentale piuttosto che con la scienza. Il modello stazionario riscontr\u00f2 un notevole successo negli anni '50. Una ragione fu forse l'istintiva reazione di diversi scienziati al tentativo di strumentalizzazione delle loro scoperte portato avanti dalla Chiesa cattolica, che volle vedere nella teoria del Big Bang una dimostrazione scientifica della creazione e dell'esistenza di Dio. Il primo propositore era stato infatti Georges Lema\u00eetre, fisico e sacerdote cattolico belga nel 1927. Negli anni venti e trenta quasi tutti i maggiori cosmologi preferivano un universo eterno, e molti obiettarono che l'origine del tempo implicita nel Big Bang introduceva concetti religiosi all'interno della fisica; questa obiezione fu pi\u00f9 tardi ripresa dai sostenitori della teoria dello stato stazionario. Lo stesso papa Pio XII, quando fu pubblicata la teoria, si entusiasm\u00f2 con un personale e lungo commento teologico, nel 1951, improntato sull'Ex nihilo nihil fit ed il \"Fiat lux\". Tuttavia, gli approcci di una qualsivoglia fede spirituale o - in termini filosofici - trascendenza - su tale teoria, possono essere molto aperti, e di vario tipo. Hoyle scelse di opporsi anche alla scientificit\u00e0 del Big Bang stesso.\nL'ingresso di Hoyle nella controversia cosmologica si ebbe nel 1948: per quanto condividesse l'interpretazione della cosiddetta legge di Hubble in termini di espansione dell'universo, Hoyle non riteneva che ci\u00f2 dovesse necessariamente portare, procedendo a ritroso nel tempo, ad una condizione di densit\u00e0 e temperatura infinita (ovvero al \"Big Bang\"): propose quindi una teoria che, per quanto basata sulla relativit\u00e0 generale, inseriva nelle equazioni di Albert Einstein un termine contenente un campo ad energia e pressione negativa (\"C-field\", \"creation field\", \"campo di creazione\") che legava l'espansione dell'universo alla creazione di nuova materia. L'espansione dell'universo sarebbe stata dovuta alla creazione di nuova materia. Questa possibilit\u00e0 di \"creazione continua\" della materia venne considerata da Hoyle \nIl modello teorico di universo che ne scatur\u00ec \u00e8 detto dello \"stato stazionario\" (ma anche della \"creazione continua\") e trov\u00f2 riscontro nel lavoro pressoch\u00e9 contemporaneo di due colleghi di Fred Hoyle, Hermann Bondi e Thomas Gold, i quali seguendo un approccio diverso, puramente deduttivo e basato sul \"principio cosmologico perfetto\" (il \"principio cosmologico\" comunemente assunto in cosmologia afferma che se si considerano scale sufficientemente ampie non esistono luoghi privilegiati rispetto ad altri; il \"principio cosmologico perfetto\" aggiunge che non esiste neppure un'epoca privilegiata rispetto alle altre, il che implica che l'universo sia eterno) arrivarono a conclusioni molto simili.\nIl tasso di produzione di materia richiesto dalla teoria della \"creazione continua\" (circa un atomo di idrogeno per chilometro cubo ogni anno) \u00e8 cos\u00ec basso da essere del tutto inosservabile, per cui la mancata osservazione diretta della creazione di materia non \u00e8 sufficiente a falsificarla.\nDopo alcuni decenni di dibattito acceso, nei primi anni settanta la teoria dello stato stazionario fu abbandonata praticamente da tutti (con l'eccezione di Hoyle e pochi seguaci, che nel 1993 tornarono a proporre il cosiddetto \"Stato Quasi Stazionario\") in seguito alla scoperta della Radiazione cosmica di fondo e ad altri risultati che mostravano una variazione della densit\u00e0 spaziale dei quasar in funzione della distanza (per quanto meno nota, quest'ultima \u00e8 ora considerata la pi\u00f9 importante delle due prove che confutano la teoria di Hoyle). La teoria di Hoyle venne ripresa da altri scienziati (Jayant V. Narlikar, Halton Arp, ecc.). Hoyle diede comunque un importante contributo al modello standard della cosmologia e present\u00f2 poi un'alternativa con la detta teoria dello stato quasi stazionario, in cui tenta una conciliazione attraverso una sorta di modello ciclico.\nLa nucleosintesi stellare.\nA partire dal 1946 (quando pubblic\u00f2 un articolo su \"La Sintesi degli elementi a partire dall'Idrogeno\") Hoyle lavor\u00f2 allo studio della formazione degli elementi attraverso reazioni nucleari nei nuclei delle stelle. In particolare, negli anni cinquanta egli produsse diversi lavori al riguardo, in collaborazione con il fisico W.A. Fowler (che nel 1983 vinse un Premio Nobel per ricerche correlate a queste) e con gli astronomi Geoffrey e Margaret Burbidge. Nel 1957 essi pubblicarono un lavoro intitolato \"La sintesi degli elementi nelle stelle - I\" (dove il \"I\" si riferisce ad una seconda parte che non fu mai pubblicata).\nQuesta teoria fu decisamente pi\u00f9 fortunata di quella dello \"stato stazionario\": con l'importante eccezione dell'elio e di pochi altri elementi leggeri (le cui abbondanze sono spiegabili solo facendo ricorso alla nucleosintesi primordiale, ovvero all'ipotesi che siano stati sintetizzati in un'epoca molto prossima al \"Big Bang\") si ritiene che la teoria di Hoyle secondo la quale gli elementi \"pesanti\" sono le \"ceneri\" di combustioni nucleari avvenute nelle stelle sia sostanzialmente corretta.\nAltre attivit\u00e0.\nA seguito delle sue attivit\u00e0, nel 1957 divenne membro (\"Fellow\") della Royal Society.\nNel 1967 Hoyle fond\u00f2 il dipartimento di Astronomia Teorica dell'Universit\u00e0 di Cambridge, di cui divenne direttore. Nel 1972 fu nominato cavaliere; tuttavia nello stesso anno egli lasci\u00f2 Cambridge, anche per via del crescente sostegno che il \"Big Bang\" stava ottenendo nell'ambiente astronomico inglese.\nControversie scientifiche.\nLa mente fervida di Hoyle lo port\u00f2 spesso a ideare e a sostenere posizioni controverse. Uno dei principali esempi \u00e8 il suo coinvolgimento nel campo della biologia con l'ipotesi della Panspermia secondo cui la vita \u00e8 un fenomeno cosmico globale. Infatti Hoyle, assieme a Chandra Wickramasinghe, propose la teoria che la vita si sia evoluta nello spazio, diffondendosi nell'universo, e che questa sia l'origine della vita sulla Terra. Inoltre l'evoluzione sarebbe sospinta da un lento ma continuo afflusso di virus dallo spazio, trasportati da comete (afferm\u00f2 un'origine extraterrestre - nel senso di provenienza dei virus dallo spazio - anche per l'AIDS e le pandemie influenzali). Egli sosteneva inoltre che tutto il cosmo fosse ricco di batteri e pieno di vita. Per quanto scarsamente accreditata (i suoi riscontri sperimentali sono a tutt'oggi quasi inesistenti), questa teoria ha sicuramente avuto una ricaduta scientifica positiva, spingendo ad esempio alla ricerca (ed alla scoperta) di numerose specie organiche in ambienti astronomici come le comete o le nubi molecolari. \nFra le altre controversie cui Hoyle prese parte, le pi\u00f9 famose sono legate ai suoi dubbi sull'autenticit\u00e0 di un fondamentale fossile di archaeopteryx e la sua condanna per l'assegnazione del Premio Nobel per la Fisica 1974 al solo Antony Hewish e non a Jocelyn Bell, che pure aveva avuto un ruolo fondamentale nella scoperta (la prima pulsar) per cui Hewish venne premiato. Secondo alcuni questa critica cost\u00f2 il Nobel a Hoyle, per le sue ipotesi sulla nucleosintesi stellare.\nAttivit\u00e0 letterarie e di divulgazione scientifica.\nNegli anni cinquanta Hoyle tenne una serie di trasmissioni radiofoniche alla BBC, che furono raccolte nel libro \"La natura dell'Universo\" (\"The Nature of the Universe\") e poi scrisse diversi altri libri di divulgazione scientifica.\nScrisse anche diversi libri di fantascienza. Il pi\u00f9 importante \u00e8 probabilmente \"La nuvola nera\" (\"The Black Cloud\", 1957), in cui si ipotizza che le pi\u00f9 intelligenti forme di vita dell'universo abbiano la forma di nubi di gas interstellare, che si sorprendono del fatto che la vita intelligente possa svilupparsi anche su dei pianeti. \nUn altro dei suoi romanzi, \"A come Andromeda\", basato su uno sceneggiato televisivo britannico della BBC, con sceneggiatura scritta da Hoyle con John Elliot, fu a sua volta trasposto in un omonimo sceneggiato televisivo italiano.\nRiconoscimenti.\nNel 1970 gli fu assegnata la Medaglia Bruce.\nNel 1971 gli fu assegnato l'Henry Norris Russell Lectureship.\nNel 1974 gli fu assegnata la Medaglia Royal.\nNel 1977 gli fu assegnato il Premio Klumpke-Roberts.\nNel 1994, insieme a Martin Schwarzschild, gli fu assegnato il Premio Balzan per l'astrofisica (evoluzione delle stelle).\nNel 1996 gli fu assegnato il Annenberg Foundation Prize.\nNel 1997 l'Accademia Reale Svedese delle Scienze gli assegn\u00f2 il Premio Crafoord.\nL'asteroide 8077 Hoyle \u00e8 stato cos\u00ec chiamato in suo onore.\nNel 2008 lo IOP (Institute of Physics) ha istituito in suo onore la Medaglia Hoyle."}
{"id": "14997", "revid": "56620", "url": "https://it.wikipedia.org/wiki?curid=14997", "title": "Raymond Poincar\u00e9", "text": "Fu Presidente della Repubblica francese durante la prima guerra mondiale e in seguito primo ministro. Era fratello di Lucien Poincar\u00e9 e cugino di Henri Poincar\u00e9, e fu fondatore della R\u00e9union des Mus\u00e9es Nationaux insieme a Georges Leygues.\nBiografia.\nNacque a Bar-le-Duc, Lorena, Francia, figlio di Nicolas Antoinin H\u00e9l\u00e8ne Poincar\u00e9 (1825-1911), un affermato funzionario e meteorologo, nonch\u00e9 politecnico, ingegnere ed ispettore generale dei Lavori Pubblici. La madre, Nanine Marie Ficatier (1838-1913), era imparentata col generale napoleonico barone Florentin Ficatier. Educato all'Universit\u00e0 di Parigi, Raymond venne chiamato all'ordine degli avvocati e fu per qualche tempo editore del \"Voltaire\". Lavor\u00f2 per oltre un anno al dipartimento dell'agricoltura, quando nel 1887 venne eletto deputato per la Meuse. Si fece una grande reputazione alla Camera come economista, e sedette alla commissione bilancio del 1890-1891 e 1892. Fu ministro per l'educazione, le belle arti e la religione nel primo gabinetto (aprile-novembre 1893) di Charles Dupuy, e ministro per le finanze nel secondo e nel terzo (maggio 1894- gennaio 1895).\nNel gabinetto di Alexandre Ribot, Poincar\u00e9 divenne ministro della pubblica istruzione. Anche se venne escluso dal gabinetto radicale che segu\u00ec, lo schema revisionato di imposte sulla successione proposto dal nuovo ministro si basava sulle sue proposte dell'anno precedente.\nDivenne vicepresidente della Camera nell'autunno del 1895, e nonostante l'aspra ostilit\u00e0 dei Radicali mantenne la sua posizione anche nel 1896 e nel 1897.\nNel 1906 ritorn\u00f2 al ministero delle finanze nel breve governo Sarrien. Nel 1912 divenne Primo Ministro e ministro degli esteri, l'anno dopo succedette ad Armand Falli\u00e8res come Presidente della Repubblica.\nPreoccupato per la sicurezza nazionale, si impegn\u00f2 a rafforzare la Francia, anche tramite l'alleanza stretta con Regno Unito e Russia (alleanza franco-russa), assistette alle manovre dell'esercito russo e s'intrattenne con lo Zar Nicola II (luglio 1914). Rimase presidente per tutto il corso della prima guerra mondiale. Al termine del conflitto si batt\u00e9 per una dura punizione della Germania e per ottenere garanzie circa la sicurezza della Francia, al punto da considerare il trattato di Versailles troppo indulgente.\nDopo la fine del mandato presidenziale venne nuovamente nominato primo ministro (1922) e come tale, nel 1923, fece occupare la regione della Ruhr dalle truppe francesi, poich\u00e9 la Germania non era in grado di pagare le pesantissime riparazioni di guerra. Dopo aver ceduto l'incarico nel 1924, Poincar\u00e9 torn\u00f2 di nuovo a occupare la posizione di primo ministro nel 1926, durante un periodo di crisi finanziaria, e si ritir\u00f2 definitivamente dalla scena politica nel 1929.\nMantenne la sua attivit\u00e0 di avvocato per tutta la carriera politica e pubblic\u00f2 diversi saggi di politica e letteratura.\nSuo fratello, Lucien Poincar\u00e9 (1862), era un famoso fisico, divenne ispettore generale dell'istruzione pubblica nel 1902 e fu l'autore di \"La Physique moderne\" (1906) e \"L'Electricit\u00e9\" (1907). Il geniale matematico e fisico Henri Poincar\u00e9 (1854) appartiene a un altro ramo della stessa famiglia."}
{"id": "14998", "revid": "11", "url": "https://it.wikipedia.org/wiki?curid=14998", "title": "Marco Ulpio Nerva Traiano", "text": ""}
{"id": "14999", "revid": "104458", "url": "https://it.wikipedia.org/wiki?curid=14999", "title": "Marco Ulpio Traiano", "text": ""}
{"id": "15000", "revid": "11", "url": "https://it.wikipedia.org/wiki?curid=15000", "title": "Marcus Ulpius Nerva Traianus", "text": ""}
{"id": "15001", "revid": "11", "url": "https://it.wikipedia.org/wiki?curid=15001", "title": "Marcus Ulpius Traianus", "text": ""}
{"id": "15009", "revid": "131358", "url": "https://it.wikipedia.org/wiki?curid=15009", "title": "International Standard Organization", "text": ""}
{"id": "15010", "revid": "125338632", "url": "https://it.wikipedia.org/wiki?curid=15010", "title": "Arte digitale", "text": "Con arte digitale (detta anche digital art o computer art) si definisce un'opera o una pratica artistica che utilizza la tecnologia digitale come parte del processo creativo o di presentazione espositiva. Dagli anni '70, sono stati usati vari nomi per descrivere tale processo, tra cui \"\"computer art\" ed \"arte multimediale\"\". L'arte digitale \u00e8 spesso compresa nel termine ombrello \"new media art\".\nUna volta vinte le reticenze iniziali, l'impatto delle tecnologie digitali trasformarono radicalmente discipline come la pittura, il disegno, la scultura, la musica o la sound art, mentre altri campi della ricerca artistica digitale come la net art, l'installazione digitale e la realt\u00e0 virtuale, divennero pratiche artistiche riconosciute. Pi\u00f9 in generale il termine artista digitale \u00e8 usato per descrivere chi fa uso delle tecnologie digitali nella produzione artistica.\nLe tecniche dell'arte digitale sono ampiamente utilizzate dai media mainstream nelle pubblicit\u00e0 e dai registi per produrre effetti visivi. Il desktop publishing ha avuto un enorme impatto sul mondo dell'editoria, anche se questo \u00e8 pi\u00f9 legato alla progettazione grafica. Le tecniche digitali sono comunque diventate uno strumento indispensabile nella creazione di un'opera, sia per gli artisti digitali che per quelli tradizionali. Considerando poi i parallelismi tra le arti visive e musicali, \u00e8 possibile che l'accettazione generale del valore dell'arte visiva digitale progredisca pi\u00f9 o meno allo stesso modo dell'accresciuta accettazione della musica prodotta elettronicamente negli ultimi tre decenni.\nStoria dell'Arte digitale.\nLa computer art nasce nel 1950 grazie alla sperimentazione di Ben Laposky (USA) e Manfred Frank (Germania) due matematici e programmatori, non artisti, ma con delle sensibilit\u00e0 artistiche che vanno per\u00f2 verso la grafica.\nB. Laposky e M. Frank si rifanno al costruttivismo e al razionalismo del Bauhaus.\nBen Laposky nel 1950 realizza un \u201coscillogramma\u201d: lavora con l'oscilloscopio, scrive una funzione matematica (quindi non un'immagine) nel processore ed ottiene la base per una proiezione grafica, poi prende l'oscilloscopio con il quale varia la lunghezza d'onda dei raggi luminosi del tubo catodico e crea delle distorsioni.\nLa \"digital art\" pu\u00f2 essere generata completamente dai computer, come per i frattali, o presa da altre sorgenti, come la scansione di una fotografia o un'immagine disegnata con l'ausilio di un software di grafica vettoriale, usando un mouse o una tavoletta grafica. La disponibilit\u00e0 e la popolarit\u00e0 di software per il fotoritocco e la manipolazione delle immagini ha prodotto una vasta e creativa libreria di immagini altamente modificate, che hanno poco o nulla a che vedere con le immagini originali. Usando versioni elettroniche di pennelli, filtri e ingrandimenti, questi \"neografi\", producono immagini non ottenibili attraverso i convenzionali strumenti fotografici. Inoltre, gli artisti digitali possono manipolare scansioni di disegni, dipinti, collage o litografie, o usare le tecniche sopra menzionate in combinazione.\nLa grafica tridimensionale viene creata attraverso il processo di disegnare immagini complesse a partire da forme geometriche, poligoni o NURBS, per creare forme tridimensionali realistiche, oggetti e scene utilizzabili in diversi media, come film, televisione, stampe ed effetti speciali visivi.\nI principali mass media usano molta \"digital art\" nelle pubblicit\u00e0, e i computer sono impiegati abbondantemente nei film per produrre effetti speciali. Il desktop publishing ha avuto un grande impatto nel mondo dell'editoria, anche se \u00e8 pi\u00f9 correlato alla grafica (\"graphic design\").\nCionondimeno, la \"digital art\" deve ancora guadagnarsi l'accettazione e il riguardo concessi a forme d'arte storicamente consolidate come scultura, pittura e disegno, forse a causa dell'erronea impressione da parte di molti che \"a farla \u00e8 il computer\".\nAd ogni modo, gli artisti digitali dispongono di un'ampia gamma delle tecniche di cui sopra per esprimere creativamente loro stessi.\nI computer vengono usati comunemente anche per creare musica, specialmente musica elettronica, in quanto forniscono una maniera facile e potente per arrangiare e creare campioni sonori. \u00c8 possibile che l'accettazione generale del valore della \"digital art\" aumenter\u00e0 allo stesso modo in cui \u00e8 aumentata l'accettazione della musica prodotta con l'elettronica durante gli ultimi tre decenni.\nPietro Grossi pioniere della Computer music, con gli stessi principi estetici che hanno guidato il suo lavoro musicale, crea la HomeArt (termine da lui stesso coniato e teorizzato) presentata per la prima volta durante la mostra \"Nuova Atlantide - Il continente della musica elettronica\" alla Biennale di Venezia nel 1986. \nI processi musicali di Grossi si concretizzano ora in immagini digitali. I suoi programmi all\u2019interno dei quali viene dato spazio a procedure casuali nell\u2019ambito di una unica idea compositiva, si sviluppano poi in una miriade di variazioni grafiche, che lui cattura fotografando lo schermo, e chiama \"Attimi di HomeArt\".\nDal 1986 fino al 2002 anno della sua scomparsa, centinaia di programmi di \"HomeArt\" e di realizzazioni visive, spesso come detto, cristallizzate in immagini fotografiche stampate su carta, sono state prodotte e documentate dall\u2019autore. \nSergio Maltagliati,compositore e artista digitale, continuer\u00e0 e svilupper\u00e0 il lavoro di Grossi,\nanche per la parte grafica, creando il software \"autom@tedVisuaL\" (la prima versione nel 2012).\nQuesto nuovo programma crea sequenze sempre diverse di immagini digitali, e segue il codice dei programmi originali di \"HomeArt\" di Grossi. Il lavoro \u00e8 documentato in una pubblicazione \"HOMEBOOK 45 unique graphics\".\nA poco a poco il mondo dell'arte digitale ha fatto progressi e ha tentato di cercare una sua collocazione e a stabilire una sua nicchia di mercato; a tal proposito sono state organizzate numerose mostre e assegnate dei premi in Italia e all'estero, proprio con lo scopo di sensibilizzare verso questo nuovo tipo di arte.\nSebbene l'arte digitale in Italia non abbia ancora attecchito come in altri paesi, ci sono numerosi artisti digitali.\nBibliografia.\nValentino Catrical\u00e0 (a cura di), \"Media Art. Towards a New Definition of the arts in the age of technology\", Gli Ori, Pistoia 2015"}
{"id": "15011", "revid": "74801", "url": "https://it.wikipedia.org/wiki?curid=15011", "title": "Jack Hannah", "text": "Hannah dalla natia Arizona si trasferisce con la sua famiglia in California, dove studia alla \"Grammar School\" di San Isidro, alla \"high school\" di National City e quindi, nel 1931, alla \"Art Guild Academy\" di Los Angeles. In questo periodo di studi realizza manifesti pubblicitari per vari teatri e per la Foster&amp;Kleiser.\nAllo Studio Disney.\nVerso la fine del 1932 si presenta agli Studi Disney e dopo il solito periodo di apprendistato, il 31 gennaio 1931 viene assunto come assistente animatore: collaborer\u00e0 subito alla realizzazione del cortometraggio \"I Tre Porcellini\", vincitore di un premio Oscar. Far\u00e0 quindi l'assistente per vari animatori (Norman Ferguson, Dick Lundy, Hamilton Luske) nella realizzazione di corti per le serie \"Mickey Mouse\" e \"Silly Symphony\".\nNel 1937 Jack King, che dirige i cortometraggi (\"shorts\") di Paperino, lo promuove ad animatore e nello stesso anno collabora alla sua prima sceneggiatura per il cortometraggio \"Clock Cleaners\". Qualche mese dopo Harry Reeves lo invita a passare dal reparto sceneggiature: qui d\u00e0 vita ad un'eccezionale collaborazione con Carl Barks che d\u00e0 origine ad alcuni splendidi capolavori nella storia animata di Paperino, come \"Donald's Nephews\", \"Donald's Golf Game\" (1938), \"Donald's Cousin Gus\", \"The Autograph Hound\" (1939), \"Mr Duck Steps Out\" (1940), \"Timber\" (1941).\nI fumetti.\nAll'inizio del 1942, mentre ancora lavorano al reparto sceneggiature, a Barks e Hannah viene assegnato il compito di realizzare un albo a fumetti, basato sullo \"storyboard\" di un cortometraggio animato mai realizzato. La storia (\"Paperino e l'oro del pirata\") verr\u00e0 edita dalla Western Publishing nell'estate dello stesso anno. In seguito i due artisti lavorano ancora insieme alla storia \"Pluto salva la nave\", dopo la quale Barks lascia definitivamente l'animazione per dedicarsi ai fumetti.\nLa regia.\nHannah, al contrario, continua a lavorare nell'animazione e nel 1944 diventa regista con il corto \"Donald's Off Day\", mentre nel 1946 ha l'onore di dirigere il primo cortometraggio di Pippo (\"A Knight for a Day\") e il primo di \"Pluto\" (\"Squatter's Rights\"). In quest'ultimo rispolvera e forgia un nuovo carattere a due dispettosi scoiattoli che, l'anno seguente, inizieranno a tormentare Paperino nello \"short\" dal titolo \"Chip n' Dale\" e che si meriter\u00e0 una nomination all'Oscar, dando vita a una lunga serie di cartoni con Cip e Ciop protagonisti e Paperino loro vittima preferita.\nSuccessivamente Hannah si concentra su Paperino introducendo, nei suoi cartoni, nuovi personaggi, come il coleottero \"Bootle Beetle\" (1947), l'ape \"Buzz\" (alias \"Spike\", 1948) e la strega \"Hazel\" (Nocciola, 1952, ripresa successivamente da Barks nei fumetti) e l'orso \"Humphrey\" (1953).\nDal 1955 dirige le sequenze miste (animazione e riprese dal vivo) che aprono il programma televisivo \"Disneyland\".\nIl 27 maggio 1959 Hannah lascia lo Studio Disney, dopo aver realizzato oltre 75 cortometraggi, di cui otto candidati all'Oscar. Da ricordare, infine, che Hannah ha realizzato anche, ad acquerello, lo \"storyboard\" di \"Topolino e il fagiolo magico\" (1947).\nCon Walter Lantz.\nNello stesso anno viene assunto da Walter Lantz per il quale, fino al 1962, dirige venti corti con il picchio Woody Woodpecker (Picchiarello), il pinguino Chilly Willy e il gatto Doc. Lasciato Lantz, Hannah collabora brevemento con lo studio di Bob Clampett, per il quale dirige la puntata pilota per una serie che non verr\u00e0 mai trasmessa.\nAlla fine ritorna alla Disney, dove ricoprir\u00e0 il ruolo di \"story consultant\" (consulente per le sceneggiature) per serie televisive e dal vivo. Nel 1975 organizza e dirige i corsi di animazione presso il \"California Institute of the Arts\" di Valencia, che diventer\u00e0, grazie a lui, la pi\u00f9 importante scuola di animazione di tutta l'America: vi rester\u00e0 fino al giugno 1983.\nRitiratosi, Hannah si dedica alla pittura, realizzando numerosi paesaggi. Quindi, nel 1992, lo Studio Disney gli tributa il prestigioso \"Disney Legends Award\", una sorta di premio alla carriera riservato a coloro che hanno reso leggendario lo studio californiano.\nDue anni dopo, il 10 giugno 1994, Jack Hannah muore, dopo una breve malattia.\nLascia, oltre ai numerosi cortometraggi diretti, anche poche (sei) storie a fumetti, tutte con Paperino protagonista.\nBibliografia.\nLe informazioni biografiche sul \"cartoonist\" si basano sull'articolo apparso sul n. 136 di \"Zio Paperone\" del gennaio 2001."}
{"id": "15012", "revid": "1318658", "url": "https://it.wikipedia.org/wiki?curid=15012", "title": "Copyleft", "text": "L'espressione copyleft (talvolta indicata in italiano con \"permesso d'autore\"), indica un modello di gestione dei diritti d'autore basato su un sistema di licenze attraverso le quali l'autore (in quanto detentore originario dei diritti sull'opera) indica ai fruitori dell'opera che essa pu\u00f2 essere utilizzata, diffusa e spesso anche modificata liberamente, pur nel rispetto di alcune condizioni essenziali. Il copyleft pu\u00f2 essere applicato ad una moltitudine di opere, che spaziano dal software alle opere letterarie, dai video alle opere musicali, dalle banche dati alle fotografie.\nNella versione pura e originaria del copyleft (cio\u00e8 quella riferita all'ambito \"informatico\") la condizione principale obbliga i fruitori dell'opera, nel caso vogliano distribuire l'opera modificata, a farlo sotto lo stesso regime giuridico (e generalmente sotto la stessa licenza). In questo modo, il regime di copyleft e tutto l'insieme di libert\u00e0 da esso derivanti sono sempre garantiti ad ogni rilascio.\nQuesto terminale, in un senso non strettamente tecnico-giuridico, pu\u00f2 anche indicare generalmente il movimento culturale che si \u00e8 sviluppato sull'onda di questa nuova prassi in risposta all'irrigidirsi del modello tradizionale di copyright.\nEsempi di licenze copyleft per il software sono la GNU GPL e la GNU LGPL, per altri ambiti le licenze Creative Commons (pi\u00f9 propriamente con la clausola \"share alike\") oppure la stessa licenza GNU FDL usata per Wikipedia fino al 2009 (data del passaggio alla licenza Creative Commons).\nEtimologia.\nIl termine \"copyleft\", secondo alcune fonti, \u00e8 venuto da un messaggio contenuto nel Palo Alto Tiny BASIC, una versione libera del linguaggio BASIC scritta da Li-Chen Wang alla fine degli anni settanta e derivata dal Tiny BASIC. Il listato dei programmi conteneva le frasi \"@COPYLEFT\" e \"ALL WRONGS RESERVED\" (\"TUTTI GLI STORTI RISERVATI\"), giochi di parole su \"copyright\" e \"all rights reserved\" (\"tutti i diritti riservati\"), frase comunemente usata nelle dichiarazioni di copyright.\nRichard Stallman afferma che la parola viene da Don Hopkins, il quale gli mand\u00f2 una lettera nel 1984 o 1985, nella quale era scritto: \"\"Copyleft \u2014 all rights reversed\".\" (\"Copyleft \u2014 tutti i diritti rovesciati.\")\nL'espressione \u00e8 un gioco di parole sul termine \"copyright\", nel quale la parola \"right\", che significa \"diritto\" (in senso legale), viene invertita con \"left\", che vuol dire \"ceduto\"; giocando sul secondo significato delle parole, si pu\u00f2 notare come \"right\" (ovvero \"destra\") viene scambiata con \"left\" (\"sinistra\") anche nel logo. Inoltre \"left\" \u00e8 il participio passato del verbo \"to leave\", che significa \"lasciare\", \"abbandonare\": in questo modo vi \u00e8 un ulteriore gioco di parole sul \"rilasciare\" i diritti invece che \"riservar(seli)\", bench\u00e9 Stallman rigetti questa interpretazione.\nAlcuni leggono nella parola \"left\" un riferimento agli ambienti culturali che tradizionalmente si battono contro i diritti di autore - cio\u00e8 a quelli di sinistra - in avversione a quelli che tradizionalmente ne sono i difensori - quelli di destra. A sostenere questa interpretazione ha contribuito l'attivismo politico di Stallman.\nAll'inizio degli anni settanta \u00e8 stato usato nei \"Principia Discordia\" il termine \"copyleft\" con la notazione \"All Rights Reversed\", la cui pronuncia assomiglia a \"All Rights Reserved\"; il significato letterale \u00e8 \"Tutti i diritti rovesciati\", ma ha un suono simile alla frase \"Tutti i diritti riservati\" (con l'eccezione di \"reversed\", che pure \u00e8 un anagramma di \"reserved\". Pu\u00f2 essere stata questa la fonte di ispirazione di Hopkins o di altri).\nCi sono problemi nel dare una definizione al termine \"copyleft\" per la controversia che lo caratterizza. Il termine, creato come un'affascinante contro-parte del termine \"copyright\", originariamente un sostantivo, indica il tipo di licenza pubblicata sotto la GNU General Public License ideata da Richard Stallman come parte del lavoro della Free Software Foundation. Quindi \"il tuo programma \u00e8 coperto da copyleft\" \u00e8 quasi sempre considerato come un programma pubblicato sotto licenza GPL. Quando viene usato come verbo in inglese, ma intraducibile in italiano, come nella frase \"he copylefted his most recent version\", \u00e8 pi\u00f9 difficile trovare una definizione adatta in quanto pu\u00f2 riferirsi ad una qualsiasi delle molte licenze simili, collegandosi cos\u00ec all'idea presente nell'immaginario collettivo del \"diritto di copia\". Si faccia riferimento alla prossima sezione per ulteriori dettagli in merito.\nStoria.\nIl concetto di copyleft nacque mentre Richard Stallman stava lavorando ad un interprete Lisp. La ditta Symbolics chiese di poter utilizzare l'interprete Lisp e Stallman accett\u00f2 di fornire loro una versione di pubblico dominio della sua opera. Symbolics estese e miglior\u00f2 l'interprete Lisp, ma quando Stallman volle accedere ai miglioramenti che Symbolics aveva apportato al suo interprete, Symbolics rifiut\u00f2. Cos\u00ec Stallman, nel 1984, inizi\u00f2 a lavorare per sradicare questo tipo di comportamento e cultura inclini al \"software proprietario.\" Questo tipo di comportamento fu definito dallo stesso Stallman: \"accaparramento del software\" (in inglese \"software hoarding\").\nDal momento che Stallman riteneva improbabile, a breve termine, eliminare le norme in materia di copyright e le ingiustizie che esse permettevano di compiere, decise di lavorare all'interno dell'ambito delle leggi vigenti e cre\u00f2 una sua propria licenza, la GNU General Public License (GNU GPL), la prima licenza di tipo copyleft. Per la prima volta il detentore del copyright poteva, se lo desiderava, assicurare che il massimo numero di diritti si trasferisse in maniera perpetua agli utenti del programma, a prescindere da quali modifiche sarebbero successivamente state apportate da chiunque al programma originale. Questo trasferimento di diritti non si applica a chiunque, ma solo a chi ha ottenuto il programma. L'etichetta di licenza di tipo \"copyleft\" venne adottata successivamente.\nRichard Stallman descrisse il concetto di copyleft nel \"Manifesto GNU\", nel 1985:GNU non si trova nel dominio pubblico. Tutti avranno il permesso di modificare e ridistribuire GNU, ma a nessuno sar\u00e0 permesso di restringere la sua ulteriore ridistribuzione. In poche parole: la modifica proprietaria non \u00e8 permessa. Voglio essere sicuro che tutte le versioni di GNU rimangano libere.\nDescrizione.\nIl copyleft altro non \u00e8 che una modalit\u00e0 di esercizio del diritto d'autore che sfrutta i principi di base del diritto d'autore non per controllare la circolazione dell'opera bens\u00ec per stabilire un modello virtuoso di circolazione dell'opera, che si contrappone al modello detto \"proprietario\". Il copyleft non potrebbe dunque esistere al di fuori del complesso delle norme sul diritto d'autore.\nUna licenza basata sui principi del copyleft trasferisce a chiunque possegga una copia dell'opera alcuni dei diritti propri dell'autore. Inoltre consente la redistribuzione dell'opera stessa solo se tali diritti vengono trasferiti assieme ad essa. Fondamentalmente, questi diritti sono le quattro \"libert\u00e0 fondamentali\" indicate da Stallman:\nUn programma \u00e8 software libero se la licenza consente tutte queste libert\u00e0. La redistribuzione delle copie, con o senza modifiche, pu\u00f2 avvenire gratis o a pagamento. Essere liberi di fare queste cose significa (tra l'altro) che non bisogna chiedere o pagare nessun permesso.\nReciprocit\u00e0.\nLe licenze copyleft sono anche conosciute come licenze reciproche: ci si aspetta che tutti i modificatori di un'opera con licenza copyleft reciprochino l'azione dell'autore di concedere in licenza copyleft il software e qualsiasi derivato che potrebbero aver creato.\nInvece di far cadere un lavoro nel pubblico dominio dove nessuno pu\u00f2 reclamarne il diritto d'autore il copyleft permette agli autori di imporre restrizioni sull'uso del loro lavoro.\nUna delle maggiori restrizioni del copyleft \u00e8 che i lavori derivati devono essere rilasciati a loro volta con licenza copyleft. Tutti devono beneficiare liberamente del lavoro che altri hanno svolto precedentemente ma ogni modifica a questo lavoro deve comunque beneficiare tutti quanti.\nLe licenze copyleft includono normalmente condizioni aggiuntive intese ad eliminare possibili impedimenti per l'uso libero, la distribuzione e la modifica delle copie, come:\nPi\u00f9 comunemente, queste licenze copyleft, per avere qualche tipo di efficacia, hanno bisogno di usare in modo creativo le regole e le leggi che disciplinano le propriet\u00e0 intellettuali, per esempio quando si tratta della legge sul copyright (che \u00e8 il caso principale) tutte le persone che in qualche modo hanno contribuito al lavoro protetto dal copyleft devono divenire \"co-detentori del copyright\" di quel lavoro ed allo stesso tempo rinunciare ad alcuni dei diritti garantiti dal copyright, per esempio: rinunciare al diritto di essere l'unico distributore delle copie di tale lavoro. Va inoltre evidenziato che, nel diritto d'autore italiano, l'assenza di una firma per accettazione da parte dell'utente pu\u00f2 creare problemi di validit\u00e0 giuridica, analogamente a quanto accade per altri modelli di gestione \"aperta\" del diritto d'autore come Creative Commons e a quanto accade per le licenze proprietarie.\nLa licenza non deve essere altro che un metodo per raggiungere gli scopi del copyleft; la licenza dipende dalle leggi che governano le propriet\u00e0 intellettuali e poich\u00e9 queste leggi possono essere differenti in diversi paesi, allora la licenza pu\u00f2 essere differente a seconda del paese in cui \u00e8 applicata in modo da adattarsi al meglio alle leggi locali. Per esempio in alcuni stati pu\u00f2 essere accettabile la vendita di software senza garanzia (come indicato negli articoli 11 e 12 della licenza GNU GPL versione 2.0), mentre in altri, come in molti stati europei, non \u00e8 possibile non fornire nessuna garanzia su un prodotto venduto, per queste ragioni l'estensione di queste garanzie sono descritte in molte licenze di copyleft europee (vedere la licenza CeCILL, una licenza che permette l'uso della GNU GPL\u00a0\u2013 art. 5.3.4 della licenza CeCILL\u00a0\u2013 in combinazione con una garanzia limitata\u00a0\u2013 art. 9).\nL'ideologia.\nPer molte persone, il copyleft \u00e8 una tecnica che usa il copyright come mezzo per sovvertire le restrizioni, tradizionalmente imposte con il copyright, allo sviluppo e alla diffusione della conoscenza. Secondo questo approccio, il copyleft \u00e8 in primo luogo uno strumento di un'operazione su vasta scala che ha come obiettivo quello di eliminare permanentemente tali restrizioni.\nNonostante \"copyleft\" non sia un termine legale, \u00e8 visto dai sostenitori come uno strumento giuridico all'interno del dibattito politico e ideologico sulle opere d'ingegno. Alcuni vedono il copyleft come un primo passo per liberarsi da ogni tipo di legge sul copyright. Il software nel pubblico dominio, senza una protezione come il copyleft, \u00e8 vulnerabile. Gli sviluppatori non avrebbero restrizioni alla diffusione e vendita di forme binarie prive di documentazione e del codice sorgente. Se le leggi sul copyright fossero abolite in toto, non ci sarebbe modo di far valere una licenza copyleft, ma ne diminuirebbe anche la necessit\u00e0 (eccetto per quanto riguarda il \"software hoarding\").\nIl copyleft \u00e8 \"virale\"?\nViene talvolta utilizzata per le licenze \"copyleft\" la locuzione licenze virali di copyright, spesso da coloro che sentono di riceverne un danno, poich\u00e9 ogni lavoro derivato da uno copyleft deve utilizzare la stessa licenza. In particolare i lavori copyleft non possono essere incorporati legalmente in altri che non vengono distribuiti senza sorgente, come la maggior parte dei prodotti commerciali, senza il permesso specifico degli autori; di conseguenza il loro utilizzo nell'industria \u00e8 pesantemente limitato al solo uso interno. Esiste per\u00f2 un paradosso evidenziato dai sostenitori del BSD secondo cui un lavoro o un codice concesso su licenza BSD \"non-copyleft\" viene assorbito in un lavoro o codice GPL \"copyleft\" senza per\u00f2 che il lavoro originale ne possa beneficiare mentre allo stesso tempo quest'ultima viene definita come \"la pi\u00f9 libera delle licenze\".\nIl termine \"virale\" implica una propagazione paragonabile a quella del virus biologico attraverso un intero organo di cellule simili o corpi di specie simili. Nel contesto di contratti o licenze con valore legale, \"virale\" si riferisce a qualsiasi cosa che si diffonda automaticamente \"attaccandosi\" a qualcos'altro, indipendentemente dal fatto che ci\u00f2 costituisca valore aggiunto al prodotto o meno.\nI difensori del copyleft sostengono che estendere esageratamente l'analogia tra licenze copyleft e i virus per computer \u00e8 inappropriato, poich\u00e9 i virus informatici in genere infettano i computer senza che l'utente ne sia consapevole e cercano di infliggere danni, mentre gli autori di software derivato sono consapevoli della licenza copyleft del lavoro originale e gli utenti del lavoro derivato potrebbero beneficiarne. Molti evitano il termine \"virale\" a causa delle sue connotazioni negative.\nQuando Microsoft e altre societ\u00e0 parlano della licenza GPL come licenza \"virale\", esse potrebbero riferirsi all'idea che ogni volta che un nuovo prodotto viene pubblicato sotto tale licenza esso riceve una risposta positiva dal pubblico; questo \"feedback\" spinge gli autori a pubblicare il proprio software sotto questa licenza, con il risultato di una crescita - per l'appunto - \"virale\".\nUno dei vantaggi pi\u00f9 frequentemente citati della licenza GPL \u00e8 la possibilit\u00e0 di riutilizzare codice scritto da altri per risolvere un problema invece di essere costretti a \"reinventare la ruota\" e a doverne scrivere uno nuovo da zero (il che pu\u00f2 anche portare ad algoritmi migliori, ma sicuramente \u00e8 pi\u00f9 dispendioso in termini di tempo).\nAlcuni oppositori del copyleft sostengono che anche una sola riga di codice in copyleft in un prodotto di milioni di righe \u00e8 sufficiente a rendere l'intero prodotto copyleft. \nInfatti, alcune licenze copyleft diffusamente utilizzate come la GPL specificano che: programmi in copyleft possono interagire con programmi non in copyleft finch\u00e9 la comunicazione rimane a livelli relativamente semplici, come ad esempio eseguire il programma in copyright con parametri. Quindi, anche se si mette un modulo copyleft in licenza GPL in un programma non copyleft, la comunicazione tra essi dovrebbe essere legale finch\u00e9 \u00e8 sufficientemente limitata.\nTipi di copyleft e relazioni con le altre licenze.\nSoftware Open Source pubblicato sotto licenza copyleft e non.\nIl copyleft \u00e8 una delle caratteristiche chiave che distinguono vari tipi di licenze di software Open source. Alla fine il copyleft \u00e8 diventato l'argomento chiave nella battaglia ideologica tra il movimento Open source e il movimento per il software libero: il copyleft \u00e8 l'abbreviazione di un meccanismo legale che assicura che i prodotti derivati da un lavoro coperto da licenza rimangano liberi (cosa che non \u00e8 obbligatoria in un approccio \"open source\"). Se il concessionario di un lavoro coperto da copyleft distribuisce dei lavori derivati che non sono coperti dalla stessa (o in alcuni casi da una simile) licenza copyleft, allora dovr\u00e0 affrontare delle conseguenze legali: per molti lavori in copyleft questo perlomeno implica che alcune condizioni della licenza cessino, lasciando il (precedente) concessionario senza il permesso di copiare e/o distribuire e/o mostrare pubblicamente e/o preparare prodotti derivati dal software, etc.\nMolte licenze software open source, come quelle usate dai sistemi operativi BSD, l'X Window System e il web server Apache, non sono licenze copyleft in quanto non richiedono di distribuire le opere derivate con la stessa licenza. Esiste un dibattito in corso su quale classe di licenze fornisce un pi\u00f9 ampio grado di libert\u00e0. Questo dibattito \u00e8 incardinato su questioni complesse quali la definizione di libert\u00e0 e su quali libert\u00e0 siano pi\u00f9 importanti. Viene talvolta sostenuto che le licenze copyleft tentano di massimizzare la libert\u00e0 di tutti i potenziali riceventi futuri (\"libert\u00e0 dalla\" creazione di software proprietario), mentre le licenze di software libero non-copyleft massimizzano la libert\u00e0 del ricevente iniziale (\"libert\u00e0 di\" creare software proprietario). Da un punto di vista simile, la libert\u00e0 del ricevente (che \u00e8 limitata dal copyleft) pu\u00f2 essere distinta dalla libert\u00e0 del software stesso (che \u00e8 assicurata dal copyleft).\nCopyleft forte, debole e \"cloud\".\nIl copyleft su un programma \u00e8 considerato pi\u00f9 o meno forte a seconda del modo in cui si propaga nelle opere derivate.\nCon \"copyleft debole\" ci si riferisce alle licenze per cui non tutte le opere derivate ereditano la licenza copyleft, spesso a seconda del modo in cui sono derivate. Queste sono generalmente utilizzate per la creazioni di librerie software, per permettere ad altro software di linkarle e di essere redistribuito, senza la necessit\u00e0 di essere distribuito con la stessa licenza copyleft. Solo le modifiche al software sotto copyleft debole stesso devono essere necessariamente ridistribuite, non quelle del software che lo linka. Questo permette a programmi sotto qualunque licenza di essere compilati e linkati a librerie sotto copyleft come la glibc (una libreria standard usata da molti programmi) ed essere ridistribuiti senza bisogno di adottarne la licenza.\nAlcune licenze libere che usano il copyleft debole sono la GNU Lesser General Public License (LGPL) e la Mozilla Public License (MPL).\nCon \"copyleft forte\" si intendono quelle licenze per cui tutte le opere derivate e le librerie collegate dinamicamente ad esse, ereditano la licenza copyleft.\nUn esempio di licenze software libero che usano il copyleft forte sono la GNU General Public License (GPL) e Arphic Public License \"(che tuttavia, dalla versione rilasciata nel 2010 non consente pi\u00f9 gli usi commerciali, quindi non rientra pi\u00f9 in questa categoria).\"\nSi intende, infine, con \"\"cloud\" copyleft\", anche dette \"Network copyleft\", quel tipo di licenze per cui \u00e8 necessario rendere disponibile il codice sorgente del programma anche per gli utenti che lo raggiungessero tramite un servizio on demand online, collegandosi quindi da remoto al server presso il quale il software \u00e8 eseguito come servizio (Software as a service). Risulta quindi ancora pi\u00f9 restrittivo del copyleft forte.\nDue esempi di \"cloud\" copyleft sono AGPL ed EUPL.\nEsempio di licenze libere non copyleft sono la licenza BSD, la licenza MIT e la licenza Apache.\nCopyleft completo e parziale.\nCopyleft \"completo\" e \"parziale\" fanno riferimento al'estensione delle modifiche post-rilascio:\n\"Share alike\".\nMolte licenze share alike (\"condividi allo stesso modo\") sono licenze copyleft parziali (o non complete). La \"share alike\", tuttavia, implica che qualsiasi libert\u00e0 garantita in relazione al lavoro originale (o le sue copie) rimanga immutata in qualsiasi lavoro derivato: ci\u00f2 implica ulteriormente che ciascuna licenza copyleft \"completa\" \u00e8 automaticamente una licenza \"share alike\" (ma non il contrario!). Invece di usare il motto del \"copyright\" \"tutti i diritti sono riservati\", o quello del \"copyleft completo\" \"tutti i diritti sono rovesciati\", le licenze \"share alike\" utilizzano piuttosto l'affermazione \"alcuni diritti sono riservati\". Alcune permutazioni della licenza Creative Commons sono un esempio di una licenza \"share alike\".\nLicenze permissive.\nLe licenze software permissive sono quelle che garantiscono agli utenti del software le stesse libert\u00e0 delle licenze copyleft, ma non richiedono versioni modificate di quel software per includere anche tali libert\u00e0. Hanno restrizioni minime su come il software pu\u00f2 essere utilizzato, modificato e ridistribuito, e quindi non sono licenze copyleft. Esempi di questo tipo di licenza includono la licenza X11, la licenza Apache, la licenza MIT e le licenze BSD.\nAltri tipi di licenza copyleft.\nLa Design Science License \u00e8 una licenza copyleft forte che pu\u00f2 essere applicata a qualsiasi lavoro che non sia software, documentazione, o arte in senso lato. La Free Software Foundation la indica tra le licenze disponibili, anche se non la considera compatibile con la propria GPL e quindi non ne raccomanda l'utilizzo nell'ambito del software o della documentazione.\nAgainst DRM license \u00e8 una licenza copyleft per lavori artistici pubblicata dalla Free Creations.\nIl copyleft in un contesto diverso dalle licenze software.\nLe licenze copyleft per materiale diverso dal software includono le licenze \"share alike\" Creative Commons e la GNU Free Documentation License (la \"licenza GNU per i contenuti liberi\", abbreviata in GNU FDL, GFDL, o FDL). La GFDL pu\u00f2 essere utilizzata per applicare il concetto di \"copyleft\" anche lavori che non hanno un codice sorgente distinguibile, mentre il requisito della GPL di pubblicare il codice sorgente \u00e8 senza senso quando il codice sorgente \u00e8 indistinguibile dal codice compilato o dal codice oggetto o dal codice eseguibile o codice binario. La GFDL effettua una distinzione tra una \"copia trasparente\" e una \"copia opaca\", usando una definizione differente rispetto alla differenza della GPL tra \"codice sorgente\" e \"codice oggetto\".\nSi noti che la nozione di copyleft, per avere senso, richiede che sia possibile effettuare in qualche modo una copia gratuita e libera da particolari vincoli (ad esempio come avviene per i file di un computer o per le fotocopie), ossia \u2014 per metterla in un altro modo, \u2014 che chiunque possa dare senza \"perdere\" quello che sta ridistribuendo (allo stesso modo della conoscenza): per esempio \u00e8 molto difficile mettere in pratica il concetto di copyleft per quelle arti che sono caratterizzate dalla produzione di oggetti unici, che non possono essere copiati cos\u00ec come sono \u2014 men che mai se ci sia paura di danneggiare l'originale nel procedimento.\nArte \u2014 documenti.\nIl copyleft ha ispirato anche le arti (in particolar modo laddove le nozioni tradizionali di propriet\u00e0 intellettuale hanno dimostrato di danneggiare la creativit\u00e0 e/o la collaborazione creativa e/o una distribuzione semplice di quanto realizzato) con movimenti come la Libre Society e l'emergere di case discografiche open-source. Per esempio, la Free Art license \u00e8 una licenza copyleft che pu\u00f2 essere applicata a qualsiasi lavoro artistico.\nLe licenze copyleft per l'arte tengono conto di tali limitazioni, quindi differiscono dalle licenze copyleft per il software, ad esempio facendo una distinzione tra il lavoro iniziale e le copie (in questo caso gli obblighi di copyleft sono applicabili soltanto alle copie) e/o passando sopra alle nozioni che sono meno facili da mettere in pratica in modo oggettivo (diventando pi\u00f9 simili a dichiarazioni d'intenti), ad esempio stipulando un copyleft che sia soggetto a rispetto \u2014 nel mondo dei programmatori la realizzazione del copyleft stesso \u00e8 il massimo rispetto che si possa ottenere. In altre parole: in arte il copyleft deve tener conto di nozioni pi\u00f9 ampie riguardanti i diritti degli autori, che sono spesso pi\u00f9 complessi (e differiscono maggiormente tra diverse nazioni) che la mera legge sul copyright.\nAllo stesso modo delle licenze Creative Commons di tipo \"share alike\", la GNU Free Documentation License permette agli autori di applicare delle limitazioni a certe sezioni del loro lavoro, sollevando da alcune parti della loro creazione gli obblighi connessi al meccanismo \"del copyleft\". Nel caso della GFDL queste limitazioni includono l'uso di sezioni \"invarianti\", che non possono essere modificate da futuri editori.\nQuesto tipo di licenze di copyleft parziale possono essere usate anche al di fuori del contesto artistico: per la GFDL questo era addirittura previsto nelle intenzioni iniziali, in quanto era stata creata come un dispositivo per supportare la documentazione del software (copyleft).\nMolti artisti pongono il loro lavoro sotto licenza copyleft nell'intenzione di venir riconosciuti come autori dell'opera originale. Ci sono per\u00f2 problemi di cui essere coscienti: ad esempio il loro lavoro potrebbe venire usato in un modo che va contro il loro volere, come un'opera derivata che rappresenta principi morali opposti ai loro. Chiaramente, in certi casi, essere associati a lavori controversi dal punto di vista ideologico (morale, politico, religioso o altro) potrebbe non essere quello che ci si prefigurava nel momento di pubblicare una creazione sotto licenza copyleft. Si consideri, dall'opposto punto di vista, che in linea di principio non esiste alcuna garanzia che ci sia il riconoscimento della paternit\u00e0 dell'opera originale in questi casi in cui sarebbe desiderabile per l'artista.\nBrevetti.\nIdee simili al copyleft vengono sempre pi\u00f9 spesso suggerite per i brevetti (passando quindi ad un \"corpus\" relativo alla legge sui brevetti invece che alla legge sul copyright), cos\u00ec come dei \"pool\" di brevetti aperti che consentano l'utilizzo dei brevetti del \"pool\" senza il pagamento di royalty sotto certe condizioni (come rinunciare al diritto di richiedere nuovi brevetti che non vadano a incrementare il \"pool\"). Esse non hanno preso piede, forse in parte perch\u00e9 i brevetti sono relativamente costosi da ottenere, mentre il copyright \u00e8 gratuito.\nPoich\u00e9 per la maggior parte delle creazioni copyleft tale caratteristica \u00e8 assicurata soltanto dalla legge sul copyright, i meccanismi dei brevetti potrebbero minacciare le libert\u00e0 garantite dalle licenze copyleft, specialmente in quei paesi nei quali la legge sui brevetti ha la precedenza sulla legge sul copyright (o che possa in ogni caso creare degli impedimenti al libero diffondersi delle creazioni copyleft), come potrebbe essere il caso per le nuove norme riguardanti i brevetti che si stanno sviluppando nell'Unione europea agli inizi del Duemila.\nNon sembra esserci una risposta semplice a tali minacce, mentre si riconosce che generalmente le comunit\u00e0 che sviluppano prodotti copyleft non hanno n\u00e9 le risorse n\u00e9 l'organizzazione per gestire le complesse procedure previste per ottenere i brevetti. Risposte organizzate, tuttavia, sembra che inizino ad emergere da luoghi di discussione quali Groklaw. Inoltre IBM pu\u00f2 essere considerata alleata della comunit\u00e0 open source quando si tratta di combinare le tradizionali protezioni del copyright per le creazioni copyleft con le invenzioni brevettate; si veda al riguardo un articolo su Infoworld che rende noto che IBM afferma che non far\u00e0 valere i propri brevetti contro il kernel Linux.\nQuesto e altri esempi possono indicare che il copyleft non \u00e8 la pietra filosofale definitiva che potrebbe risolvere tutti i problemi relativi alla propriet\u00e0 intellettuale una volta per tutte: specialmente in campo artistico, che ha anche una tradizione di creazione come processo solitario (insieme a, ma abbastanza separato da, una tradizione di cooperazione creativa), un processo di creazione \"diretto dalla comunit\u00e0\" non \u00e8 desiderato in tutti i casi.\nUtilizzi commerciali delle creazioni copyleft.\nL'utilizzo commerciale di lavori copyleft differisce da quello dei lavori coperti da diritti di propriet\u00e0 intellettuale. Tale utilizzo pu\u00f2 includere anche l'aggirare la licenza acquisendo conoscenza del lavoro, o del modello di servizio di un lavoro copyleft. Generalmente ci si attende che i profitti finanziari di un \"business\" \"copyleft\" siano inferiori di quelli generati da un \"business\" che utilizza lavori proprietari. Ditte con prodotti proprietari possono far soldi con vendite esclusive, dal possesso esclusivo o trasferito, e lucrare sulle cause per i diritti di una creazione.\nNuovi modelli di \"business\" possono avvantaggiarsi delle particolarit\u00e0 dei lavori copyleft, ad esempio permettendo a programmatori volontari e a organizzazioni di sentirsi coinvolti e contribuire allo sviluppo; inoltre, il \"far parte della comunit\u00e0\" aiuta a mantenere l'idea che ci si \"possa fidare\" di un'opera anche molto complessa, la cui creazione viene divisa e verificata dalla comunit\u00e0 nel suo complesso.\nA livello di investimenti economici, il software copyleft pu\u00f2 oggi essere considerato come un possibile meccanismo che consenta di competere con grandi ditte monopoliste che si affidano ai benefici economici delle leggi sui brevetti, ai trademark e al copyright. Tale convinzione pu\u00f2 derivare, ad esempio, dal contenuto dei cosiddetti Halloween Documents.\nA livello artistico il concetto di \"creare un servizio commerciale basato su una creazione copyleft\" \u00e8, se possibile, ancora pi\u00f9 difficile da mettere in pratica che nello sviluppo del software. Varie idee circolano in rete, anche ad opera della Electronic Frontier Foundation, in particolare per la distribuzione di opere d'ingegno facilmente distribuibili mediante reti P2P (come ad esempio file contenenti opere musicali).\nSimbolo.\nIl simbolo del copyleft nasce nel 2005: \u00e8 una \"C\" rovesciata contenuta in un cerchio, come il simbolo del copyright \u00a9, ma specchiato. Non ha significato legale.\nUna proposta del 2016 di aggiungere il simbolo in una futura versione di Unicode, venne accettata dal Unicode Technical Comitee. Il simbolo \u00e8 presente da Unicode 11, ed il suo codice \u00e8 U+1F12F, anche se risulta ancora poco implementato nei font.\nA partire dal 2018, \u00e8 in gran parte non implementato nei caratteri, ma pu\u00f2 essere approssimato con il carattere U+2184 LATIN SMALL LETTER REVERSED C o il carattere pi\u00f9 ampiamente disponibile U+0254 LATIN SMALL LETTER OPEN O tra parentesi (\u0254) o, se supportato dall'applicazione o dal browser web, combinando una c rovesciata con il carattere U+20DD \u2184\u20dd COMBINANDO IL CERCHIO INCLUSI: \u2184\u20dd."}
{"id": "15013", "revid": "1429175", "url": "https://it.wikipedia.org/wiki?curid=15013", "title": "Lucania", "text": "La Lucania \u00e8 una regione storica dell'Italia antica e corrisponde al territorio delle genti italiche di lingua osca denominate Lucani, che vi si stanziarono a partire dal V secolo a.C. \nToponimo.\nEsistono varie ipotesi sull'origine del toponimo Lucania:\nTerritorio.\nLa regione comprendeva quasi tutta l'odierna Basilicata, con l'esclusione della zona settentrionale del Vulture-Melfese e della zona pi\u00f9 nord-orientale oltre il fiume Bradano, dove si trova Matera, ma con l'aggiunta a ovest del Cilento e del Vallo di Diano, oggi in Campania, e a sud-ovest del fiume Lao, oggi in Calabria.\nEssa si estendeva dal mar Tirreno fino al golfo di Taranto. Comprendeva quindi: a nord-ovest, la parte centro-meridionale dell'odierna provincia di Salerno, con gli attuali Cilento e Vallo di Diano; a sud, la parte nordorientale dell'alta Calabria, da Castrovillari a Sibari; al centro, conteneva tutta l'attuale regione Basilicata.\nI limiti precisi erano: la valle del Sele a nord-ovest, che la separava dal Sannio irpino; la valle del Bradano a est-sud-est, che la separava dall'Apulia; i due fiumi Lao e Crati, che a sud-sud-ovest la separavano dal Bruzio. Quasi tutto il territorio era occupato dall'Appennino e a nord era delimitato dalla catena dei monti Alburni; comprendeva il golfo di Policastro fino alle vette del Monte Sirino e del Pollino, oltrepassati i quali si arrivava alla foce del Lao. Verso est le montagne degradavano in altipiani fino a giungere alla piana di Metaponto e al golfo di Taranto.\nSpiega il geografo greco Strabone:\nQuesta divisione venne mantenuta nel corso dell'et\u00e0 augustea, quando questo territorio, insieme con l'attuale nord della Calabria, venne inserito nella Regio III Lucania et Bruttii, brevemente descritta da Plinio il Vecchio:\nQuesta antica regione era conosciuta dagli antichi popoli per i suoi fittissimi ed estesi boschi, i quali furono sfruttati sia dai Romani sia dagli altri popoli che conquistarono queste terre.\nCitt\u00e0 principali della Lucania classica erano, a est, Metapontum, Heraclea e precedentemente Siris, mentre, sul litorale a ovest, sorgeva Posidonia, dai romani ribattezzata Paestum; delle citt\u00e0 dell'entroterra le pi\u00f9 importanti erano Potentia, Bantia, Acheruntia, Grumentum, Muranum, Atina, Strapellum, Popilii, Tegianum, Sontia, Buxentum, Pandosia, Cosilinum (l'attuale Padula), Eburi e Volcei. \nVi \u00e8, inoltre, in localit\u00e0 \"Civita\", nel territorio di Tricarico, una grande citt\u00e0 della quale non ci \u00e8 pervenuto il nome, che si sarebbe sviluppata tra il IV e il I a.C., su un pianoro esteso circa 42 ettari, circondato da mura di fortificazione e la cui importanza \u00e8 data proprio dalla estensione, ben superiore a tutti i siti finora noti.\nStoria.\nIl periodo classico ed ellenistico.\nA partire dalla colonizzazione greca, mentre i litorali, da entrambi i lati, erano occupati dalle loro colonie, che senza dubbio successivamente hanno esteso la loro influenza anche all'interno, l'entroterra era occupato dagli Enotri. Pi\u00f9 in particolare, i Lucani, popolo italico di lingua osca, si insediarono nell'area nel V secolo a.C. Sappiamo da Strabone che gli antichi Lucani ebbero una costituzione democratica, salvo in tempo di guerra, quando un dittatore veniva scelto tra i magistrati normali. Alcune iscrizioni in lingua osca sopravvissero principalmente nei caratteri greci su alcune monete, a partire dal IV o III secolo a.C.\nProprio all'inizio del IV secolo a.C., queste trib\u00f9, coalizzate in federazione, si espansero verso sud-ovest, nell'attuale Calabria, dove vennero in conflitto con gli italioti della Magna Grecia, in particolare con Siracusa, che riusc\u00ec a dividere i Lucani e a sbarrare loro il passo\u02d0 l'espansionismo lucano si volse, allora, verso est, dove si scontr\u00f2 con Taranto.\nLa dominazione romana.\nIn effetti, una vera e propria connotazione regionale della Lucania fu data solo a partire dal III secolo a.C. dai Romani, la cui ingerenza interruppe il lungo periodo di stabilit\u00e0 vissuto dalla Lucania, tanto che la regione fu attraversata dalle Guerre sannitiche e dalle Guerre pirriche contro la potenza in ascesa di Roma, che riusc\u00ec infine a sottometterla nel 275 a.C. I Lucani, insieme con i Sanniti loro affini, si ribellarono nuovamente al dominio romano con la Guerra sociale (90\u201388 a.C.), che port\u00f2 i popoli della Lucania al declino completo. \nIn questo periodo, infatti, Strabone parla dello svuotamento delle citt\u00e0 greche del litorale e dell'affermazione della malaria nelle pianure e nelle valli, mentre le poche citt\u00e0 dell'entroterra non avevano nessuna importanza.\nDurante l'impero di Augusto la Lucania fu unita al distretto dei Bruzi per costituire la Regio III Lucania et Bruttii e, in seguito, fu attraversata dalle grandi direttrici delle vie consilari, ossia via Popilia, via Herculia e via Appia.\nIl Medioevo.\nDopo la caduta dell'Impero romano d'Occidente la Lucania entr\u00f2 a far parte dei domini longobardi del ducato di Benevento. \nDal 968, con il dominio bizantino, venne creato il thema di Lucania con capitale Tursikon. Il thema venne inquadrato all'interno del catepanato d'Italia assieme al thema di Langobardia e al thema di Calabria. \nSuccessivamente, con l'arrivo dei Normanni, il thema scomparve e venne proclamato, nel 1059, il Ducato di Puglia e Calabria, con capitale dapprima Melfi, poi Salerno e infine, dopo la proclamazione del Regno di Sicilia, Palermo. Sotto il dominio normanno e con lo spostamento della capitale del ducato l'antica Lucania scomparve e il giustizierato prese il nome attuale, Basilicata, perdendo i territori della Campania meridionale ma acquisendo altri come la zona del Vulture e la restante parte dell'attuale provincia di Matera."}
{"id": "15014", "revid": "125940968", "url": "https://it.wikipedia.org/wiki?curid=15014", "title": "Greve in Chianti", "text": "Greve in Chianti (pronuncia: ; ha aggiunto la denominazione \"in Chianti\" dal 10 settembre 1977, con l'ingresso nella sottozona Classico del Chianti) \u00e8 un comune italiano di abitanti della citt\u00e0 metropolitana di Firenze in Toscana, situato sulla via Chiantigiana, che unisce Firenze con Siena passando attraverso il suggestivo panorama del Chianti.\nGeografia fisica.\nTerritorio.\nIl territorio del comune di Greve in Chianti ha un'estensione di 169,38 chilometri quadrati e si estende tra i Monti del Chianti e i colli fiorentini. Presenta caratteri della media collina e nella sua parte pi\u00f9 meridionale quelli tipici di un ambiente di montagna. Il dislivello altimetrico va da un minimo di nell'abitato del Ferrone fino ad un massimo di presso la vetta del Monte San Michele; il capoluogo \u00e8 posto a .\nClima.\nIl clima cambia molto da localit\u00e0 a localit\u00e0, variando l'altitudine e la morfologia. Le estati sono, ovunque, pi\u00f9 fresche di quelle del centro di Firenze; gli inverni, nelle vallate, sono pi\u00f9 rigidi con temperature minime che possono scendere di svariati gradi sotto lo zero. La neve, in talune localit\u00e0 del comune, \u00e8 frequente anche se non rimane mai al suolo per molti giorni. La stazione meteorologica pi\u00f9 prossima al capoluogo \u00e8 quella di Poggibonsi-Strozzavolpe della quale riportiamo le medie degli ultimi 30 anni:\nStoria.\nFin dal Medioevo la storia di Greve \u00e8 legata alla sua piazza principale che ha sempre esercitato la funzione di mercatale. Il borgo era una semplice dipendenza del castello di Montefioralle ma, grazie alla sua posizione, \u00e8 situato nel punto in cui si incontravano le vie di collegamento tra il Valdarno, la Val di Greve e la via che da Firenze attraverso le Colline del Chianti conduceva nel senese, pot\u00e9 diventare il principale mercatale della zona. La piazza dalla caratteristica forma di triangolo allungato \u00e8 per gran parte circondata da portici ed al centro \u00e8 posta la statua dello scultore Romeo Pazzini raffigurante Giovanni da Verrazzano. Uno dei vertici della piazza \u00e8 occupato dalla chiesa parrocchiale dedicata alla Santa Croce (XIX secolo).\nDal punto di vista storico-amministrativo, prima di entrare nella Provincia di Firenze, Greve faceva parte del vicariato di San Giovanni Valdarno, anche se al confine col vicariato di Certaldo (di cui faceva parte la provincia del Chianti, attualmente tutta compresa nella Provincia di Siena).\nFra i luoghi d'interesse abbiamo i castelli di Uzzano, Canonica, Mugnana e Verrazzano, oltre al borgo di Montefioralle e S. Lucia a Barbiano con il castello gi\u00e0 roccaforte negli scontri cittadini tra Firenze e Siena. Dalla vicina Convertoie si gode poi un ottimo panorama.\nMonumenti e luoghi d'interesse.\nArchitetture religiose.\nLe principali chiese del comune di Greve in Chianti sono:\nArchitetture militari.\nTra le quali abbiamo:\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2009 la popolazione straniera residente era di persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nCultura.\nMusei.\nIl Museo di San Francesco \u00e8 stato inaugurato il 7 settembre 2002, nel complesso dell'ex convento di San Francesco. Nell'oratorio si trova una terracotta policroma rappresentante la \"Deposizione\" della bottega di Baccio da Montelupo, contornata da una ghirlanda robbiana; un bassorilievo del Quattrocento in marmo che rappresenta \"San Francesco\" e un\"'Annunciazione\" del Trecento di un anonimo pittore fiorentino proveniente dalla Chiesa di Santa Croce a Greve in Chianti; nella sagrestia si trovano antichi tessuti. Nel piano superiore ci sono due sale, una con dipinti di Jacopo Vignali e altri quadri del Seicento; l'altra presenta arredi di chiese, oreficeria, calici, pissidi, ostensori.\nIl museo presenta su ottocento metri quadrati circa, una raccolta di oggetti e immagini che racconta la storia della viticoltura di Greve. \u00c8 allestito dai fratelli Falorni all'interno delle vecchie cantine di Greve (ex cantine Mirafiori).\nGeografia antropica.\nFrazioni.\nStrada in Chianti.\nStrada \u00e8 una grossa frazione posta sulla via Chiantigiana. Dista circa 10 chilometri dal capoluogo ed \u00e8 situato a circa di altezza. Nell'abitato il monumento pi\u00f9 interessante \u00e8 la chiesa di San Cristoforo. Negli ultimi anni il paese ha conosciuto un notevole incremento urbanistico.\nMontefioralle.\nSi tratta di un castello, conosciuto in passato come Monteficalle. Il borgo, posto a breve distanza da Greve, \u00e8 di forma pressoch\u00e9 circolare. Vi sorge la chiesa dedicata a Santo Stefano, che ospita una \"Madonna con Bambino\" di scuola fiorentina databile alla fine del XIII secolo. All'altare maggiore tavola raffigurante \"Trinit\u00e0 e Santi\" opera quattrocentesca attribuita al Maestro dell'Epifania di Fiesole. Nell'abitato anche una casa che si dice fosse di propriet\u00e0 dell'esploratore fiorentino Amerigo Vespucci. Conserva le sue mura, anche se in parte inglobate in costruzioni pi\u00f9 recenti, e le strade completamente selciate. Nelle vicinanze di Montefioralle si segnala la Pieve di San Cresci che conserva ancora la struttura romanica e la facciata \u00e8 costituita da un nartece affiancata da due finestre bifore.\nVerrazzano.\nIl Castello di Verrazzano e relativo borgo annesso si trova a circa dal centro di Greve su una collina a 348 metri. \u00c8 appartenuto alla famiglia del celebre Giovanni da Verrazzano. Nato forse come guardingo di epoca longobarda, nel Duecento si trasform\u00f2 in una cosiddetta casa da signore, per poi divenire nel Seicento una classica villa con fattoria toscana. Del castello del Duecento rimane una torre merlata. Tutt'intorno alla villa sorge un notevole giardino all'italiana. Vi nacque nel 1485 Giovanni da Verrazzano, esploratore, navigatore, scopritore del nord America e, il 17 aprile 1524, della baia ove oggi sorge New York.\nPanzano in Chianti.\nPanzano in Chianti oggi \u00e8 un tranquillo centro di villeggiatura posto a 482 metri di altitudine. Nella frazione si conserva parte del castello, con tratti delle mura, una porta d'accesso e la torre del cassero e la pieve intitolata a Santa Maria edificio ricostruito nel tardo Ottocento.\nNelle sue vicinanze si trova la pieve di San Leolino, la cui esistenza \u00e8 attestata nel X secolo. All'interno una tavola del XIII secolo di Meliore di Jacopo, un trittico del XV secolo del cosiddetto \"Maestro di Panzano\" e opere di Raffaellino del Garbo e di Giovanni della Robbia. Poco oltre la pieve di San Leolino si pu\u00f2 vedere l'Oratorio di Sant'Eufr\u00f2sino evangelizzatore e patrono del Chianti.\nCintoia.\nTra la fine del X secolo e l'inizio dell'XI secolo si ha notizia di Cintoia, ma per conoscerne l'organizzazione si deve far riferimento alla seconda met\u00e0 del Duecento.\nIl castello di Cintoia oggi \u00e8 quasi tutto distrutto, l'abitato che lo circonda \u00e8 formato da edifici che presentano archivolti ed architravi in porte e finestre e muratura in filaretto; le abitazioni sono state ristrutturate. In una bozza di pietra delle superstiti strutture murarie del castello di Cintoia, c'\u00e8 scolpita una croce di tipo gerosolimitano, segno dell'esistenza di un ricovero per viandanti.\nChiocchio.\nLe chiese di Chiocchio sono due, una \u00e8 l'antica Pieve di San Donato a Mugnana, l'altra, pi\u00f9 nuova, \u00e8 la Chiesa di Santa Maria a Chiocchio, che in precedenza si chiamava Chiesa della Madonna del Buon Viaggio. Quest'ultima conserva il dipinto, proveniente dalla Pieve, \"Riposo dalla fuga in Egitto\", della Scuola toscana (1616). Nella Pieve di San Donato a Mugnana si conservano un turibolo e una navicella provenienti dall'Abbazia di San Cassiano a Montescalari e un capitello erratico.\nVicino a Chiocchio c'\u00e8 il Castello di Mugnana, appartenuto agli Amidei e poi ai Bardi, la cui costruzione risale agli anni precedenti il XIV secolo. Nei pressi del podere Barberino fu trovato un timbro doliare di epoca romana, raffigurante Ercole, con scritta in greco \"EPA\" = Era(Kles) = Ercole.\nA Chiocchio si trova la zona di Palaia, con la sua strada sterrata tra vigne e olivi, meta degli appassionati del trekking, ma oggi oggetto di discussione per la lottizzazione in atto.\nLucolena.\nPiccola frazione di montagna, dove si presume l'esistenza di significativi resti etruschi. Dista dal capoluogo Greve. \u00c8 un centro di villeggiatura estivo grazie al suo clima favorevole. Si trova a un'altezza di 600 metri. \u00c8 ai piedi della montagna pi\u00f9 alta del Chianti: il monte San Michele ( circa). Famosissima per le sue prelibate castagne: i marroni di Lucolena. Sull'origine del nome Lucolena, esistono almeno due ipotesi. Da \"Lucus Euleni\", letteralmente \"bosco sacro agli Euleni\", diventato con il tempo Lucolena, ipotesi sostenuta da un'iscrizione etrusca ritrovata all'Antella, conosciuta come \"sasso scritto\". Altri lo fanno derivare da \"Lucus Lenae\", che significa \"bosco sacro di Lena\". Sull'identit\u00e0 Lena, anche in questo caso, convergono diverse teorie. Secondo alcuni Lena sarebbe una sacerdotessa di un tempio dedicato a Vesta. Per altri Lena \u00e8 da identificare con la dea greca della luna Selene, o Selena da cui Lena (\"Semla\" in etrusco), madre di Dioniso, che corrisponde al Bacco venerato dai romani, e al Fufluns venerato dagli etruschi.\nNei pressi di Lucolena, in localit\u00e0 Ottavo sorge la cappella dei Santi Simone e Giuda costruita per volere della famiglia De Stefani nel 1602 che tuttora ne mantengono il patronato. La cappella presenta una facciata preceduta da un portico architravato e sostenuto da due colonne centrali tuscaniche e da due pilastri poggianti su un basso muretto; \u00e8 delimitata in alto da una semplice cornice ed \u00e8 aperta al centro dal portale al quale sono affiancate due finestre di piccole dimensioni e un'altra si trova sopra il portico. Tutte le cornici delle aperture cos\u00ec come le bozze d'angolo sono in pietra serena.\nPasso dei Pecorai.\nPosto sull'antica strada della transumanza che conduceva i pastori a spostare le greggi dai pascoli estivi del Casentino a quelli invernali della Maremma, il Passo dei Pecorai \u00e8 una piccola frazione situata nel fondovalle. Il passaggio delle greggi era talmente intenso che furono emanati editti ed ordinanze per regolarne il passaggio, la sosta nel borgo ed il lavaggio delle stesse nel fiume Greve. Su alcuni tratti delle strade che conducono a Poppiano (comune di San Casciano in Val di Pesa) e su per Chiocchio, Mugnana e La Panca in direzione della valle dell'Arno, si trovano ancora alcuni punti di lastricato etrusco a lastroni.\nAl Passo dei Pecorai si trova il cementificio dismesso dal Gruppo Buzzi Unicem. Sono allo studio attivit\u00e0 di riconversione del sito che siano in sintonia con la pregiata qualit\u00e0 ambientale del territorio circostante e del Chianti Classico \nPoggio alla Croce.\nPoggio alla Croce \u00e8 un centro collinare posto sulla sommit\u00e0 del Chianti fiorentino tra la valle dell'Ema e il Valdarno superiore.\nLa particolare posizione geografica fa s\u00ec che la frazione sia divisa amministrativamente da due comuni: Figline e Incisa Valdarno e Greve in Chianti.\nFrazione a da Greve sulla via Chiantigiana si divide al proprio interno in Greti propriamente detto ove sorge la nuova chiesa del popolo di San Donato a Citille, Verniani dove \u00e8 posto l'asilo nido gi\u00e0 scuola elementare, Edifizio sede della vecchia distilleria e Rimaggio da dove si inerpica la strada per il Castello di Verrazzano. Costeggiato dal fiume Greve, gi\u00e0 tratto di fiume pescosissimo. Greti \u00e8 sovrastato da tre famosi castelli chiantigiani: Uzzano, Verrazzano, Vicchiomaggio.\nAltre frazioni.\nCompletano il quadro delle frazioni di Greve in Chianti: Dudda, Dimezzano, Ferrone, Giobbole, Lamole, La Panca e San Polo in Chianti, nota in passato per le coltivazioni di giaggiolo (o \"iris fiorentino\").\nEconomia.\nArtigianato.\nPer quanto riguarda l'artigianato, sono ancore attive, diffuse e rinomate le attivit\u00e0 dell'intreccio del vimini e dell'impagliatura eseguita con erbe palustri finalizzata a vari oggetti di vetro.\nSport.\nCalcio.\nLa principale squadra di calcio della citt\u00e0 \u00e8 l'A.S.D. Grevigiana che milita nel girone I toscano di Prima Categoria.\nA Strada vi \u00e8 la Polisportiva Chianti Nord, la cui squadra di calcio milita in Seconda Categoria.\nA San Polo in Chianti vi \u00e8 la Polisportiva San Polo che milita in seconda categoria.\nInfrastrutture e trasporti.\nGreve in Chianti \u00e8 servita dalla strada regionale 222.\n\u00c8 presente anche un'uscita denominata \"Impruneta-Greve in Chianti\" sul Raccordo autostradale 3, in direzione sud verso Siena.\nDal 1893 al 1935 i collegamenti con Firenze furono assicurati dalla tranvia del Chianti che aveva Greve in Chianti quale capolinea.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nGemellaggi.\nIl comune di Greve in Chianti \u00e8 gemellato con le seguenti citt\u00e0:"}
{"id": "15015", "revid": "15756", "url": "https://it.wikipedia.org/wiki?curid=15015", "title": "San Casciano in Val di Pesa", "text": "San Casciano in Val di Pesa ( ) \u00e8 un comune italiano di abitanti della citt\u00e0 metropolitana di Firenze in Toscana.\n\u00c8 parte della sottozona Classico del Chianti ed \u00e8 un centro rinomato per la produzione dei suoi vini, dell'olio extravergine d'oliva, e dei prodotti agricoli in generale.\nGeografia fisica.\nTerritorio.\nIl territorio compreso nel comune di San Casciano in Val di Pesa misura 107,98\u00a0km2 e si estende tra i rilievi che dividono la Val di Pesa e la Val di Greve con un dislivello altimetrico che va da un minimo di 72 nella piana di Cerbaia ad un massimo di 510 m nella zona di Valigondoli; il capoluogo \u00e8 situato a 316 m.\nIl territorio comunale \u00e8 compreso quasi per intero nel Chianti Classico, ad eccezione della zona posta sulla sinistre del fiume Pesa. Confina con i comuni di Montespertoli, Scandicci, Impruneta, Greve in Chianti e Barberino Tavarnelle.\nClima e sismicit\u00e0.\nIl clima a San Casciano, rispetto del capoluogo, prevede estati pi\u00f9 fresche ed inverni pi\u00f9 rigidi, a causa della maggiore altitudine, soprattutto nelle vallate. In inverno non di rado si hanno precipitazioni nevose spesso, per\u00f2, senza grande accumulo. La stazione meteorologica pi\u00f9 prossima a San Casciano \u00e8 quella di Firenze-Peretola della quale riportiamo le medie degli ultimi 30 anni:\nStoria.\nIl territorio di San Casciano risulta abitato gi\u00e0 in epoca etrusca come dimostrano i ritrovamenti di Montefiridolfi (Tomba dell'Arciere) e Valigondoli (scavi di Poggio La Croce). In epoca romana era una stazione di posta (\"mansio\") al decimo miglio da Florentia.\nIl toponimo Decimo che ancora si lega alla pieve di Santa Cecilia, presso San Casciano Val di Pesa, citata gi\u00e0 nel 1043, costituisce il ricordo di una pietra miliare (decimum lapidem) di un'importante strada romana, forse quella che doveva unire le colonie di Florentia e Sena Julia. Ritrovamenti archeologici e stratificazione toponomastica attestano l'antichit\u00e0 dell'insediamento, la cui densit\u00e0 sembra trovare conferma nella presenza sul territorio di ben quattro pievi (oltre a Decimo, San Pancrazio, Sugana e Campoli) e di un elevato numero di chiese che da queste dipendevano, relative ai vari \"popoli\". Questa densa umanizzazione, che oggi distingue il paesaggio delle campagne attorno a San Casciano, era certamente in atto gi\u00e0 nel Medioevo, appoggiata in un primo tempo ai numerosi castelli che vi sono documentati come infeudati all'episcopato fiorentino o a potenti consorterie, quali i Gherardini, Buondelmonti e i Cavalcanti, e che oggi appaiono trasformati in ville-fattorie (Bibbione, Castelvecchio, Fabbrica, Lilliano, Montefiridolfi, Montepaldi, Pergolato e altri) o declassati a dimore rurali (Argiano, Castelbonsi, Montauto, Monteclavi, Montecampolesi, Montefolchi).\nSan Casciano viene inizialmente ricordato come feudo dei vescovi fiorentini, che nel 1241 concessero i primi statuti civili. In seguito, nel 1278, l'amministrazione pass\u00f2 alla repubblica di Firenze. Poco dopo divenne capoluogo di una Lega e quindi di una Podesteria comprendente anche la Lega di Campoli, per un totale di oltre quaranta \"popoli\". L'importanza raggiunta da San Casciano \u00e8 tale che, nello Statuto della Podest\u00e0 del Comune di Firenze del 1325, una delle principali strade che escono dalla citt\u00e0 \u00e8 detta \"\"strada per quam itur ad Sanctum Cassianum\", che \u00e8 poi quella che conduce \"versus civitatem Senarum et versus romanam Curiam\"\". Che poi San Casciano fosse intimamente legato alla viabilit\u00e0 lo dimostra la sua stessa forma urbana, originata da un incrocio di strade: quella ricordata ed un'altra che, con andamento prevalente di crinale, percorreva le colline alla destra della Pesa, dal Chianti a Montelupo, sull'Arno. Tuttavia, determinante al fine del suo sviluppo fu anche la crescita della produttivit\u00e0 agricola legata all'affermazione della mezzadria, che accentu\u00f2 la diffusione dell'insediamento sparso e la formazione di centri di scambio, quali Mercatale e lo stesso castello di San Casciano \"a Decimo\" che assunse i caratteri di grossa \"terra murata\", munita di forti difese subito dopo la met\u00e0 del Trecento, ancor oggi largamente attestate.\nNella prima met\u00e0 del Trecento infatti, privo di qualsiasi difesa, San Casciano divent\u00f2 preda di condottieri e capitani di ventura. Fu occupato prima da Arrigo VII Imperatore dal novembre 1312 al 13 gennaio 1313 quindi da Castruccio Castracani che nel febbraio 1326 saccheggi\u00f2 il borgo e lo arse, infine nel luglio del 1343 da Fra Moriale. Proprio a seguito di questi fatti, la repubblica fiorentina decise nel 1354 di fortificare il borgo. Le mura di forma vagamente poligonale erano pronte nel 1355 e a maggior garanzia di difesa nel 1356 fu aggiunto un cassero, in parte tuttora esistenti.\nIn precedenza il Duca d'Atene aveva progettato di trasformare il villaggio in un castello da ribattezzare \"Castel Ducale\", ma il progetto tramont\u00f2 insieme al suo ideatore. Nel 1420 Sancasciano ospita il Papa Martino V presso una propriet\u00e0 dei Vettori, denominata La Torre, lasciandovi in ringraziamento un'indulgenza chiamata \"Perdoncino\" da celebrarsi ogni 15 di settembre nella adiacente cappella intitolata a Santa Maria della Pace]. Nel 1494 Carlo VIII re di Francia si accamp\u00f2 in prossimit\u00e0 del paese senza per\u00f2 farvi ingresso. Prima di andarsene comunque fece una cospicua donazione al locale convento francescano. Nel 1512 presso L'Albergaccio (localit\u00e0 Sant'Andrea in Percussina) inizi\u00f2 l'esilio di Niccol\u00f2 Machiavelli e fu in quel periodo che pot\u00e9 scrivere le sue opere pi\u00f9 note come \"Il principe\" e la \"Mandragola\". Con la nascita del Granducato di Toscana cess\u00f2 la sua funzione militare e la storia segu\u00ec quella regionale.\nNel 1880, dopo che il Granducato di Toscana aveva lasciato il posto al Regno d'Italia, gli elettori di San Casciano elessero deputato nella propria circoscrizione quel Sidney Sonnino che sarebbe poi diventato Presidente del Consiglio dei ministri dall'8 febbraio al 29 maggio 1906 e dall'11 dicembre 1909 al 31 marzo 1910. Pochi anni dopo, nel 1891, San Casciano venne collegato con Firenze dalla ormai scomparsa tramvia a vapore, voluta per poter dare un collegamento su rotaia verso Firenze anche alla zona del Chianti, che era rimasta esclusa sia dalla Ferrovia Centrale Toscana (Firenze - Empoli - Siena - Chiusi) sia dalla ferrovia Firenze - Roma.\nIl 26 luglio 1944 San Casciano sub\u00ec un devastante bombardamento alleato che unito alle mine tedesche ridussero il paese quasi in macerie. Lenta e non ovunque rigorosa fu la ricostruzione.\nA partire dai primi anni '80 la citt\u00e0 di San Casciano fu al centro delle cronache nazionali ed internazionali per le vicende legate agli omicidi del Mostro di Firenze.\nMonumenti e luoghi d'interesse.\nArchitetture militari.\nCastelli.\nEdificato prima del Mille, il castello appartenne alla famiglia Buondelmonti che lo ristruttur\u00f2 nel secolo XI. Nel Cinquecento pass\u00f2 alla famiglia Machiavelli che lo tenne come residenza di caccia fino al 1727. L'edificio presenta cortili e saloni maestosi e mostra dall'esterno il suo carattere imponente a met\u00e0 tra il fortilizio e la residenza signorile cinquecentesca di campagna.\nFonti dell'XI secolo informano che l'edificio venne alla luce con la costruzione della torre quadrata come baluardo difensivo sulla strada lungo la Greve, una delle vie pi\u00f9 importanti tra Firenze e Siena.\nNel XIII secolo i Bardi, banchieri fiorentini, ampliarono la fortezza costruendo le mura merlate perimetrali. Le torri tonde di influenza francese, poste ai quattro angoli del castello, furono costruite nel 1505.\nInnalzato dalla famiglia Buondelmonti, Pergolato fu prima forte maniero a difesa dei possessi feudali, poi palagio di campagna con ampie sale decorate e loggiati eleganti. Arroccato sui balzi scoscesi che dominano la riva sinistra della Pesa, ancora oggi ha un alto valore paesaggistico, soprattutto per il suo duplice aspetto severo e gentile.\nAnch'esso di propriet\u00e0 della famiglia Buondelmonti, appare oggi molto rimaneggiato, pur restando visibili le strutture architettoniche originali.\nSiti archeologici.\nTomba dell'Arciere.\nScoperta nel 1978 durante dei lavori agricoli \u00e8 una tomba etrusca a camera risalente al VII secolo a.C.; misura 5 metri per lato e il suo nome deriva da un lastrone a bassissimo rilievo che era posto sulla sua sommit\u00e0. Del lastrone \u00e8 rimasta solo la parte inferiore che ora si conserva a S.Casciano presso il museo di arte sacra.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2010 la popolazione straniera residente era di persone.\nLe nazionalit\u00e0 maggiormente rappresentate in base alla loro percentuale sul totale della popolazione residente erano:\nGeografia antropica.\nFrazioni principali.\nLe frazioni di San Casciano in Val di Pesa sono: Bardella, Bargino, Calcinaia, Campoli, Cerbaia, Chiesanuova, Cigliano, Faltignano, La Romola, Mercatale in Val di Pesa, Montefiridolfi, San Pancrazio, Sant'Andrea in Percussina e Spedaletto.\nMercatale in Val di Pesa.\n\u00c8 la principale frazione di San Casciano e si trova a cavallo tra la Val di Pesa e la Val di Greve. Come si evince dal nome il paese nasce come luogo di mercato: Infatti \u00e8 rimasto il documento con cui nel 1237 si autorizzava la predisposizione di una piazza situata ai piedi del Castello di Montecampolese. Oggi \u00e8 una cittadina circondata da boschi.\nCerbaia in Val di Pesa.\nDopo Mercatale \u00e8 la frazione pi\u00f9 popolosa di San Casciano in Val di Pesa. \u00c8 situata nella parte nord-ovest del comune e grazie al notevole incremento della popolazione ormai il suo abitato si estende a cavallo tra i comuni di San Casciano e di Scandicci. La sua storia \u00e8 legata al ponte che la Signoria di Firenze fece costruire nel 1295 per scavalcare il fiume Pesa. Interessanti nell'abitato la chiesa di Santa Caterina costruita alla fine del XIX secolo. Nell'abitato all'interno di un abitato situato in via Volterrana n.67 \u00e8 collocato un affresco del XV secolo dipinto secondo Giorgio Vasari da Lorenzo di Bicci e raffigurante la \"Madonna che porge l'anello a Santa Caterina\". Poco fuori dall'abitato sono un castello conosciuto come \"Il Castellare\" e la Pieve di San Giovanni in Sugana.\nChiesanuova.\nLa frazione di Chiesanuova si \u00e8 sviluppata solo dalla fine del XIX secolo quando venne aperta una deviazione sulla via Volterrana. Nell'abitato \u00e8 da segnalare la Chiesa di San Donato e nei pressi la Chiesa di San Bartolomeo a Faltignano. Celebre per la \"Schiacciata\" pane salato ottimo per farci dei panini.\nMontefiridolfi.\nLa storia di Montefiridolfi si confonde con quella del suo castello. Il borgo prende il nome dall'appartenenza del castello ai figli di Ridolfo Buondelmonti, famiglia che ne fu proprietaria fino al XVII secolo. Oggi \u00e8 un borgo agricolo situato nella campagna chiantigiana e circondato dalle fattorie Antinori e Rosselli del Turco. Interessante la piazzetta principale (recentemente restaurata e pavimentata in cotto) sulla quale si affaccia una bella casa-torre risalente al XIV secolo. Oltre al Castello di Montefiridolfi e alla Chiesa parrocchiale di Santa Cristina nei dintorni sono la Tomba dell'Arciere, il Castello di Bibbione e il Monastero del Luogo Nuovo.\nBargino.\nPiccolo agglomerato urbano posto ai piedi del Castello di Bibbione da una parte e del Castello di Pergolato dall'altra. Sulla strada principale \u00e8 situata la chiesa dedicata a San Colombano. Bagnato dal fiume Pesa ha anche un lago per la pesca sportiva \"Lago della Ciurma\" ed un vero e proprio simbolo, il cipresso secolare che domina l'incrocio al centro del paese dove parte un P.A.N. (percorso archeologico naturalistico) che attraverso un sentiero in salita immerso nel bosco conduce fino alla Tomba dell'Arciere, importante testimonianza etrusca.\nLa Romola.\nLa Romola sorge in mezzo ai boschi nei pressi del poggio Valicaia. In passato apparteneva amministrativamente al comune di Scandicci, poi nel 1881 fu spostata su San Casciano. L'apertura della variante della via Volterrana ha di fatto posto la frazione in uno stato di isolamento dalle principali vie di comunicazione. Nell'abitato sorge la chiesa parrocchiale dedicata a Santa Maria. Nel cimitero del paese \u00e8 sepolto Benito Jacovitti.\nSan Pancrazio.\nLa storia del paese si confonde con quella della Pieve di San Pancrazio, un edificio romanico esistente gi\u00e0 nel X secolo. In passato San Pancrazio fu sede di un castello cinto di mura di cui oggi si possono leggere le tracce lungo la via Certaldese.\nFrazioni minori.\nBardella.\nBardella \u00e8 la prima frazione minore che si trova dirigendosi sul versante empolese, posta proprio nell'immediatezza del paese principale. Bardella \u00e8 un agglomerato abitativo composto da circa 1.200 abitanti. Qui si trova la chiesa di Santa Maria ad Argiano, Villa Panerai e a tutt'oggi, le cantine e l'imbottigliamento di parte della produzione dei Marchesi Antinori. Sempre \"al bardella\" si trova una zona artigianale discretamente estesa. Importante \u00e8 la Villa Gentilino.\nCigliano.\nCon il termine Cigliano si intendono due siti abitativi posti a breve distanza dal capoluogo. Cigliano di sotto \u00e8 caratterizzato dalla Villa Antinori, con bel giardino scenografico settecentesco, e dalla Cappella Antinori. Cigliano di sopra era un castello successivamente trasformato in villa.\nFaltignano.\nFaltignano posto a circa 5\u00a0km dal capoluogo in direzione di Scandicci presenta una piccola chiesa intitolata a San Bartolomeo, ad unica navata, di origine duecentesca. A breve distanza sorge Villa Pimpinelli dove alloggi\u00f2 Piero Calamandrei.\nEconomia.\nLa zona di San Casciano \u00e8 molto rinomata per la produzione di vini e olio d'oliva. Le principali cantine della famosa impresa vitivinicola Antinori sono attive nel comune di San Casciano. Accanto all'attivit\u00e0 agricola, nell'ambito del settore terziario va menzionata la Banca di Credito Cooperativo del Chianti Fiorentino, ora Chianti Banca,sorta per iniziativa di don Narciso Fusi, Proposto di San Casciano e di don Adriano Bartolini, che ha la propria sede legale e i suoi uffici principali a San Casciano. Il resto dell'economia si basa principalmente sull'artigianato e il turismo (in particolare l'agriturismo). Nel corso del Novecento, San Casciano \u00e8 stato un centro piuttosto importante per l'industria tipografica italiana, in quanto sede delle ormai scomparse Officine Grafiche Stianti.\nA San Casciano in Val di Pesa ha sede l'importante stabilimento produttivo di Laika Caravans, inaugurato nel 2016 e considerato tra i pi\u00f9 avanzati in Europa per la costruzione di camper. Per quanto riguarda l'artigianato, la localit\u00e0 \u00e8 rinomata per l'arte del ricamo e del merletto.\nInfrastrutture e trasporti.\nSan Casciano \u00e8 servita da un'omonima uscita del Raccordo autostradale 3.\nDal 1891 al 1935 i collegamenti con Firenze e Greve in Chianti furono assicurati dalla tranvia del Chianti, una cui diramazione vedeva San Casciano quale capolinea.\nSan Casciano nel cinema.\nNel territorio comunale di San Casciano in Val di Pesa sono stati girati alcuni film tra i quali si ricordano:"}
{"id": "15016", "revid": "322321", "url": "https://it.wikipedia.org/wiki?curid=15016", "title": "Castellina in Chianti", "text": "Castellina in Chianti \u00e8 un comune italiano di abitanti della provincia di Siena in Toscana.\nGeografia fisica.\nTerritorio.\nIl territorio comunale si estende per 99,45 chilometri quadrati ed \u00e8 posto sulle colline a cavallo tra la Val d'Elsa, la Val di Pesa e la Valle del fiume Arbia. Il dislivello altimetrico va da un minimo di 180 m s.l.m. nella zona di Castellina Scalo ad un massimo di 626 m s.l.m. nella zona del Monte Cavallaro; il capoluogo \u00e8 posto a 578 m. Il suo territorio \u00e8 interamente compreso nel Chianti Classico.\nConfina con i comuni di Greve in Chianti, Radda in Chianti, Gaiole in Chianti, Castelnuovo Berardenga, Monteriggioni, Poggibonsi, Barberino Val d'Elsa e Tavarnelle Val di Pesa.\nClima e sismicit\u00e0.\nLa stazione meteorologica pi\u00f9 prossima al capoluogo \u00e8 quella di Poggibonsi-Strozzavolpe della quale riportiamo le medie degli ultimi 30 anni:\nStoria.\nIl tumulo di Montecalvario, una tomba etrusca posta nei pressi dell'abitato e datata VII-VI secolo a.C. e la Necropoli del Poggino, posta nei pressi di Fonterutoli, attestano la presenza degli etruschi nella zona.\nStando alle campagne di scavo effettuate a partire dagli anni ottanta nella zona di Castellina era certa la presenza di un centro abitato di notevole dimensione; centro abitato che doveva essere situato in localit\u00e0 Salinvolpe, a poche centinaia di metri dall'odierna Castellina.\nMaggiori sono le testimonianze di epoca medievale.\nI primi documenti certi risalgono all'XI secolo quando la zona era un feudo dei nobili del Castello del Trebbio, una famiglia imparentata con i conti Guidi.\nNel XII secolo Castellina pass\u00f2 sotto l'influenza di Firenze e nel 1193 venne siglato un accordo tra i signori del Trebbio e Firenze nel quel venne concesso ai fiorentini di presidiare militarmente i castelli del Trebbio e di Castiglione (l'attuale Castellina). Dopo il Lodo di Poggibonsi del 1203, atto in cui vengono sanciti i confini chiantigiani tra Firenze e Siena, Castellina si trov\u00f2 a essere una degli avamposti fiorentini pi\u00f9 importanti visto che era posta sulla strada pi\u00f9 diretta che metteva in comunicazione le due citt\u00e0 rivali.\nNel XIV secolo Castellina diventa uno dei capisaldi della Lega del Chianti, tanto da essere a capo di uno dei terzieri in cui era divisa. Il \"Terziere di Castellina\" amministrava la parte del Chianti che digrada verso la Valdelsa. Nel 1397 fu saccheggiata e interamente bruciata dalla truppe del Duca di Milano Gian Galeazzo Visconti comandate da Alberico da Barbiano. Nel 1400 fu deciso di fortificare Castellina, e nell'elenco delle riformagioni conservato presso l'Archivio di Stato di Firenze si trova scritto I lavori per\u00f2 dovettero procedere a rilento tanto che nel 1430 gli operai dell'Opera del Duomo furono incaricati di fortificare Castellina insieme a Staggia Senese e R\u00e8ncine; a stabilire il tipo di interventi necessari e a fare una stima dei costi fu inviato Filippo Brunelleschi. Nel 1452 le mura di Castellina subirono l'assalto delle truppe aragonesi ma resistettero. Molto diversamente le cose andarono nel 1478 durante la seconda invasione aragonese del Chianti quando Castellina venne conquistata dalla truppe senesi e napoletane. In quell'occasione la difesa di Castellina venne diretta personalmente da Giuliano da Sangallo mentre a comandare gli assedianti c'era Francesco di Giorgio Martini. L'occupazione senese dur\u00f2 fino al 1483 quando venne ripresa dai fiorentini.\nNel 1774 con la riforma amministrativa del Granduca Pietro Leopoldo, Castellina diviene sede di Comunit\u00e0 dal quale deriver\u00e0 l'attuale comune.\nMonumenti e luoghi d'interesse.\nArchitetture civili.\nIl centro storico di Castellina \u00e8 stato interamente restaurato negli ultimi anni, grazie al boom turistico legato al Chianti Classico. L'abitato per\u00f2 presenta caratteri architettonici abbastanza modesti anche se sono da segnalare dei palazzotti tardo rinascimentali di maggior pregio quali il Palazzo Ugolini-Squarcialupi e il Palazzo Bianciardi\nDa menzionare la localit\u00e0 Molino Nuovo (direzione Greve), caratteristico abitato storico del Quattrocento, ove svetta la torre di Grignano appartenuta al papato.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2009 la popolazione straniera residente era di 452 persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nGeografia antropica.\nAltre localit\u00e0 del territorio.\nNumerose sono le localit\u00e0 sparse nel territorio comunale, e alcune di esse trattavasi un tempo di notevoli borghi e comunelli. Si ricordano le localit\u00e0 di Bibbiano, Canale, Casanuova di Pietrafitta, Cavallari, Cerna, Cignanbianco, Cispiano, Cogne, Crocefiorentina, Fioraie, Godenano, Grignanello, Grignano (o Santa Maria a Grignano), La Leccia, Macie, Monternano, Ricavo, San Quirico, Sicelle, Sterzi, Tolena, Topina, Tregole.\nInfrastrutture e trasporti.\nFerrovie.\nIl paese \u00e8 servito dalla stazione di Castellina in Chianti-Monteriggioni posta sulla linea della ferrovia Centrale Toscana che dista dal capoluogo circa 11\u00a0km.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "15017", "revid": "322321", "url": "https://it.wikipedia.org/wiki?curid=15017", "title": "Gaiole in Chianti", "text": "Gaiole in Chianti \u00e8 un comune italiano di abitanti della provincia di Siena in Toscana. Il comune \u00e8 situato fra le Colline del Chianti.\nGeografia fisica.\nTerritorio.\nIl territorio comunale di Gaiole in Chianti si estende per 128,99\u00a0km\u00b2 in un'area prevalentemente collinare che partendo dai Monti del Chianti digrada verso la valle dell'Arbia. Il dislivello altimetrico va da un minimo di 215\u00a0 nei pressi di Pianella fino ad un massimo di 839\u00a0m s.l.m. nei pressi di Monteluco TV; il capoluogo \u00e8 posto a quota 356\u00a0m.\nConfina con i comuni di Cavriglia, Montevarchi, Bucine, Castelnuovo Berardenga e Radda in Chianti.\nOrigini del nome.\nIl toponimo \u00e8 attestato storicamente come \"Cajolum\" e \"Gajolae\"; l'origine \u00e8 dibattuta ma \u00e8 stato proposto \"gariola\", nome medievale della ghiandaia. Un'altra possibilit\u00e0 \u00e8 che derivi da un nome prediale latino \"Carianus\", dal nome personale \"Carius\", attraverso *\"Carianulae\", *\"Caiaule\".\nStoria.\nLa storia di Gaiole in Chianti \u00e8 strettamente legata alla sua posizione di nodo viario nelle comunicazioni tra il Chianti e il Valdarno superiore. Grazie a ci\u00f2 divenne la sede del mercato dei vicini castelli.\nIl suo primo ricordo si trova in una carta della Badia a Coltibuono risalente al 1086 ed a quell'epoca gli abitanti dei vicini castelli di Vertine, Montegrossi e San Donato in Perano iniziarono ad incontrarsi sul fondovalle, lungo il torrente Massellone per scambiarsi le merci; inizialmente il mercato era situato ai piedi del castello di Barbischio. Il mercato di Gaiole \u00e8 citato in atti notarili fin dal 1215.\nNel XIV secolo Gaiole e la sua comunit\u00e0 entrarono a far parte della Lega del Chianti. Ancora nel XVIII secolo il mercato di Gaiole era un importante avvenimento per la zona come testimoni\u00f2 nelle sue relazioni il granduca Pietro Leopoldo a seguito della visita fatta nel luglio 1773. Fino all'inizio del XIX secolo amministrativamente faceva parte della provincia di Firenze ma in epoca napoleonica, durante il Regno d'Etruria, venne inserito nel Dipartimento Senese e in provincia di Siena rimane tuttora. Per molti anni fu sindaco Bettino Ricasoli.\nNonostante tutto, al plebiscito del 1860 per l'annessione della Toscana alla Sardegna i \"s\u00ec\" non ottennero la maggioranza degli aventi diritto, con un astensionismo da record, sintomo dell'opposizione all'annessione.\nDopo la seconda guerra mondiale il territorio comunale fu investito dal fenomeno dello spopolamento delle campagne ma a partire dalla fine degli anni settanta le ex-case coloniche sono state progressivamente restaurate e oggi sono sede di agriturismi, e il turismo enogastronomico \u00e8 la principale fonte di ricchezza per il territorio.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2009 la popolazione straniera residente era di 630 persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nGeografia antropica.\nUrbanistica.\nLa forma della abitato di Gaiole in Chianti rivela palesemente la sua origine di mercatale. L'abitato in origine era tutto sviluppato lungo la strada che congiunge il Valdarno al Chianti e nel luogo scelto per il mercato si slarga andando a formare l'odierna piazza principale. La piazza principale ha una forma di triangolo allungato e ai lati vi sono dei palazzotti sette-ottocenteschi di semplice fattura.\nLa chiesa parrocchiale \u00e8 stata realizzata nel 1959 in forme neogotiche. Il resto dell'abitato, separato dalla piazza dal torrente Massellone, \u00e8 di forme moderne ma si segnalano alcuni interessanti edifici costruiti in epoca fascista. Fra le opere contemporanee \u00e8 utile citare Borgo Novo di Gaiole in Chianti, segnalato come una delle 100 architetture pi\u00f9 importanti realizzate in Italia fra il 2000 e il 2010.\nAltre localit\u00e0 del territorio.\nTra le varie localit\u00e0 minori che compongono il territorio comunale sono da ricordare anche: Argenina, Badia Coltibuono, Brolio, Cacchiano, Campi, Campiglie, Cancelli, Casanova d'Ama, Case al Vento, Chiesanuova, Fietri, Galenda, Il Colle, La Castelletta, La Madonna, Le Selve, Linari, Meleto, Mello, Molinlungo, Montebuoni, Montecastelli, Montefienali, Montelodoli, Monteluco, Monti di Sotto, Morelline, Mulino della Balza, Mulino delle Bagnaie, Mulino di Sesta, Nebbiano, Osteria della Passera, San Bastiano, San Donato in Perano, San Giusto alle Monache, San Giusto in Salcio, San Marcellino, San Martino al Vento, San Pietro in Avenano (o Venano), Santa Lucia, Stielle, Tarci, Tarci di Sopra, Tornano, Torricella, Tosa, Vielle, Vistarenni.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "15019", "revid": "2150982", "url": "https://it.wikipedia.org/wiki?curid=15019", "title": "Distruzione mutua assicurata", "text": "Nella strategia militare, la distruzione mutua assicurata (traduzione letterale dall'inglese \"Mutual assured destruction\" o MAD) \u00e8 una teoria che in concreto si sviluppa intorno all'ipotesi di una situazione di attacco o comunque aggressione militare con uso di armi nucleari; la tesi proposta \u00e8 che ogni utilizzo di simili ordigni da parte di uno dei due opposti schieramenti finirebbe per determinare la distruzione sia dell'attaccante che dell'attaccato. Questo avrebbe la conseguenza di creare una situazione di stallo in cui nessuno pu\u00f2 permettersi di far scoppiare una guerra globale, poich\u00e9 non ci sarebbero n\u00e9 vincitori n\u00e9 armistizi, ma solo l'inevitabile distruzione.\nDescrizione.\nQuesta teoria incontr\u00f2 il consenso di alcune potenze, che ne fecero il concetto cardine sul quale basarono la loro politica strategica. Nel pragmatico mondo anglosassone, la locuzione indica pi\u00f9 significativamente la conseguente politica strategica piuttosto che la teoria. La teoria, enucleatasi in epoche di guerra fredda ma non per questo scaduta oggi di attualit\u00e0, assume che ogni parte abbia sufficiente potenziale bellico da distruggere l'altra e che ognuna delle parti, se attaccata dall'altra per qualsiasi motivo, reagirebbe con forza pari o superiore o comunque paragonabile. Il risultato pi\u00f9 probabilmente attendibile \u00e8 che la battaglia si intensificherebbe al punto che ognuna delle parti causerebbe all'altra - e, potenzialmente, anche ai suoi alleati - una distruzione totale assicurata.\nSi assume che in questa situazione nessuna delle parti sarebbe cos\u00ec irrazionale da rischiare la propria distruzione (che si tradurrebbe nella pi\u00f9 drammaticamente classica vittoria di Pirro, cio\u00e8 nell'assoluta assenza di vantaggio, ed anzi con certezza di danno non comparabile col danno all'avversario); dunque nessuna delle parti - si suppone - oserebbe lanciare il \"Primo colpo nucleare\". Ci\u00f2 anche in quanto, stanti i tempi di attacco (il tempo di viaggio degli ordigni dalla base di lancio al \"target\", potenzialmente qualche decina di minuti) e stante anche la rapidissima individuabilit\u00e0 di un simile ordigno in viaggio, l'altra \"lancerebbe sull'allarme\", cio\u00e8 avrebbe il tempo di replicare - e lo farebbe - prima o subito dopo essere stata colpita (azione detta \"Secondo colpo nucleare\"), anche qualora la catena di comando o l'autorit\u00e0 preposta a tale risposta fosse stata distrutta con il primo attacco (azione detta \"fail deadly\"). In pratica attuerebbe una vendetta contro chi ha sferrato il primo colpo.\nDopo qualche decina di minuti, dunque, entrambi i contendenti sarebbero distrutti con uno scarto temporale assai breve. Lo sperabile atteso risultato degli assunti di questa teoria \u00e8 che tali considerazioni possano indurre una pace (o almeno una rinunzia all'uso dell'arma nucleare), ed una situazione quindi pur tesa, ma resa stabile dal mutuo deterrente. La principale applicazione dei risultati di questa elaborazione si ebbe durante il periodo della cosiddetta Guerra fredda (dal 1945 al 1990 circa) nella contrapposizione tra gli Stati Uniti e l'Unione Sovietica, quando la MAD venne interpretata come un potenziale strumento di ausilio teoretico, ma anche strategico, per prevenire ogni conflitto diretto tra le due \"superpotenze\" mentre queste si confrontavano in piccole guerre tradizionali, per lo pi\u00f9 gestite indirettamente attraverso paesi satelliti in varie parti del Globo.\nLa distruzione mutua assicurata fu parte fondante degli indirizzi della strategia statunitense, che credeva che la guerra nucleare tra USA e URSS avrebbe potuto essere prevenuta al meglio se nessuna delle due parti avesse potuto difendere se stessa contro i missili nucleari dell'altra (vedi Trattato anti missili balistici). La gravit\u00e0 della minaccia era critica proprio per tale capacit\u00e0 garantita di reciproco danno ed entrambe le parti dovettero investire un sostanzioso capitale in armamenti, anche per quelli il cui uso non si intendeva sperimentare davvero.\nSignificativo in tal senso fu uno scambio di battute fra John Fitzgerald Kennedy e Nikita Sergeevi\u010d Chru\u0161\u010d\u0451v:\n\"Kennedy: Abbiamo missili nucleari in grado di distruggervi 30 volte.\"&lt;br&gt;\n\"Chru\u0161\u010d\u0451v: Abbiamo missili nucleari in grado di distruggervi una sola volta, ed \u00e8 quello di cui abbiamo bisogno.\"\nQuesto scenario venne spesso descritto con la locuzione \"deterrenza (o dissuasione) nucleare\". I critici della teoria della distruzione mutua assicurata notarono che l'acronimo inglese \"MAD\" condivideva qualcosa di pi\u00f9 di una mera assonanza con la parola inglese \"mad\" (che significa malato di mente), poich\u00e9 l'equilibrio e lo stato di quiete (almeno quella atomica) dipendevano da diverse condizioni necessarie per la sua applicabilit\u00e0, tutte inevitabilmente soggette a rischi insostenibili ed eventualmente irrimediabili:\nGossip e cinematografia.\nProprio a questo riguardo la cronaca post-bellica ci consegna un episodio tenuto all'oscuro per molti anni per motivi di opportunit\u00e0 militari e politiche, quello del tenente sovietico dell'Armata Rossa Stanislav Evgrafovi\u010d Petrov (in russo: \u0421\u0442\u0430\u043d\u0438\u0441\u043b\u0430\u0432 \u0415\u0432\u0433\u0440\u0430\u0444\u043e\u0432\u0438\u0447 \u041f\u0435\u0442\u0440\u043e\u0432;). Petrov si rese protagonista di un episodio chiave conosciuto come \"l'incidente del 26 settembre 1983\", a seguito del quale - riconosciuto a posteriori - fu consegnato alla storia con il merito di aver salvato il mondo dalla distruzione nucleare.\nLa teoria fu oggetto di amara satira nel film di Stanley Kubrick \"\" (1964): nella pellicola i sovietici dispongono di un \"ordigno da fine del mondo\" che individua automaticamente ogni attacco nucleare all'URSS e di conseguenza distrugge tutta la vita sul pianeta a causa del fallout. Il film mostra anche un comandante impazzito che, inconsapevole del dispositivo sovietico, ordina alla sua squadriglia un attacco nucleare preventivo, scommettendo che l'alto comando sar\u00e0 costretto ad appoggiarlo lanciando tutto l'arsenale atomico per sopravvivere al contrattacco russo. Il film rispecchia situazioni non inverosimili e non inverificabili, in quanto lo stratega nucleare Herman Kahn aveva effettivamente contemplato un tale ordigno come strategia per garantire la distruzione mutua assicurata. In effetti il film rappresenta un interessante fenomeno esplorato da alcuni teorici: contrariamente alle assunzioni della MAD, una strategia di \"soddisfacimento delle minacce\" - nel quale uno promette di reagire alle minacce dell'altro indipendentemente da quanto questo possa essere razionale - pu\u00f2 essere usata da una parte per controllare l'altra. Per avere una possibilit\u00e0 di funzionamento, comunque, la strategia deve essere a conoscenza del nemico, una condizione non soddisfatta nel film di Kubrick, nel quale \u00e8 per una casualit\u00e0 che non viene espressa (i sovietici mettono in funzione il sistema prima di darne l'annuncio in quanto il loro leader aspettava un'importante ricorrenza per farlo).\nAltro esempio cinematografico che ben rappresenta gli effetti psicologici della MAD, contemporaneo al precedente, \u00e8 \"A prova di errore\", di Sidney Lumet. Nel film si ipotizza che, a causa di interferenze anomale nelle comunicazioni, una squadra di bombardieri nucleari americani in volo di pattugliamento sull'Alaska riceva per errore l'ordine di bombardare Mosca. Lo stato maggiore americano cercher\u00e0 in tutti i modi di fermare la missione, arrivando fino a chiedere la collaborazione dei sovietici per abbattere i velivoli prima che essi sgancino gli ordigni nucleari, senza riuscirci. Alla fine, per dimostrare ai sovietici che la missione non era voluta e per scongiurare una guerra termonucleare globale, il presidente americano ordiner\u00e0 di distruggere New York. Nonostante le denunce di plagio che l'autore e il regista de \"Il dottor Stranamore\" intentarono contro gli autori di \"A prova di errore\" i film sono sostanzialmente differenti, visto che quest'ultimo non \u00e8 assolutamente satirico ma girato in chiave molto realistica e drammatica.\nUn altro esempio di film dove viene presa in considerazione la MAD \u00e8 \"Wargames - Giochi di guerra\", dove un ragazzino rischia di alterare il fragile stato di quiete tra USA e URSS quando, violando il sistema di protezione del sistema informatico della difesa americana e credendo di essere all'interno di un computer di una societ\u00e0 di videogiochi, lancia una simulazione di un gioco di guerra denominato \"guerra termonucleare globale\". Il supercomputer del NORAD (North American Aerospace Defense Command) inizia a ricevere allarmi su attacchi missilistici sovietici e d\u00e0 automaticamente inizio alle procedure per un contrattacco. Solo alla fine viene scoperto il fatto della simulazione, ma ormai \u00e8 troppo tardi per revocare la procedura con un comando manuale. L'unico modo per interrompere tale processo diventa quello di fare giocare il computer contro se stesso, facendolo arrivare alla conclusione che \"l'unica mossa vincente \u00e8 quella di non giocare\".\nIndirizzi strategici attuali.\nLa caduta dell'Unione Sovietica ha ridotto le tensioni tra Stati Uniti e Russia e tra Stati Uniti e Cina e la distruzione mutua assicurata \u00e8 stata sostituita come modello di stabilit\u00e0 tra le suddette nazioni. In tale scenario sono coinvolte direttamente anche Francia, Gran Bretagna ed altre nazioni che detengono arsenali atomici o concorrono alla condivisione nucleare. Anche se l'amministrazione di George W. Bush ha ritirato la firma americana dal Trattato anti missili balistici, il limitato sistema di difesa missilistica proposto dall'amministrazione Bush \u00e8 disegnato per prevenire il ricatto nucleare da parte di uno stato con limitata capacit\u00e0 nucleare e non \u00e8 progettato per alterare l'atteggiamento nucleare tra Russia e USA. Il sostituto della MAD, la guerra asimmetrica, \u00e8 disegnato per trarre vantaggio da anni di analisi che si \u00e8 concentrata nel trovare un concetto di stabilit\u00e0 che non faccia affidamento sul tenere in ostaggio la popolazione civile.\nL'amministrazione Bush ha approcciato la Russia con l'idea di allontanarsi dalla MAD verso una differente politica nucleare di \"escalation\" negli armamenti. La Russia si \u00e8 mostrata poco ricettiva di fronte a questi approcci, in gran parte a causa della paura che un diverso atteggiamento difensivo risulterebbe pi\u00f9 vantaggioso per gli Stati Uniti che per la Russia. Alcuni sostengono che la distruzione mutua assicurata venne abbandonata il 25 luglio 1980, quando il presidente statunitense Jimmy Carter adott\u00f2 la \"countervailing strategy\" nella Direttiva Presidenziale 59. A partire da questa data la linea strategica statunitense \u00e8 stata orientata verso l'obiettivo di riportare la vittoria in un'eventuale guerra nucleare. La programmata risposta ad un attacco sovietico non fu pi\u00f9 quella di bombardare le citt\u00e0 russe e garantirsi la loro distruzione. Le armi nucleari americane dovevano innanzitutto eliminare la dirigenza sovietica, quindi attaccare gli obiettivi militari, nella speranza di una resa sovietica prima della distruzione totale dell'URSS (e degli USA). Questa politica fu ulteriormente sviluppata dal presidente Ronald Reagan con l'annuncio della Strategic Defense Initiative (SDI, conosciuta anche come \"Guerre stellari\" o \"Scudo stellare\"), indirizzata a distruggere i missili sovietici prima che raggiungessero gli Stati Uniti. Se l'SDI fosse stata operativa avrebbe minato alcuni presupposti della \"distruzione assicurata\" prevista dalla MAD."}
{"id": "15020", "revid": "106456", "url": "https://it.wikipedia.org/wiki?curid=15020", "title": "Digitalis purpurea", "text": "La digitale rossa (nome scientifico Digitalis purpurea ) \u00e8 una pianta erbacea e perenne dai grandi fiori purpurei, appartenente alla famiglia delle Plantaginaceae (Scrophulariaceae).\nEtimologia.\nIl primo studioso ad introdurre il nome del genere (\"Digitalis\") fu il botanico e fisico germanico Leonhart Fuchs (17 gennaio 1501 \u2013 10 maggio 1566); il termine significa \"ditale\" e indubbiamente il fiore ricorda questo utile oggetto. In seguito fu il botanico francese Joseph Pitton de Tournefort a elevare questo termine a valore di genere e infine fu Carl von Linn\u00e9 a completarlo con una dozzina di specie. Il termine specifico \"purpurea\" \u00e8 parola latina che indica il colore della porpora.\nIl nome scientifico della specie \u00e8 stato definito da Linneo (1707 \u2013 1778), conosciuto anche come Carl von Linn\u00e9, nella pubblicazione \"Species Plantarum - 1: 621\" del 1753.\nDescrizione.\nSi tratta di una pianta mediamente alta (da 3 dm fino a 1,5 metri) la cui forma biologica \u00e8 emicriptofita scaposa (H scap), ossia \u00e8 una pianta perennante (o con ciclo biologico bienne; il fusto fiorito si sviluppa il secondo anno) con gemme situate alla base del terreno e con fusti a infiorescenza terminale.\nRadici.\nLa radice \u00e8 ramosa con la parte centrale ingrossata.\nFusto.\nIl fusto \u00e8 eretto, a sezione cilindrica e colorato di bianco; la superficie \u00e8 puberula per peli ghiandolari. \u00c8 inoltre semplice (non ramificato).\nFoglie.\nTutte le foglie sono ricoperte da nervature reticolate e crenate sui bordi. Sono bianco-tomentose sulla pagina inferiore; mentre quella superiore \u00e8 colorata di verde scuro. Le foglie si dividono in:\nInfiorescenza.\nL'infiorescenza \u00e8 formata da un racemo allungato, terminale e bratteale (alla base di ogni pedicello \u00e8 presente una brattea). Generalmente i fiori hanno una disposizione unilaterale causata dalla torsione dei pedicelli. I singoli fiori sono inoltre penduli, questo per proteggere il polline e il nettare dalla pioggia. Lunghezza del racemo: 2 - 5 dm. Lunghezza dei pedicelli : 10 \u2013 15\u00a0mm).\nFiore.\nI fiori sono ermafroditi, leggermente attinomorfi quasi zigomorfi, tetraciclici (composti da 4 verticilli: calice \u2013 corolla \u2013 androceo \u2013 gineceo), pentameri (calice e corolla divisi in cinque parti).\nFrutti.\nIl frutto \u00e8 del tipo a capsula prolungata in un becco acuto e dall'aspetto peloso-glandoloso. All'interno sono disposte due logge a deiscenza \u201csepticida\u201d (ossia \u00e8 un frutto che si apre per fenditure longitudinali): vengono cos\u00ec dispersi al vento un gran numero di piccolissimi semi (0.1-0.2\u00a0mm). La forma dei semi \u00e8 angolosa. Nella fruttificazione inoltre il calice \u00e8 persistente.\nDistribuzione e habitat.\nFitosociologia.\nAreale alpino.\nDal punto di vista fitosociologico alpino la specie di questa voce appartiene alla seguente comunit\u00e0 vegetale:\nAreale italiano.\nPer l'areale completo italiano la specie di questa voce appartiene alla seguente comunit\u00e0 vegetale:\nDescrizione: l'alleanza \"Epilobion angustifolii\" \u00e8 relativa alle comunit\u00e0 di megaforbie (vegetazione erbacea perenne con macrofite di grossa taglia) su suoli acidi e ricchi di sostanze organiche (ben nitrificati). Questa cenosi si sviluppa lungo i margini stradali, ma anche ai margini o nelle radure delle foreste decidue o di conifere. La distribuzione dell'alleanza \u00e8 eurosiberiana.\nSpecie presenti nell'associazione: \"Epilobium angustifolium\", \"Salvia glutinosa\" e \"Senecio sylvaticus\".\nLa \"Digitalis purpurea\" \u00e8 presente anche nella suballeanza \"Roso serafinii-Juniperenion nanae\" \nTassonomia.\nLa famiglia di appartenenza (Plantaginaceae) \u00e8 relativamente numerosa con un centinaio di generi, mentre il genere della \"Digitalis\" comprende una ventina di specie di cui mezza dozzina sono presenti nella flora spontanea italiana.\nLa classificazione tassonomica della \"Digitalis purpurea\" \u00e8 in via di definizione in quanto fino a poco tempo fa il suo genere apparteneva alla famiglia delle Scophulariaceae (secondo la classificazione ormai classica di Cronquist), mentre ora con i nuovi sistemi di classificazione filogenetica (classificazione APG) \u00e8 stata assegnata alla famiglia delle Plantaginaceae; anche i livelli superiori sono cambiati (vedi il box tassonomico iniziale).\nQuesta pianta appartiene alla trib\u00f9 delle Digitalideae \nIl numero cromosomico di \"D. purpurea\" \u00e8: 2n = 48 e 56.\nSottospecie e variet\u00e0.\nPer questa specie sono riconosciute le seguenti sottospecie:\nSinonimi.\nQuesta entit\u00e0 ha avuto nel tempo diverse nomenclature. L'elenco seguente indica alcuni tra i sinonimi pi\u00f9 frequenti:\nSinonimi della variet\u00e0 \"amandiana\"\nSinonimi della variet\u00e0 \"mauretanica\"\nSinonimi della variet\u00e0 \"toletana\"\nUsi medici.\nL'uso di estratti della \"Digitalis purpurea\" per il trattamento dello scompenso cardiaco fu descritto per la prima volta da William Withering.\nLe foglie di questa pianta contengono infatti alcuni glicosidi farmacologicamente attivi (digitossina e digossina) che hanno potenti effetti sul cuore: aumentano la forza di contrazione del muscolo cardiaco (effetto inotropo positivo) ed hanno propriet\u00e0 antiaritmiche. Sono principalmente indicati nella terapia dell'insufficienza cardiaca; tuttavia le stesse sostanze, se assunte in dosi eccessive, possono causare seri problemi, quali aritmie e blocchi cardiaci, talora letali. \u00c8 inserita nell'elenco delle piante officinali spontanee soggette alle disposizioni della legge 6 gennaio 1931 n. 99.\nLa digitale \u00e8 un classico esempio di farmaco derivato da una pianta usata un tempo come rimedio dalla medicina popolare: in erboristica si \u00e8 ormai abbandonato il suo uso a causa del suo basso indice terapeutico e della difficolt\u00e0 nel determinare la dose attiva. Inizialmente, una volta accertata l'utilit\u00e0 della digitale nel regolarizzare il polso, la pianta venne impiegata per curare un gran numero di patologie, compresa l'epilessia e altri disturbi convulsivi. Ora per queste indicazioni l'uso della digitale \u00e8 considerato inadeguato.\nCome altri glicosidi cardiaci, i principi attivi della \"Digitalis\" esercitano la loro azione inibendo la attivit\u00e0 della ATPasi sodio-potassio. L'inibizione della Na+/K+-ATPasi a sua volta causa un aumento non solo del Na+ intracellulare, ma anche del calcio, che a sua volta produce un aumento della forza di contrazione del muscolo cardiaco. In altre parole, al giusto dosaggio, la tossina della \"Digitalis\" pu\u00f2 far aumentare la frazione di eiezione cardiaca.\nTuttavia, digitossina, digossina e molti altri glicosidi cardioattivi, come la ouabaina, sono conosciuti perch\u00e9 sono in grado di rendere ripide le curve di risposta al dosaggio, cio\u00e8 un leggero aumento nel dosaggio di queste sostanze pu\u00f2 fare la differenza tra una dose innocua e una fatale. \nHa anche un effetto vagale sul sistema nervoso parasimpatico, e come tale \u00e8 usata nell'aritmia cardiaca rientrante e per rallentare la velocit\u00e0 ventricolare durante la fibrillazione atriale.\nL'intossicazione da digitale derivante da sovradosaggio pu\u00f2 manifestarsi con una visione in itterico (giallo) e con la comparsa di contorni confusi (aloni), e bradicardia; i sintomi comprendono inoltre nausea e vomito. La possibile insorgenza di blocco atrio-ventricolare pu\u00f2 condurre ad arresto cardiaco e morte.\nQuestioni scientifiche.\nI vari botanici si sono chiesti l'utilit\u00e0 delle macchie e delle setole pelose all'interno della corolla. Probabilmente le macchie hanno una funzione di guida alla ricerca del nettare da parte degli insetti pronubi; mentre la presenza delle setole pelose non trova tutti concordi in una univoca spiegazione (c'\u00e8 chi dice che servano a tenere lontani certi insetti troppo piccoli, o chi al contrario che le setole servano come punto di appoggio).\nIn letteratura.\nLa \"Digitale purpurea\" \u00e8 una celebre poesia di Giovanni Pascoli, basata sul racconto della sorella Maria relativo alla presenza di questa specie vegetale presso l'istituto di suore che la ospitava, a Sogliano al Rubicone.\nAltre notizie.\nLa digitale rossa in altre lingue \u00e8 chiamata nei seguenti modi:"}
{"id": "15021", "revid": "125204895", "url": "https://it.wikipedia.org/wiki?curid=15021", "title": "16 (numero)", "text": "Sedici (cf. latino \"sedecim\", greco \"\u1f11\u03ba\u03ba\u03b1\u03af\u03b4\u03b5\u03ba\u03b1\") \u00e8 il numero naturale dopo il 15 e prima del 17."}
{"id": "15022", "revid": "104485", "url": "https://it.wikipedia.org/wiki?curid=15022", "title": "Modello OSI", "text": "Il modello OSI (acronimo di Open Systems Interconnection, conosciuto anche come modello ISO/OSI), in telecomunicazioni e informatica, \u00e8 uno standard stabilito nel 1984 dall'International Organization for Standardization (ISO), il principale ente di standardizzazione internazionale, il quale sent\u00ec la necessit\u00e0 di produrre una serie di norme tecniche per legge per reti di calcolatori avviando il progetto per la definizione di un modello di riferimento a formato aperto per l'interconnessione di sistemi di computer (\"Basic Reference Model\" o standard ISO 7498).\nTale modello stabilisce per l'architettura logica di rete, ovvero per le funzioni di comunicazione delle telecomunicazioni o di sistemi informatici, una struttura a strati composta da una pila di protocolli di comunicazione di rete suddivisa in 7 livelli, i quali insieme eseguono tutte le funzionalit\u00e0 della rete, seguendo un modello logico-gerarchico. A livello implementativo lo standard \"de facto\" affermatosi per architetture di rete a livelli \u00e8 invece il TCP/IP.\nCaratteristiche.\nIl modello ISO/OSI, concepito per reti di telecomunicazioni a commutazione di pacchetto, \u00e8 costituito da una pila (o stack) di protocolli attraverso i quali viene ridotta la complessit\u00e0 implementativa di un sistema di comunicazione per il networking. In particolare ISO/OSI \u00e8 costituito da strati (o livelli), i cosiddetti \"layer\", che definiscono e racchiudono in s\u00e9 a livello logico uno o pi\u00f9 aspetti fra loro correlati della comunicazione fra due nodi di una rete. I layer sono in totale 7 e vanno dal livello fisico (quello del mezzo fisico, ossia del cavo, delle onde radio, fibra ottica o qualsiasi altro sistema trasmissivo) fino al livello delle applicazioni, attraverso cui si realizza la comunicazione di \"alto livello\".\nOgni layer individua un protocollo di comunicazione del livello medesimo. ISO/OSI realizza una \"comunicazione per livelli\", cio\u00e8 dati due nodi A e B, il livello n del nodo A pu\u00f2 scambiare informazioni col livello n del nodo B, ma non con gli altri. Ogni livello in trasmissione realizza la comunicazione col livello corrispondente sui nodi di transito o destinatari usando il SAP (\"service access point\") del livello immediatamente sottostante. Sicch\u00e9 ISO/OSI incapsula i messaggi di livello n in messaggi del livello n-1. Cos\u00ec se A deve inviare, ad esempio, una e-mail a B, l'applicazione (liv. 7) di A propagher\u00e0 il messaggio usando il layer sottostante (liv. 6) che a sua volta user\u00e0 il SAP del layer inferiore, fino ad arrivare alla comunicazione ovvero alla trasmissione sul canale o mezzo fisico trasmissivo.\nIn tal modo si realizza una comunicazione \"multilivello\" che consente, ad esempio, di implementare algoritmi diversi per l'instradamento in rete pur disponendo di protocolli di trasporto connessi e scegliere ed adattare protocolli e relativi algoritmi alla particolare rete di telecomunicazioni da realizzare. Tutto ci\u00f2 conferisce modularit\u00e0 al sistema con maggiore semplicit\u00e0 di progettazione e gestione della rete ovvero possibilit\u00e0 di migliorare, sviluppare e dunque eventualmente sostituire i protocolli dei vari strati cio\u00e8 implementare e reimplementare con dei protocolli ciascuna delle rispettive funzionalit\u00e0 logiche lasciando inalterate le funzioni altrui.\nAl fine di ottenere un miglioramento dell'attuale modello pu\u00f2 risultare interessante la possibilit\u00e0 di trarre vantaggio da uno scambio di informazioni nell'ambito della stessa pila protocollare, tra gli strati non adiacenti.\nQuesta possibilit\u00e0 prende il nome di Cross-Layer (CL) ed \u00e8 interessante soprattutto nelle comunicazioni radio per la natura stessa variabile del mezzo trasmissivo; sta riscuotendo un notevole interesse negli ultimi anni soprattutto per la riduzione dei consumi di energia nelle comunicazioni Wireless. L'idea fondamentale del concetto Cross-layer \u00e8 di introdurre la capacit\u00e0, nei vari protocolli di comunicazione, di scambiarsi informazioni per adattarsi agli specifici stati del collegamento della rete.\nA differenza del modello OSI classico, non si vogliono pi\u00f9 prendere solo delle contromisure preventive o meccanismi di controllo successivi ad un determinato evento verificatosi nella rete, bens\u00ec si cerca di decidere in modo interattivo con essa sfruttando le informazioni comuni a tutti gli strati.\nElenco e funzioni dei livelli.\nLivello 1: fisico (Physical Layer).\nSemplicemente: si occupa di controllare la rete, gli hardware che la compongono e i dispositivi che permettono la connessione.\nIn questo livello si decidono:\nA questo livello lavorano i modem e gli hub.\nLivello 2: collegamento dati (Datalink Layer).\nQuesto livello si occupa in primis di formare i dati da inviare attraverso il livello fisico, incapsulando il pacchetto proveniente dallo strato superiore in un nuovo pacchetto provvisto di un nuovo \"header\" (intestazione) e \"tail\" (coda), usati anche per sequenze di controllo. Questa frammentazione dei dati in specifici pacchetti \u00e8 detta \"framing\" e i singoli pacchetti sono i \"frame\".\nCome controllo di errore, per ogni pacchetto ricevuto, il destinatario invia al mittente un pacchetto \"ACK\" (\"acknowledgement\", conferma) contenente lo stato della trasmissione: il mittente deve ripetere l'invio dei pacchetti mal trasmessi e di quelli che non hanno ricevuto riscontro/risposta. Per ottimizzare l'invio degli ACK, si usa una tecnica detta \"Piggybacking\", che consiste nell'accodare ai messaggi in uscita gli ACK relativi ad una connessione in entrata, per ottimizzare l'uso del livello fisico. I pacchetti ACK possono anche essere raggruppati e mandati in blocchi.\nQuesto livello si occupa anche di controllare il flusso di dati (controllo di flusso): in caso di sbilanciamento della velocit\u00e0 di trasmissione tra mittente e destinatario, si occupa di rallentare l'operazione della macchina pi\u00f9 veloce, accordandola all'altra e minimizzando cos\u00ec le perdite dovute a sovraccarico sul destinatario.\nLa sua unit\u00e0 dati fondamentale \u00e8 il \"frame\".\nA questo livello lavorano gli switch e i bridge.\nLivello 3: rete (Network Layer).\n\u00c8 responsabile di:\nLa sua unit\u00e0 dati fondamentale \u00e8 il \"datagram\".\nA questo livello lavorano i router.\nLivello 4: trasporto (Transport Layer).\nSi occupa di:\nA differenza dei livelli precedenti, che si occupano di connessioni tra nodi contigui di una rete, il Trasporto (a livello logico) si occupa solo del punto di partenza e di quello finale.\nSi occupa anche di effettuare la frammentazione dei dati provenienti dal livello superiore in pacchetti, detti \"segmenti\" e trasmetterli in modo efficiente ed affidabile usando il livello rete ed isolando da questo i livelli superiori. Inoltre, si preoccupa di ottimizzare l'uso delle risorse di rete e di prevenire la congestione.\nLa sua unit\u00e0 dati fondamentale \u00e8 il \"segmento, user datagram o pacchetto\".\nLivello 5: sessione (Session Layer).\nEsso consente di aggiungere, ai servizi forniti dal livello di trasporto, servizi pi\u00f9 avanzati, quali la gestione del dialogo (mono o bidirezionale), la gestione del token (per effettuare mutua esclusione) o la sincronizzazione (inserendo dei checkpoint in modo da ridurre la quantit\u00e0 di dati da ritrasmettere in caso di gravi malfunzionamenti).\nSi occupa anche di inserire dei punti di controllo nel flusso dati: in caso di errori nell'invio dei pacchetti, la comunicazione riprende dall'ultimo punto di controllo andato a buon fine.\nLivello 6: presentazione (Presentation Layer).\nEsso consente di gestire la sintassi dell'informazione da trasferire. E sono previste tre diverse sintassi:\nLivello 7: applicazione (Application Layer).\nFornisce un insieme di protocolli che operano a stretto contatto con le applicazioni. Potrebbe essere errato identificare un'applicazione utente come parte del livello applicazione.\nI protocolli delle applicazioni tipiche di questo livello realizzano operazioni come ad esempio:\nElenco protocolli per livello.\nElenco non esaustivo di protocolli di rete e/o tecnologie appartenenti ai vari livelli ISO/OSI:\nLivello 7: applicazione.\nI livelli visti precedentemente sono una suddivisione concettuale, ma la loro implementazione non \u00e8 uniforme; infatti il livello fisico e quello di collegamento di solito sono presenti sulla scheda di interfaccia della rete, mentre il livello di rete ha un'implementazione mista hardware-software.\nConfronto con il TCP/IP.\nISO/OSI \u00e8 stato progettato per permettere la comunicazione in reti a \"commutazione di pacchetto\", del tutto simili al paradigma TCP-UDP/IP usato in Unix e nella rete ARPAnet, precorritrice di Internet, paradigma quest'ultimo affermatosi come standard nell'ambito networking.\nIl modello ISO/OSI non \u00e8 rigido: costituisce, piuttosto, un punto di riferimento per le architetture di rete a pacchetto, che possono distanziarsi pi\u00f9 o meno da esso. La differenza sostanziale fra TCP/IP e ISO/OSI consiste nel fatto che nel TCP/IP i livelli di presentazione e di sessione sono esterni alla pila di protocolli (cio\u00e8 \u00e8 un'applicazione \"stand-alone\" che \"usa\" TCP/IP per comunicare con altre applicazioni). I livelli sono dunque solo quattro:"}
{"id": "15023", "revid": "466539", "url": "https://it.wikipedia.org/wiki?curid=15023", "title": "Guerra fredda (1947-1953)", "text": "Di seguito vengono descritti gli avvenimenti della guerra fredda tra il 1947 e il 1953.\nLa fine della \"Grande Alleanza\" dopo la seconda guerra mondiale.\nPremessa: relazioni Est-Ovest.\nAlcuni studiosi hanno fatto risalire le origini del conflitto Est-Ovest ben prima della rivoluzione bolscevica. I teorici del sistema mondiale hanno argomentato che la Russia giunse tardi ad essere assorbita dal sistema capitalista mondiale, e solo nella sua periferia o semi-periferia al momento della rivoluzione bolscevica, lasciandola pronta per una radicale rottura con il capitalismo. Alcuni studiosi, come Samuel P. Huntington, sostengono addirittura che Est e Ovest sono civilt\u00e0 fondamentalmente differenti. Tra gli studiosi di quest'ultimo campo, molti hanno sostenuto che gli slavi ortodossi orientali sono eredi della tradizione bizantina. Altri puntualizzano aspetti dell'eredit\u00e0 culturale slava, dell'influenza asiatica e una fondamentalmente differente cultura politica, che prende forma dal dominio degli Zar.\nLa rivalit\u00e0 imperiale tra Gran Bretagna e Russia zarista avrebbe fatto presagire le tensioni Est-Ovest della guerra fredda. Lungo tutto il XIX secolo, incrementare l'accesso marittimo della Russia era un obiettivo fondamentale della politica estera zarista; imperdirlo era invece l'ossessione dell'Impero britannico. Nonostante l'enorme superficie occupata dalla Russia, gran parte dei sedicimila chilometri delle sue coste erano congelati per gran parte dell'anno o controllati da altre potenze, specialmente nel mar Baltico e nel mar Nero. I britannici erano determinati, fin dalla guerra di Crimea degli anni 1850, a rallentare l'espansione russa a spese dell'Impero ottomano, il \"malato d'Europa\". Dopo il completamento del canale di Suez nel 1869, le speranze di afferrare una porzione della costa ottomana del mar Mediterraneo, per cui poteva minacciare le rotte strategiche, furono le pi\u00f9 mortificanti per i britannici. La vicinanza dell'espansione territoriale dell'impero zarista nell'Asia centrale e verso l'India terrorizzarono anche i capi imperiali britannici dell'India meridionale, innescando una serie di avventure donchischiottesche britanniche in Afghanistan. Le paure nei confronti della Russia, comunque, diminuirono a seguito della stupefacente sconfitta russa nella guerra russo-giapponese del 1905. Alcuni storici hanno fatto notare che i britannici esagerarono la forza del relativamente arretrato Impero russo, il quale, con il senno di poi, era probabilmente pi\u00f9 preoccupato del commercio e della sicurezza dei suoi confini che non di minacciare gli interessi occidentali. Alcuni storici hanno anche evidenziato il parallelo con il periodo post-seconda guerra mondiale, quando, di nuovo, l'Occidente esager\u00f2 l'espansionismo sovietico in Europa orientale, il quale, come per la crescita territoriale della Russia imperiale, fu probabilmente motivato dalla protezione di frontiere vulnerabili.\nLa rivalit\u00e0 strategica tra Stati Uniti e Russia, entrambe vaste nazioni, risale agli anni 1890 quando, dopo un secolo di amicizia, Americani e Russi divennero rivali nello sviluppo della Manciuria. La Russia zarista, incapace di competere commercialmente, cerc\u00f2 di isolare e colonizzare parti dell'Asia orientale, mentre gli Americani richiedevano una competizione aperta per i mercati.\nNel 1917 la rivalit\u00e0 divenne intensamente ideologica. Gli Stati Uniti non stabilirono relazioni con il governo sovietico fino al 1933. Gli americani non dimenticarono mai che il governo sovietico negozi\u00f2 una pace separata con la Germania durante la prima guerra mondiale, lasciando gli alleati occidentali a combattere da soli le Potenze Centrali, anche se non furono prese in considerazione le condizioni delle rispettive parti: la Russia era stata invasa ed era in ginocchio, gli Alleati ancora combattevano sulle frontiere e gli americani non contribuirono in maniera determinante alle sorti della guerra. La duratura sfiducia russa trasse origine dallo sbarco di truppe statunitensi nella Russia sovietica nel 1918, le quali furono coinvolte, direttamente o indirettamente, nell'assistenza ai Bianchi anti-bolscevichi durante la guerra civile russa.\nL'alleanza durante la seconda guerra mondiale tra gli anglo-americani e l'Unione Sovietica fu un evento eccezionale nella storia delle relazioni USA-URSS e URSS-Regno Unito. Ed anche durante i giorni migliori della cosiddetta \"Grande Alleanza\", le tensioni covavano sotto le ceneri. I sovietici non scordarono mai la macata apertura del secondo fronte in Europa continentale nel 1942 o nel 1943, nonostante le ripetute assicurazioni da parte di Roosevelt; l'invasione alleata non avvenne fino al giugno 1944, pi\u00f9 di due anni dopo l'iniziale richiesta dei sovietici. L'Occidente rinvi\u00f2 l'invasione, costringendo i sovietici ad assorbire l'urto della forza tedesca. Nel frattempo, i russi soffrirono perdite enormi, oltre 20 milioni di morti tra militari e civili.\nQuando la guerra fin\u00ec in Europa, l'8 maggio 1945, le truppe sovietiche e occidentali (USA, Gran Bretagna e Francia) erano collocate in aree particolari, essenzialmente lungo una linea nell'Europa centrale che venne chiamata linea Oder-Neisse. A parte pochi aggiustamenti minori, questa sarebbe diventata la \"cortina di ferro\" della guerra fredda. Col senno di poi, Jalta signific\u00f2 l'accordo da ambo le parti che potevano restare l\u00ec e nessuna avrebbe usato la forza per mandar via l'altra. Questo tacito accordo si applicava anche all'Asia, come si evince dall'occupazione statunitense del Giappone e dalla divisione della Corea. Politicamente, quindi, Jalta fu un accordo sullo status quo del dopoguerra, nel quale l'egemonia dell'Unione Sovietica regnava su un terzo del mondo e quella degli Stati Uniti sugli altri due terzi.\nC'erano contrasti fondamentali tra le visioni di Stati Uniti e Unione Sovietica, tra capitalismo e comunismo. Questi contrasti erano stati semplificati e raffinati nelle ideologie nazionali per rappresentare due stili di vita, ognuno dei quali era stato confermato nella sua correttezza, nel 1945, dai precedenti disastri. I modelli conflittuali di autarchia contro esportazione, pianificazione statale contro impresa, si sarebbero contesi la lealt\u00e0 del mondo sviluppato e in via di sviluppo negli anni del dopoguerra. Anche cos\u00ec, comunque, la guerra fredda nel 1945 non era ovviamente inevitabile.\nNonostante i mezzi degli Stati Uniti per portare avanti una visione differente dell'Europa del dopoguerra, Stalin vide il riemergere di Germania e Giappone, e non degli Stati Uniti, come minaccia principale della Russia. Stalin assunse che il campo capitalista avrebbe presto ripreso la rivalit\u00e0 interna sulle colonie e i commerci e non avrebbe posto una minaccia alla Russia. I consiglieri economici, come Eugen Varga, rinforzarono questa visione, prevedendo una crisi di sovrapproduzione nelle nazioni capitaliste che sarebbe culminata per il 1947-1948 in un'altra grande depressione.\nLe tendenze nelle spese federali degli Stati Uniti confermarono le aspettative di Stalin. Fino a quel momento la finanza era stata rinforzata dalle spese governative come conseguenza della depressione e della guerra. Tra il 1929 e il 1933 la disoccupazione pass\u00f2 dal 3% della forza lavoro al 25%, mentre la produzione dei beni manifatturieri si ridusse di un terzo. Il New Deal di Franklin Roosevelt cerc\u00f2 di stimolare la domanda e fornire lavoro e sollievo dall'impoverimento attraverso un aumento delle spese federali, supportate in seguito dall'economista britannico John Maynard Keynes. Nel 1929 la proporzione di tali spese era solo del 3%. Tra il 1933 e il 1939 le spese federali triplicarono e i critici di Roosevelt lo accusarono di trasformare l'America in uno Stato socialista. Ma i costi del New Deal impallidiscono a confronto con quelli della seconda guerra mondiale. Nel primo anno del dopoguerra (1946) le spese federali ammontavano ancora a 62 miliardi di dollari, ovvero il 30% del PIL. In breve, le spese federali erano passate dal 3% del Prodotto Interno Lordo nel 1929 a circa un terzo nel 1945. Le spese di guerra curarono finanziariamente la depressione, spingendo in gi\u00f9 la disoccupazione dal 14% del 1940 a meno del 2% nel 1943, con la forza lavoro che crebbe di dieci milioni. L'economia di guerra non fu un trionfo della libera imprenditoria, ma il risultato del finanziamento governativo degli affari.\nQuale sarebbe stato il risultato della massiccia demilitarizzazione del dopoguerra? Stalin predisse sovrapproduzione e depressione. Date le tendenze nelle spese federali, le sue previsioni non erano assurde. Stalin assunse quindi che gli americani avrebbero avuto \"bisogno\" di aiuto economico, necessitando di trovare un qualsiasi sfogo per dei massicci investimenti di capitale, allo scopo di mantenere la produzione industriale dei livelli del tempo di guerra, che port\u00f2 gli USA fuori dalla Grande depressione. Quindi, dal suo punto di vista, le possibilit\u00e0 di un fronte anglo-americano contro l'URSS sembravano esigue. Ad ogni modo, non ci fu nessuna crisi di sovrapproduzione e, come anticipato da Stalin, questa venne evitata mantenendo all'incirca gli stessi livelli nelle spese governative. Fu differente per\u00f2 il modo in cui questo venne ottenuto.\nMa l'intero ruolo del governo non era scolpito nella pietra ed era nuovamente in discussione. Anche se il complesso militare-industriale degli Stati Uniti era nato con la seconda guerra mondiale, avrebbe potuto essere ridotto. Le pressioni per \"tornare alla normalit\u00e0\" furono intense. Il Congresso voleva un ritorno a bilanci bassi ed equilibrati e le famiglie chiedevano a gran voce di vedere i soldati rispediti a casa. L'amministrazione Truman si preoccup\u00f2 prima di una depressione postguerra e quindi delle conseguenze inflazionistiche della domanda repressa da parte dei consumatori. La \"Carta dei diritti dei GI\", adottata nel 1944, fu una risposta: sovvenzionando i veterani per completare la loro educazione, piuttosto che lasciar loro ingolfare il mercato del lavoro e probabilmente innalzare le cifre della disoccupazione. Inoltre, il 20 luglio 1948 il presidente Truman istitu\u00ec la prima leva militare in tempo di pace degli Stati Uniti in mezzo alle crescenti tensioni con l'Unione Sovietica.\nQuindi, una conversione all'economia pre-guerra sarebbe stata estremamente difficoltosa e alla fine non si attu\u00f2. In definitiva il governo del dopoguerra sarebbe somigliato molto al governo del tempo di guerra, con l\"'establishment\" militare e la sicurezza militare dominanti. La depressione capitalista del dopoguerra predetta da Stalin non sarebbe stata evitata dalla gestione interna, forse integrata da un maggiore ruolo nella promozione del commercio internazionale e dalle relazioni monetarie. Infatti, il presidente Roosevelt, nel 1941, sperava che dopo la guerra il pi\u00f9 grosso edificio del mondo, l'enorme complesso del Pentagono, nella Virginia settentrionale, sarebbe stato convertito in un gigantesco magazzino. Non fu cos\u00ec; il complesso militare-industriale domin\u00f2 la vita del dopoguerra, il che fu ampiamente il risultato della guerra fredda.\nDue visioni del mondo.\nGli Stati Uniti erano determinati a dare forma al mondo del dopoguerra, aprendo i mercati mondiali al commercio capitalista - un'Europa capitalista ricostruita che poteva di nuovo servire come fulcro degli affari mondiali- e creando una nuova organizzazione internazionale, le Nazioni Unite che non avrebbe dovuto ripetere gli errori della Societ\u00e0 delle Nazioni. Nel progetto di Roosevelt le quattro potenze che avevano vinto la guerra (Stati Uniti, Unione Sovietica, Gran Bretagna e Cina) avrebbero gestito l'ordine mondiale insieme, godendo del diritto di veto nel Consiglio di Sicurezza dell'ONU. Ai quattro paesi, per volont\u00e0 della Gran Bretagna, si sarebbe aggiunta la Francia. Nella Carta Atlantica che Roosevelt e Winston Churchill avevano firmato durante la guerra si riconosceva il diritto dei popoli a scegliere il proprio governo, in sintonia con i quattordici punti di Wilson. Questi ideali si scontravano per\u00f2 con l'ambizione delle potenze europee che desideravano mantenere i loro imperi coloniali (lo stesso Churchill era da sempre un ardente fautore dell'imperialismo britannico) e la politica di Stalin che avrebbe trasformato i territori occupati dall'Armata rossa in Stati-satelliti a cui veniva imposto il modello sociale e politico dell'Unione sovietica. Anche gli Stati Uniti avrebbero di fatto abbandonato l'ideale dell'autodeterminazione con il prevalere negli anni della guerra fredda di un'ideologia anticomunista che divideva schematicamente la realt\u00e0 in due campi contrapposti e riteneva la democrazia liberale americana l'unico modello valido per tutti i paesi. Franklin Roosevelt non aveva mai dimenticato l'eccitazione con cui aveva accolto i principi dell'idealismo Wilsoniano durante la prima guerra mondiale, e vide la sua missione negli anni quaranta come quella di portare al mondo una pace duratura e una genuina democrazia. Secondo la sua visione, era importante non ripetere le misure punitive del trattato di Versailles che avevano prodotto privazioni e risentimento in Germania tra le due guerre.\nMa la sua visione era parimenti una visione di interesse nazionale. La seconda guerra mondiale risult\u00f2 in una enorme distruzione dell'infrastruttura e della popolazione in tutta l'Eurasia, dall'Atlantico al Pacifico, dove quasi nessuna nazione rimase indenne. L'unica grande potenza industriale del mondo ad emergere intatta \u2014 ed addirittura grandemente rafforzata da una prospettiva economica \u2014 furono gli Stati Uniti, che si mossero rapidamente per consolidare la loro posizione. Come principale potenza industriale, e una delle poche nazioni non sconvolte dalla guerra, gli Stati Uniti finirono col guadagnare pi\u00f9 di ogni altro dall'apertura del mondo intero al commercio senza restrizioni. Gli Stati Uniti ebbero un mercato globale per le loro esportazioni, ed ebbero accesso illimitato alle materie prime fondamentali. Determinato ad evitare un'altra catastrofe economica come quella degli anni trenta, Roosevelt vide la creazione dell'ordine postguerra come un modo per assicurare la prosperit\u00e0 degli USA.\nLa morte di Roosevelt segn\u00f2 di fatto la fine dei suoi progetti, che gi\u00e0 erano messi in pericolo da fattori internazionali come l'atteggiamento di Stalin e la guerra civile in Cina. Il primo atto della nuova amministrazione Truman fu infatti uno dei pi\u00f9 spietati atti di guerra della storia dell'umanit\u00e0, il lancio della bomba atomica su Hiroshima e Nagasaki. Truman persegu\u00ec una politica di potenza, resa possibile dal fatto che il paese produceva la met\u00e0 dei beni industriali mondiali e una forza militare che aveva il monopolio della bomba atomica. Intanto la rottura dell'alleanza continuava a procedere. La frattura si inaspr\u00ec quando l'Unione Sovietica si rifiut\u00f2 di partecipare alle nuove istituzioni economiche internazionali create su proposta di John Maynard Keynes, la Banca Mondiale e il Fondo Monetario Internazionale, a causa della loro ideologia capitalista e promotrice del commercio mondiale.\nIl collasso della pace nel dopoguerra.\nI mezzi impiegati dagli Stati Uniti per promuovere una differente visione del mondo postguerra erano in conflitto con gli interessi sovietici che motivavano la loro determinazione a dar forma all'Europa del dopoguerra. L'Unione Sovietica aveva, fin dal 1924, posto un'alta priorit\u00e0 nella sua sicurezza e sullo sviluppo socialista, piuttosto che sulla visione di Leon Trotsky di una rivoluzione permanente. Di conseguenza, Stalin era stato disposto, prima della guerra, a contattare i governi non-comunisti che riconoscevano il controllo sovietico dell'ex Impero Zarista e ad offrire assicurazioni di non-aggressione. Il tradimento tedesco della promessa di non aggressione convinse Stalin che non poteva pi\u00f9 fare affidamento sui governi non-comunisti.\nDopo la guerra, Stalin cerc\u00f2 di assicurare i confini occidentali dell'Unione Sovietica installando dei regimi sottomessi, dominati dai comunisti, nelle nazioni confinanti come Polonia, Romania, e Bulgaria. L'obiettivo dichiarato di Stalin considerava essenziale distruggere la capacit\u00e0 tedesca di dichiarare un'altra guerra. Nei fatti per\u00f2 la sua era la continuazione di una politica imperialista russa che aveva le sue radici nell'epoca zarista a cui il dittatore aveva dato una nuova legittimazione con la propria visione nazionalista del comunismo. Gli obbiettivi statunitensi erano apparentemente opposti, in quanto richiedevano una Germania forte e democratica al centro dell'Europa. Winston Churchill, da lungo tempo un viscerale anti-comunista, condann\u00f2 Stalin per aver bordato il nuovo impero russo con una \"cortina di ferro\". La disputa sulla Germania si intensific\u00f2 dopo il rifiuto da parte di Truman di dare 20 miliardi di dollari oppure le fabbriche superstiti della Germania occidentale all'Unione Sovietica come riparazione di guerra; Stalin, ottenendo solo alcune fabbriche, rispose separando il settore Sovietico della Germania e formandovi uno Stato comunista.\nLa storica mancanza russa di un accesso marittimo diretto, disponibile tutto l'anno, era una preoccupazione della politica estera russa da molto prima della rivoluzione Bolscevica, ed era un altro punto dove gli interessi sovietici divergevano da quelli occidentali. Stalin fece pressione sui turchi per un maggiore accesso al mar Nero attraverso lo stretto dei Dardanelli, che avrebbe permesso ai sovietici il passaggio verso il mar Mediterraneo. Churchill aveva in precedenza riconosciuto le pretese sovietiche, ma ora britannici ed americani costrinsero l'Unione Sovietica a desistere.\nCi furono altri segni di cautela da parte di Stalin. L'Unione Sovietica si ritir\u00f2 dall'Iran settentrionale, su ordine anglo-americano; Stalin osserv\u00f2 il suo accordo del 1944 con Churchill e non aiut\u00f2 i comunisti nella loro lotta contro il debole e autoritario governo greco - cosa che per\u00f2 fece Tito, ponendo le basi del successivo conflitto tra i due leader comunisti - che era appoggiato dai britannici; in Finlandia accett\u00f2 un amichevole governo non-comunista; e le truppe russe vennero ritirate dalla Cecoslovacchia entro la fine del 1945.\nContenimento e guerra fredda.\nIl periodo immediatamente successivo al 1945 pu\u00f2 essere stato il punto pi\u00f9 alto nella popolarit\u00e0 dell'ideologia comunista. I partiti comunisti ottennero importanti risultati nelle elezioni libere di nazioni come Belgio, Francia, Italia, Cecoslovacchia, e Finlandia e conquistarono un significativo supporto popolare in Asia \u2014 Vietnam, India, e Giappone \u2014 e in tutta l'America Latina. In aggiunta ottennero largo supporto in Cina, Grecia, e Iran, dove le elezioni libere rimasero assenti o limitate, ma dove i partiti comunisti godettero di un fascino diffuso.\nGran Bretagna e Stati Uniti erano preoccupati che una vittoria politica dei comunisti in una di queste nazioni potesse portare a un assorbimento sovietico simile a quelli dell'Europa orientale. Mentre l'Unione Sovietica acconsent\u00ec agli sforzi Anglo-Americani per impedire l'accesso sovietico al Mediterraneo (obbiettivo primario della politica estera britannica fin dalla guerra di Crimea degli anni 1850), gli americani riscaldavano la loro campagna anti-comunista.\nQueste paure vennero messe alla prova per la prima volta in Grecia, dove il governo del dopoguerra non era stato in grado di ricostruire un'economia pesantemente sabotata o ripristinare un ordine civile. La Gran Bretagna, determinata a negare l'accesso sovietico al Mediterraneo, forn\u00ec assistenza finanziaria al governo greco. Gli Stati Uniti fecero la stessa cosa dopo che venne formulata la Dottrina Truman, nel 1947.\nDopo che tale dottrina venne espressa davanti al Congresso, gli Stati Uniti sostennero una massiccia offensiva ideologica anti-comunista. In retrospettiva, questa iniziativa appare largamente di successo: Washington brand\u00ec il suo ruolo come guida del \"mondo libero\" in maniera altrettanto efficace di quella con cui l'Unione Sovietica brandiva la sua posizione di guida del campo \"progressista\" e \"anti-imperialista\": in anni pi\u00f9 recenti la necessit\u00e0 di promuovere la democrazia e il rispetto dei diritti umani sarebbe stata utilizzata in modo strumentale dagli Stati Uniti per imporre la loro volont\u00e0 ad altre nazioni e condurre una politica di imperialismo mascherato.\nLa Grecia aveva un governo autocratico, ma nella visione di Winston Churchill, che fu fatta propria dagli americani, apparteneva comunque al campo occidentale e doveva essere sostenuta per proteggere il mondo dal totalitarismo sovietico. Ci\u00f2 venne esposto nel discorso sulla Dottrina Truman del marzo 1947, nel quale si argomentava come gli Stati Uniti avrebbero dovuto spendere 400 milioni di dollari negli sforzi per \"contenere\" il comunismo.\nUn altro caso, le elezioni italiane del 1948, forn\u00ec un precedente per la propaganda statunitense e l'intervento finanziario nelle politiche estere per prevenire i guadagni dei gruppi filo-comunisti. La politica estera americana venne guidata dalle argomentazioni del diplomatico George F. Kennan, secondo cui l'Unione Sovietica doveva essere \"contenuta\" usando \"una forza di contrapposizione inalterabile in ogni punto\", fino all'avverarsi del crollo del potere sovietico: la strategia, gi\u00e0 esposta nel lungo telegramma inviato da Kennan da Mosca nel 1946 e riproposta in \"Foreign Affairs\" nel 1947, prevedeva che ad ogni atto teso a destabilizzare l'ordine mondiale sarebbe stato opposto un atto uguale e contrario.\nDopo aver posto queste preoccupazioni dinnanzi all'opinione pubblica, gli Stati Uniti lanciarono un massiccio sforzo di ricostruzione economica, prima in Europa occidentale e quindi in Giappone (cos\u00ec come in Corea del Sud e a Taiwan). Il piano Marshall inizi\u00f2 a pompare 12 miliardi di dollari nell'Europa occidentale. Il programma venne presentato come uno scambio finanziario; ricostruendo rapidamente queste nazioni, gli USA potevano porre fine alla loro dipendenza dagli aiuti e ripristinarli come partner commerciali. La Germania, la nazione pi\u00f9 industrializzata e ricca di risorse dell'Europa, era di particolare importanza in questo sforzo. Inoltre, la ricostruzione economica aiut\u00f2 a creare un'obbligazione clientelistica da parte delle nazioni che ricevevano l'aiuto statunitense; questo senso di impegno dovuto, incoraggi\u00f2 la volont\u00e0 a entrare in alleanza militare e, cosa ancor pi\u00f9 importante, in alleanza politica.\nStalin, temendo una Germania rivitalizzata dal piano Marshall, rispose bloccando l'accesso a Berlino, che si trovava in profondit\u00e0 all'interno della zona sovietica anche se era assoggettata al controllo delle quattro potenze, sperando di ottenere concessioni in cambio della fine del blocco. Il confronto militare incombeva mentre Truman si imbarc\u00f2 in un impressionante mossa che aveva anche lo scopo di umiliare l'Unione Sovietica sul piano internazionale: trasportare in volo i rifornimenti durante il Blocco di Berlino del 1948-1949.\nL'aiuto dei sovietici nella parte finale della guerra civile cinese, contribu\u00ec nel 1949 alla presa del potere dei comunisti di Mao Tse-tung, che fondarono la Repubblica Popolare Cinese e costrinsero i nazionalisti del Kuomintang di Chiang Kai-shek, sovvenzionati dagli USA, a rifugiarsi a Taiwan. Tale evento ebbe importanti riflessi anche nel vicino sudest asiatico, dove le forze comuniste vietnamite di Ho Chi Minh, fino ad allora isolate dalla lontananza geografica degli alleati russi, trovarono nuovo slancio con l'aiuto dei cinesi nell'affrontare i colonialisti dell'Unione francese nella guerra d'Indocina (1946-1954). Il Partito Comunista Indocinese, formatosi in Vietnam all'inizio degli anni trenta con l'appoggio di Mosca, fu alla base dello sviluppo dei movimenti comunisti in Laos e Cambogia, avvenuto soprattutto nell'immediato dopoguerra.\nGli Stati Uniti unirono a s\u00e9 altre undici nazioni nella NATO, la prima alleanza che vincolava gli Stati Uniti all'Europa. Stalin rispose a queste mosse provocatorie integrando le economie dell'Europa orientale nella sua versione del piano Marshall, facendo esplodere il primo ordigno atomico sovietico nel 1949, firmando un accordo con la Cina comunista nel febbraio 1950, e formando il patto di Varsavia, la controparte dell'Europa orientale della NATO.\nStimolati dal crescente successo sovietico nel rispondere alle azioni provocatorie occidentali, gli statunitensi moltiplicarono gli sforzi per arginare la minaccia comunista. A tale scopo, il Consiglio per la Sicurezza Nazionale degli USA sottopose al presidente Truman l'NSC-68, un documento segreto del 1950, che prevedeva una serie di misure tra cui il rafforzamento del sistema di alleanze, la quadruplicazione delle spese per la difesa e un'elaborata campagna di propaganda per convincere gli americani della necessit\u00e0 di intraprendere una costosa guerra fredda. Truman approv\u00f2 il documento nel settembre del 1950 e poco dopo ordin\u00f2 lo sviluppo della bomba all'idrogeno, che fu testata nel 1951; all'inizio del 1950, gli USA si imbarcarono nel sorreggere il traballante colonialismo in Indocina dell'Unione Francese, di fronte ad una crescente e popolare resistenza guidata dai comunisti. Gli Stati Uniti si resero quindi protagonisti di una clamorosa violazione dei trattati del tempo di guerra, pianificando la costituzione di un esercito della Germania Ovest.\nLa guerra di Corea.\nAll'inizio del 1950 arriv\u00f2 il primo impegno statunitense a firmare un trattato di pace con il Giappone, che avrebbe garantito agli USA delle basi militari a lungo termine. Alcuni osservatori, tra i quali il diplomatico e storico statunitense George Kennan, hanno sostenuto che il trattato giapponese port\u00f2 Stalin ad approvare un piano per invadere la Corea del Sud (appoggiata dagli USA) il 25 giugno 1950. Il paese era stato diviso arbitrariamente in una parte settentrionale, occupata dall'URSS, e una meridionale, occupata dagli USA. I partigiani comunisti che l'URSS aveva messo al potere nel nord vedevano sfavorevolmente il governo del sud, in parte composto da ex collaborazionisti dei giapponesi. Probabilmente sobillati da Stalin sferrarono un attacco per riunificare il paese. Temendo che una Corea unita e comunista potesse neutralizzare il potere statunitense in Giappone, Truman riusc\u00ec a ottenere la sanzione delle Nazioni Unite a un'azione militare per respingere i nordcoreani. I sovietici erano assenti dal Consiglio di Sicurezza dell'ONU per protestare contro l'esclusione della Repubblica Popolare Cinese: la Cina infatti era ancora rappresentata dal governo nazionalista di Chiang Kai-shek che non aveva pi\u00f9 alcun potere effettivo sul territorio, se si esclude l'isola di Taiwan. I russi non poterono perci\u00f2 esercitare il diritto di veto.\nLe forze nordcoreane erano appoggiate dalla Cina comunista che rispose con degli attacchi a ondate nel novembre 1950. I combattimenti si stabilizzarono lungo il 38\u00ba parallelo, quello che separava le due Coree. Il generale statunitense MacArthur propose di attaccare la Cina, una decisione che, se messa in pratica, avrebbe provocato una terza guerra mondiale e un'ecatombe di immense proporzioni. Dovette perci\u00f2 essere destituito, sebbene parte dell'opinione pubblica americana, fanaticamente anticomunista, fosse dalla sua parte."}
{"id": "15024", "revid": "919135", "url": "https://it.wikipedia.org/wiki?curid=15024", "title": "15 (numero)", "text": "Quindici (cf. latino \"quindecim\", greco \"\u03c0\u03b5\u03bd\u03c4\u03b5\u03ba\u03b1\u03af\u03b4\u03b5\u03ba\u03b1\") \u00e8 il numero naturale che segue il 14 e precede il 16."}
{"id": "15026", "revid": "554814", "url": "https://it.wikipedia.org/wiki?curid=15026", "title": "10 (numero)", "text": "Dieci (indoeuropeo \"*dek\u1e43\"; cf. latino \"decem\", greco \"\u03b4\u03ad\u03ba\u03b1\", sanscrito \"d\u00e1\u015ba\") \u00e8 il numero naturale dopo il 9 e prima dell'11.\nSimbologia.\nNumerologia.\nTra i numeri interi il dieci occupa un posto particolare in quanto rappresenta la base della numerazione posizionale decimale, ossia quella comunemente utilizzata. Il fatto che il dieci sia la base del nostro sistema di numerazione \u00e8 dovuto probabilmente al fatto che gli antichi arabi, che hanno usato per primi questo metodo di numerazione, utilizzavano le dita delle mani per contare. \nIn geometria il 10 \u00e8 rappresentato dal decagono convesso (il suo lato \u00e8 la sezione aurea del raggio della circonferenza circoscritta), nonch\u00e9 dal decagono stellato o stella a dieci punte. Essa \u00e8 determinata dalla sovrapposizione di due pentagoni. \nFilosofia.\nIl dieci, secondo Pitagora, \u00e8 considerato il numero perfetto e costituiva il cosiddetto Tetraktys che a sua volta \u00e8 la somma della successione dei primi quattro numeri e rappresentava i quattro principi cosmogonici.\nConvenzioni.\nScuola.\nNelle scuole primarie e secondarie in Italia, 10 \u00e8 il voto massimo ottenibile in compiti, interrogazioni e pagelle, e corrisponde all'eccellenza. Nella scuola secondaria di primo grado \u00e8 anche il risultato pi\u00f9 alto al relativo diploma, esclusi i casi in cui pu\u00f2 essere assegnata la lode.\nSport.\nNella numerazione di base del calcio a 11, il 10 designava il trequartista ovvero il centrocampista pi\u00f9 avanzato e l'elemento di maggior classe. Anche in seguito alla possibilit\u00e0 di scegliere personalmente il numero di maglia, il 10 rimane uno status symbol dei fantasisti: Valentino Mazzola, Pel\u00e9, Ronaldinho, Diego Armando Maradona, Michel Platini, Zico, Roberto Baggio, Alessandro Del Piero, Francesco Totti e Lionel Messi.\nNel rugby a 15 la maglia numero 10 \u00e8 indossata dal mediano d'apertura."}
{"id": "15027", "revid": "919135", "url": "https://it.wikipedia.org/wiki?curid=15027", "title": "9 (numero)", "text": "N\u00f2ve (indoeuropeo \"*H1new\u1e47-\"; cf. latino \"novem\", greco \"\u1f10\u03bd\u03bd\u03ad\u03b1\", sanscrito \"n\u00e1va\", gotico \"niun\", armeno \"inn\") \u00e8 il numero naturale dopo l'8 e prima del 10.\nPropriet\u00e0 matematiche.\n_________1\u00d79+2 = 11\n________12\u00d79+3 = 111 \n_______123\u00d79+4 = 1111\n______1234\u00d79+5 = \n_____\u00d79+6 = \n____\u00d79+7 = \n___\u00d79+8 = \n__\u00d79+9 = \n\u00d79+10 = \noltre a:\n________1\u00d78+1 = 9\n_______12\u00d78+2 = 98 \n______123\u00d78+3 = 987 \n_____1234\u00d78+4 = 9876 \n____\u00d78+5 = \n___\u00d78+6 = \n__\u00d78+7 = \n_\u00d78+8 = \n\u00d78+9 = "}
{"id": "15038", "revid": "767487", "url": "https://it.wikipedia.org/wiki?curid=15038", "title": "Zhanghengite", "text": "La zhanghengite \u00e8 una lega di rame e zinco naturale. Il minerale \u00e8 stato descritto nel 1986 in base ad una scoperta avvenuta in un meteorite caduto il 20 ottobre 1977 nella contea di Boxian nella provincia di Anhui in Cina. Il minerale \u00e8 stato dedicato a Zhang Heng, matematico e astronomo cinese.\nMorfologia.\nLa zhanghengite \u00e8 stata rinvenuta in forma granulare, grani irregolari e tabulari ed aggregati dendritici, la dimensione dei granuli varia fra 0,13\u00a0mm a 0,35\u00a0mm.\nCubico.\nOrigine e giacitura.\nLa zhanghengite \u00e8 stata rinvenuta all'interno di un meteorite che precipit\u00f2 il 20 ottobre 1977 nella contea cinese di Bozhou associata con olivina, ortopirosseno, clinopirosseno, plagioclasio, ortoclasio, whitlockite, quarzo, biotite, dolomite, calcite, corindone, troilite, kamacite, taenite, cromite, ilmenite, magnesioferrite, pentlandite, grafite, w\u00fcstite e rame nativo."}
{"id": "15039", "revid": "1543377", "url": "https://it.wikipedia.org/wiki?curid=15039", "title": "Danbaite", "text": "La danbaite \u00e8 un minerale scoperto nel 1981 nella localit\u00e0 di Danba, provincia dello Sichuan in Cina e riconosciuto dall'IMA nel 1984. Il minerale ha preso il nome dal luogo di origine.\nMorfologia.\nLa danbaite \u00e8 stata trovata principalmente sotto forma di aggregati botrioidali e sferulitici di diametro fino a circa 0,15mm ma anche come una sottile patina di circa 10 \u03bcm attorno al cromo nativo.\nOrigine e giacitura.\nLa danbaite \u00e8 stata scoperta in un'intrusione ultramafica in un giacimento di rame e nichel ricco di platino. L'intrusione \u00e8 costituita di lherzolite, harzburgite e gabbro fortemente serpentinizzati, steatitizzati e uralitizzati.\nLa danbaite \u00e8 stata trovata associata con bornite, calcopirite, cobaltite, cubanite, galena, pentlandite, pirite, pirrotite, safflorite, sfalerite e violarite. Oltre a questi, in minore quantit\u00e0, \u00e8 associata con elettro, michenerite, omeite, oro nativo, sperrylite e sudburyite."}
{"id": "15040", "revid": "984922", "url": "https://it.wikipedia.org/wiki?curid=15040", "title": "Khamrabaevite", "text": "La khamrabaevite \u00e8 un minerale scoperto nel 1984 sui monti Arashan nel distretto di \u010catkal, in Russia. Il minerale \u00e8 stato dedicato a Ibragim Khamrabaevich Khamrabaeva, direttore dell'istituto di Geologia e Geofisica di Tashkent, Uzbekistan: \u00e8 composto in media al 46,63% da titanio, al 24,81 da vanadio, al 9,07 da ferro e per il restante 19,50% da carbonio.\nMorfologia.\nLa khamrabaevite \u00e8 stata trovata sotto forma di cristalli cubici scheletrici di dimensioni da 0,1 a 0,3mm.\nOrigine e giacitura.\nSi trova nelle porfidi basaltici amigdaloidi e nelle parti esterne dei cristalli cubici di suessite. \u00c8 stata trovata anche nella granodiorite ed in sferule composte principalmente da magnetite e ferro nativo."}
{"id": "15043", "revid": "1522738", "url": "https://it.wikipedia.org/wiki?curid=15043", "title": "Bandiera del Ghana", "text": "La bandiera del Ghana venne adottata nel 1957. Fu rimpiazzata da una variante con una banda bianca centrale dal 1964 al 1966.\nLa bandiera venne disegnata da Theodosia Okoh per rimpiazzare la bandiera britannica a seguito dell'ottenimento dell'indipendenza nel 1957. Consiste di tre bande orizzontali di uguali dimensioni con i colori panafricani dell'Etiopia, ovvero, dall'alto, rosso, oro e verde. Al centro della banda centrale \u00e8 presente una stella nera a cinque punte. La bandiera del Ghana fu la prima bandiera africana a mostrare questi colori.\nIl rosso rappresenta il sangue di coloro che morirono nella lotta per l'indipendenza della nazione, l'oro rappresenta le risorse minerarie della nazione, il verde simboleggia le ricche foreste e le risorse naturali del Ghana, mentre la stella nera rappresenta il simbolo dell'emancipazione ed unione africana nella lotta contro il colonialismo."}
{"id": "15045", "revid": "485987", "url": "https://it.wikipedia.org/wiki?curid=15045", "title": "Colori panafricani", "text": "Esistono due distinti insiemi di tre colori considerati colori panafricani.\nColori etiopici.\nIl primo insieme \u00e8 costituito dai colori oro, rosso e verde. Tale combinazione origina in Etiopia e, oltre che nelle varie nazioni africane, ha rilevanza anche nel movimento Rastafari. Eccettuato il breve periodo dell'occupazione italiana fascista, l'Etiopia rimase infatti fuori dal controllo coloniale europeo, e divenne perci\u00f2 modello di libert\u00e0 per gli stati africani man mano che essi conseguivano l'indipendenza; di qui l'adozione dei colori nazionali etiopi. Il primo stato che adott\u00f2 la bandiera con i colori panafricani fu il Ghana nel 1957.\nColori UNIA.\nSecondo la costituzione dell'UNIA-ACL (\"Universal Negro Improvement Association and African Communities League\") i colori panafricani sono invece nero, rosso e verde: \"il rosso rappresenta il nobile sangue che unisce tutte le genti di stirpe africana, il colore nero la gente nera, il verde la ricca terra d'Africa\". I colori UNIA furono proclamati colori ufficiali della Razza Africana dall'UNIA stessa nella convenzione tenuta al Madison Square Garden di New York il 13 agosto 1920."}
{"id": "15048", "revid": "2149620", "url": "https://it.wikipedia.org/wiki?curid=15048", "title": "Colori panslavi", "text": "I colori panslavi (bianco, blu e rosso) sono adottati da molte delle bandiere nazionali dei popoli slavi come simbolo delle loro radici comuni.\nTali colori traggono origine dalla bandiera della Russia introdotta da Pietro il Grande nel 1697. Lo zar si era a sua volta ispirato al modello del tricolore olandese, ma l'esatta scelta cromatica deriva piuttosto dai colori dello stemma di Mosca.\nNel corso dell'Ottocento il tricolore si diffuse oltre i confini russi, e in particolare a quei popoli che nutrivano aspirazioni di indipendenza. I serbi lo adottarono nel 1835, acquistando parziale autonomia dall'Impero ottomano. \nGli slovacchi lo fecero proprio sull'onda del movimento panslavo e nel contesto dei moti che nel 1848 attraversarono l'Impero asburgico..\nI bulgari adottarono i colori panslavi nel 1878, ma, in referenza dei campi del paese, il blu fu ricollocato per il verde.\nAnaloghi colori ebbe la bandiera della provincia ottomana di Rumelia orientale, unita alla Bulgaria nel 1885. In tempi pi\u00f9 recenti, i colori panslavi sono stati adottati da numerose altre nazioni: la Jugoslavia e gli altri stati che la composero; la Cecoslovacchia e la pi\u00f9 giovane Repubblica Ceca; il Montenegro, anche dopo l'indipendenza e fino al 2004, bench\u00e9 con una tonalit\u00e0 pi\u00f9 chiara di blu.\nInfine, anche le bandiere di alcune repubbliche e \"okrug\" russi, a \"nazione titolare\" non slava, incorporano il tricolore russo, per simboleggiare a un tempo l'appartenenza alla Russia e la presenza significativa di popolazione russa nella regione. Un esempio \u00e8 il circondario autonomo della \u010cukotka. Per contro, alcuni stati sovrani di lingua slava hanno bandiere con colori diversi: cos\u00ec la Bulgaria, la Polonia e l'Ucraina.\nDel tutto indipendente \u00e8 l'adozione di bianco, rosso e blu da parte di altre nazioni (Francia, Regno Unito, Stati Uniti)."}
{"id": "15051", "revid": "466539", "url": "https://it.wikipedia.org/wiki?curid=15051", "title": "Sorbi (gruppo etnico)", "text": "I Sorbi o Sorabi o Serbi di Lusazia sono una popolazione slava occidentale, relativamente piccola, che vive come minoranza nella regione della Sorbia o Sorabia, attualmente corrispondente in massima parte all'Alta Lusazia, situata negli stati tedeschi di Sassonia e Brandeburgo (gi\u00e0 nel territorio della Germania Est). Appartengono allo stesso gruppo linguistico di Polacchi, Slesiani, Cechi, Slovacchi e Casciubi, e sono conosciuti anche come \"Sorbi Lusaziani\" o \"Serbi di Luzice\" (cfr. anche Venedi).\nDescrizione.\nStoricamente, i Sorbi sono gli ultimi resti delle popolazioni slave che vissero nella gran parte di quella che oggi \u00e8 la Germania orientale, fino all'Alto Medioevo, in particolare nella Sorbia o Serbia Bianca, secondo il nome usato da Costantino Porfirogenito nel \"De administrando imperio\". I Sorbi, che risiedevano in un territorio lungo la Saale, si sottomisero al regno \"slavo\" di Samo, poi fino all'inizio del X secolo essi si trovarono in un rapporto di pi\u00f9 o meno stretta dipendenza dal regno dei Franchi. Gli Slavi del \"Limes Sorabicus\", zona di confine con il regno dei Franchi, dovevano corrispondere tributi a questi ultimi. Fu il re Enrico I di Sassonia che per primo estese gli insediamenti germanici creando su di essi la sovranit\u00e0 tedesca. Successivamente la maggior parte degli Slavi di quella zona venne germanizzata o scacciata durante l\"'Ostsiedlung\" del XII e XIII secolo.\nI Sorbi sono stati un gruppo molto perseguitato, specialmente sotto la Germania nazista. L'organizzazione nazionale dei Sorbi, la Domowina (costituitasi nel 1912 come confederazione di unioni sorabe), messa fuori legge nel 1937 dal regime nazista e ricostituita gi\u00e0 il 10 maggio 1945, svolse un'ampia attivit\u00e0 per la ricostituzione democratica. I Sorbi costituirono poi l'unica minoranza etnica residente riconosciuta nella Repubblica Democratica Tedesca (RDT) e vennero riconosciuti, per la prima volta nella loro storia, cittadini a parit\u00e0 di diritti.\nNella Germania odierna godono di alcuni diritti riservati alle minoranze, ad esempio il diritto di mandare i propri figli in scuole di lingua sorba, il diritto di usare il sorbo nei rapporti con il governo locale, e il diritto a cartelli stradali bilingui. Il fatto che quasi tutta la nazione sorba viva all'interno della Germania e abbia la cittadinanza tedesca, significa che la loro lealt\u00e0 alla nazione tedesca non viene messa in discussione dall'opinione pubblica tedesca nella stessa misura in cui accade per altre minoranze.\nGottfried Wilhelm von Leibniz era di origine sorba, cos\u00ec come lo scrittore Handrij Zejler, autore di diversi testi in lingua sorba.\nToponimi.\nMolti toponimi della Germania orientale hanno nomi slavi, e alcune citt\u00e0 nella parte sud-orientale della Germania hanno nomi che derivano dal sorbo, testimoniando l'ascendenza sorba di questi territori, come ad esempio:\nMolte citt\u00e0 nella Lusazia hanno cartelli con i nomi in tedesco e in sorbo.\nEsempi:"}
{"id": "15052", "revid": "767487", "url": "https://it.wikipedia.org/wiki?curid=15052", "title": "Apocalypse Now", "text": "Apocalypse Now \u00e8 un film del 1979 diretto da Francis Ford Coppola.\nLiberamente ispirato al romanzo di Joseph Conrad, \"Cuore di tenebra\", il film vinse la Palma d'oro al 32\u00ba Festival di Cannes e il premio oscar per la migliore fotografia a Vittorio Storaro e quello per il miglior sonoro a Walter Murch.\nConsiderato tra i film sulla guerra del Vietnam pi\u00f9 celebri di sempre, \"Apocalypse Now\" \u00e8 una vivida rappresentazione dell'insolubile dilemma morale costituito dalla guerra; dilemma incentrato, in questa pellicola, sulle figure del colonnello Walter Kurtz (Marlon Brando) - un disertore, il quale, sommariamente, dovrebbe incarnare il male, la follia e la devianza - e del capitano Benjamin Willard (Martin Sheen) - un sicario, al quale spetta, genericamente, la personificazione del bene, del raziocinio e del rispetto delle \"regole\". Tuttavia, lo sviluppo del film suggerisce almeno una parziale ricollocazione di queste due figure e dei valori da esse rappresentati, nonch\u00e9 una seria discussione sulla difficolt\u00e0 umana di separare nettamente il bene e il male, la follia e il raziocinio, la normalit\u00e0 e la ribellione.\nTrama.\n1969: la Guerra del Vietnam \u00e8 al culmine. Il capitano Benjamin L. Willard \u00e8 un ufficiale dell'esercito americano, gi\u00e0 per tre anni in Vietnam, ed \u00e8 appena tornato a Saigon. Sebbene formalmente faccia parte della 173\u00aa Brigata Aviotrasportata, in realt\u00e0 \u00e8 spesso incaricato di operazioni speciali dalla CIA, che lo hanno via via provato ed appare ormai in seria difficolt\u00e0 a rientrare nella vita civile.\nDue funzionari del servizio d'informazione militare, il generale Corman e il colonnello Lucas, insieme a un civile (probabilmente un membro dei servizi segreti), convocano lo spaesato Willard allo scopo di affidargli una missione speciale. Si tratta di un incarico delicato ed \"anomalo\", e lo stato confusionale del capitano costituisce - paradossalmente - una calzante precondizione per assolvere il compito cui \u00e8 chiamato a eseguire. Willard deve effettuare un viaggio su un Patrol Boat River, lungo il fiume Nung, nella remota giungla cambogiana, e ivi scovare il colonnello americano Walter E. Kurtz, ex alto ufficiale dei Berretti Verdi, da tempo disertore, con l'obiettivo di ucciderlo (nella motivazione ufficiale trasmessa a voce: \"porre fine al suo comando\"). I superiori affermano che Kurtz - un tempo considerato ufficiale modello e prossimo alla promozione al grado di generale - \u00e8 impazzito e si \u00e8 auto-attribuito il comando di una legione di sbandati e indigeni delle montagne nella foresta della neutrale Cambogia. Le affermazioni dei vertici militari americani sulla follia di cui sarebbe preda Kurtz sembrano avallate da una delirante trasmissione radio effettuata dallo stesso colonnello ribelle (intercettata dal comando).\nL'obiettivo assegnato a Willard, dunque, \u00e8 di infiltrarsi fra le file degli ammutinati e porre fine al comando di Kurtz, ossia ucciderlo, \"con estrema determinazione\", come tiene a specificare il civile presente al colloquio conviviale (la sequenza indugia molto sulle pietanze del banchetto) con cui si d\u00e0 il via all'insolita operazione; la stessa esistenza della missione i presenti mai ammetterebbero in sede ufficiale: hanno ordinato e scientemente perseguito infatti l'assassinio premeditato di un comandante statunitense da parte di un commilitone, in qualit\u00e0 di superiori gerarchici del soldato. Il tutto \u00e8 reso ancora pi\u00f9 urgente e necessario dal fatto che anche un altro ufficiale dei corpi speciali, Richard M. Colby, inviato prima di Willard a trovare una soluzione alla strana situazione venutasi a creare nella giungla attorno alla figura carismatica del Colonnello, risulta passato, invece, dalla parte dell'ufficiale disertore. Kurtz parrebbe quindi disporre di elevate capacit\u00e0 di convincimento e \"seduzione\", se non addirittura di plagio, delle persone con le quali entra in contatto.\nIl capitano Willard si mostra presto in grado di recuperare la lucidit\u00e0, l'autocontrollo e la motivazione necessaria per intraprendere la sua missione: studia con attenzione e curiosit\u00e0 il dossier riguardante Kurtz, trovandovi conferme al fatto che il connazionale abbia effettivamente assunto il ruolo di un signore della guerra e sia incondizionatamente \"adorato\" da numerosi nativi e militari a lui rimasti fedeli. Lo studio della biografia di Kurtz ha luogo durante la lunga e pericolosa navigazione che dovr\u00e0, fra molteplici impedimenti e sorprese, condurre Willard al suo obiettivo.\nEd \u00e8 all'inizio della risalita del fiume verso il confine cambogiano che lo stesso Willard inizia anche a fare la conoscenza dell'eterogeneo equipaggio assegnatogli: l'ostinato e formale George Phillips (comandante della barca), l'ingenuo e simpatico Lance B. Johnson (un noto \"surfer\" californiano), lo scanzonato Tyrone Miller, detto \"Clean\", il sensibile Jay \"Chef\" Hicks (un aspirante chef di New Orleans, che Willard descrive come \"troppo nervoso per il Vietnam, forse troppo anche per New Orleans\"). L'imbarcazione e i suoi membri, che normalmente svolgono il servizio di pattuglia presso la foce del fiume Nung, appartengono alla Marina degli Stati Uniti e non sono nuovi a missioni del genere.\nNella prima tappa, la task force di Willard incontra il tenente colonnello William \"Bill\" Kilgore, comandante del 1\u00ba squadrone elicotteri del 9\u00ba Reggimento della Cavalleria Aerea, il quale ha il compito di scortarlo nel tratto iniziale del viaggio. Kilgore \u00e8 inizialmente disinteressato al capitano Willard e alle sue sorti, ma, dopo aver riconosciuto Lance, propone a quest'ultimo di fare surf sulla foce del fiume Nung, proprio dove Willard e il resto dell'equipaggio devono venire aerotrasportati.\nA bordo di numerosi elicotteri, Kilgore e i suoi uomini attaccano un villaggio controllato dai Viet Cong, non distante dalla spiaggia, mentre la barca di Willard e dei suoi quattro compagni viene trasportata da un mezzo aereo. Durante l'attacco, Kilgore fa risuonare a tutto volume, tramite altoparlanti installati sugli elicotteri, la \"Cavalcata delle Valchirie\" di Richard Wagner, al fine di galvanizzare il morale del suo reparto e deconcentrare i nemici. Nonostante l'effetto sorpresa e la supremazia militare, si registra comunque un robusto contrattacco della guerriglia vietnamita, con la distruzione di un elicottero e ripetuti colpi di mortaio dalla vicina giungla.\nIn tale scenario bellico intenso e altamente insicuro, il tenente colonnello Kilgore costringe i suoi uomini a praticare il surf, fra boati e pallottole sibilanti, convinto che un attacco aereo con impiego di napalm, da lui stesso richiesto per \"bonificare\" l'area dove \u00e8 posizionato il mortaio che li sta minacciando da molti minuti, possa presto rendere sicura la zona. In effetti, dopo l'annunciato intervento da parte di una sfrecciante squadriglia di cacciabombardieri F-5, l'alto ufficiale pu\u00f2 esultare con sollievo, rivolgendosi cos\u00ec a Willard:\nIl capitano Willard e i suoi quattro uomini proseguono il viaggio in barca lungo il fiume e durante una sosta, complice il calare delle tenebre, Chef scende dal pattugliatore fluviale con l'intento di raccogliere mango nella giungla, accompagnato da Willard. Mentre si trovano sulla terra ferma, relativamente lontani dalla barca, i due vengono aggrediti da una tigre, dalla quale riescono a scappare. Chef, una volta ritornati sulla barca, in preda ai sintomi di un esaurimento nervoso, scoppia in un pianto isterico, urlando il proprio odio per una guerra che non comprende e non condivide, ripromettendosi ossessivamente ad alta voce di non abbandonare mai pi\u00f9 \"la cazzo di barca\".\nNei giorni successivi, Willard cerca di approfondire ulteriormente - durante i momenti di riflessione che si ritaglia nel corso del viaggio - l'incartamento dedicato a Kurtz, cominciando anche a nutrire seri dubbi sulla missione di morte affidatagli: il curriculum di Kurtz \u00e8 straordinario ed \u00e8 difficile credere che una persona con tali qualit\u00e0 possa aver perso completamente la testa.\nLa barca, nel frattempo, continua lungo il suo percorso finch\u00e9 giunge presso una base avanzata di rifornimento. Qui il gruppo di Willard si trova, casualmente, ad assistere a un irreale spettacolo, allestito sul fiume per il sollazzo delle truppe e sponsorizzato dalla celebre rivista \"Playboy\". Lo show degenera con preoccupante rapidit\u00e0 quando alcuni soldati americani tentano di aggredire le attraenti conigliette durante la loro scollacciata e provocante esibizione, costringendole cos\u00ec a una precipitosa fuga con lo stesso elicottero che le aveva condotte in mezzo alla giungla.\nLa barca dei cinque militari statunitensi incrocia un \"sampan\" di commercianti vietnamiti. Phillips ordina di perquisire la povera imbarcazione per scoprire eventuali armi nascoste, in disaccordo con Willard che vorrebbe proseguire la risalita del fiume per dare corso, senza altre distrazioni e contrattempi, alla sua gi\u00e0 complessa missione. Mentre Chef ispeziona controvoglia il sampan, una ragazza si muove bruscamente in direzione d'una cesta, provocando l'isterica reazione degli altri soldati americani, i quali crivellano di pallottole, in pochi secondi, tutti gli occupanti della barchetta.\nChef, che non ha partecipato attivamente alla carneficina, poco dopo il tacere delle armi statunitensi, scopre la causa del movimento improvviso compiuto dalla ragazza: la cesta verso cui la giovane si stava precipitando accoglie un cucciolo di cane (diventer\u00e0 la mascotte di Lance). Mentre Chef \u00e8 preda di un'altra crisi nevrotica e Phillips, afflitto dai sensi di colpa per aver ordinato la perquisizione, vorrebbe soccorrere la donna sopravvissuta ma moribonda, Willard interviene con cinica risolutezza e finisce la sfortunata con un colpo di pistola. Un attimo dopo, Willard biasima Phillips, rimarcando che - come da lui vanamente auspicato - sarebbe stato molto pi\u00f9 saggio non attardarsi per quel superfluo controllo finito in massacro.\nIl viaggio giunge a un estremo avamposto: un ponte che indica il fronte di guerra, nonch\u00e9 il confine con la Cambogia. Qui c'\u00e8 un ufficiale, in attesa del gruppo da tre giorni per la consegna della posta, il quale sbrigativamente mette tutti in guardia sui gravi pericoli della zona. Il ponte \u00e8 un \"monumento\" all'ottusa ostinazione dei comandi militari che, per motivi propagandistici, insistono nel difendere e ricostruire senza sosta la posizione, con fini pratici totalmente irrilevanti nel quadro complessivo del conflitto; una posizione che ogni notte viene demolita dall'incessante bombardamento dall'artiglieria nemica.\nMentre \u00e8 in corso un ennesimo attacco da parte dei vietcong, Willard e Lance si avventurano a terra, tra le trincee, constatando fino a qual punto la confusione regni sovrana in assenza di ufficiali al comando, probabilmente tutti rimasti uccisi. Il primo mitragliere che i due incontrano durante la ricognizione, infatti, si stupisce nel dedurre che Willard stesso non sia l'ufficiale al comando in quel caos. Dinanzi a questa ennesima dimostrazione della pericolosit\u00e0 e assurdit\u00e0 dell'intera faccenda, Phillips cerca di convincere ancora una volta il capitano a desistere dalla sua oscura missione, ma Willard, dubbioso ma tuttavia ligio agli ordini ricevuti, gli ordina di proseguire.\nIl giorno successivo, mentre l'equipaggio della barca \u00e8 intento nella lettura della corrispondenza consegnata loro dopo un lungo periodo di mancanza di contatti familiari, la barca viene attaccata dai vietcong, nascosti sulle rive dal fiume. Nello scontro a fuoco Clean rimane ucciso. Da questo momento in poi, Phillips, che aveva gradualmente assunto le veci di un padre o fratello maggiore nei confronti di Clean, diventa pi\u00f9 apertamente ostile a Willard e alla sua inconfessabile missione.\nPochi giorni dopo l'imbarcazione viene nuovamente assalita da altri indigeni, i \"Montagnard\". Stavolta \u00e8 proprio Phillips a trovare la morte, causata da una lancia scagliatagli in piena schiena dai guerriglieri. Prima di esalare l'ultimo respiro, sembra porre in essere un estremo tentativo di uccidere il capitano Willard, attirandolo a s\u00e9 e verso la punta della lancia che sporge dal suo petto, ma quest'ultima azione potrebbe essere il risultato degli ultimi spasmi mortali del militare colpito e non di una sua intenzione omicida. Cos\u00ec Phillips muore tra le braccia dello sconcertato Willard.\nGiunti finalmente a destinazione, i superstiti della spedizione vengono accolti da una scena fra l'onirico e l'infernale: in una insenatura, resa ancor pi\u00f9 irreale dalle esalazioni umide della giungla e da un silenzio tombale che contrasta con le sparatorie e i frastuoni che hanno caratterizzato gran parte del viaggio, sono raccolti centinaia di esseri umani in stato catatonico e silente, come anime in pena, colte nell'indolente attesa di essere dirottate ai rispettivi gironi infernali. \u00c8 difficile distinguere in tale moltitudine i militari americani, i civili, gli indigeni e magari anche i nemici disertori, se non per alcune fattezze somatiche che a fatica emergono da maschere e camuffamenti vari.\nSconvolti dalla vista di un tale abbandono di ogni regola e criterio, Willard e un inebetito Lance scendono a terra, mentre Chef resta sulla barca con l'indicazione di richiedere in codice agli alti comandi dell'operazione di procedere ad un attacco aereo, qualora il capitano e Lance (sempre pi\u00f9 psichicamente deragliato) non facciano ritorno a bordo entro un certo lasso di tempo.\nWillard fa la conoscenza di un fotografo freelance a dir poco eccentrico, verboso e totalmente asservito ai voleri di Kurtz, del quale magnifica quelle che egli considera virt\u00f9 e grandezze divine.\nQuesta sorta di villaggio dei dannati, in cui impera il colonnello Kurtz, ha tutte le caratteristiche di un morboso e decadente regime pagano, connotato peraltro da una ostentata violenza sanguinaria: una moltitudine di cadaveri \u00e8 distribuita ovunque, in modo osceno e impudico (impiccati, appesi, crocifissi, impalati, capovolti, riversi, amputati). In tale cornice di abbrutimento, indifferenza e incoscienza, Willard viene presto imprigionato e successivamente liberato dal colonnello-despota.\nIn diversi incontri, che somigliano a frammenti di un'allucinazione, il trasognato Kurtz accenna ad un febbricitante Willard le proprie teorie sulla guerra, sull'umanit\u00e0 e sulla civilt\u00e0. Egli ha letto \"Il ramo d'oro\" di James Frazer, in cui viene illustrato il significato del sacrificio del re-sacerdote e la funzione purificatrice del capro espiatorio. Nel corso di un intenso e penetrante monologo, l'autoritario colonnello loda la determinazione priva di scrupoli dei vietcong, prendendo come esempio della loro perfezione marziale l'episodio, cui aveva assistito in prima persona, in cui i militari orientali avevano tagliato il braccio a tutti i bambini di un villaggio appena vaccinati dagli americani contro la poliomielite.\nChef, rimasto sempre solo a bordo dell'imbarcazione, viene decapitato da Kurtz in una imboscata notturna, prima che possa ricorrere alla radiotrasmittente per invocare aiuto alla centrale di ascolto americana denominata \"Onnipotente\". Il destino di Willard sembra ormai segnato, ridotto com'\u00e8 all'infermit\u00e0 e con i sintomi della malaria, ma il visionario colonnello intende lasciarlo in vita affinch\u00e9 il pi\u00f9 giovane dei due possa portare a termine la missione omicida e dunque liberare lo stesso Kurtz dalla sofferenza di cui \u00e8 evidentemente preda, e possa infine raccontare la verit\u00e0 alla sua famiglia e soprattutto al figlio.\nLance, ormai mentalmente perduto e innocuo, passa confusamente il tempo tra gli insorti, senza poter essere di alcun aiuto a Willard.\nDurante una notturna cerimonia idolatra, un bue viene sanguinosamente sacrificato, mentre il capitano, per quanto indebolito e fiaccato, riesce a raggiungere Kurtz e ad ucciderlo con un machete, non incontrando peraltro alcuna resistenza. Il colonnello spira, sussurrando \u00abl'orrore [...] l'orrore!\u00bb.\nWillard, venerato dai nativi e dagli insorti come nuovo dio-comandante-tiranno, si allontana con gesti misurati e cauti dal villaggio. Il capitano cammina tra la folla attonita, recuperando quasi per caso l'inconsapevole Lance, e si imbarca per il ritorno a casa, sotto una pioggia scrosciante che lava via il sangue versato.\nLa pellicola originale si conclude con una scena notturna di bombardamenti accompagnata dai titoli di coda, mentre le fiamme si alzano verso il cielo. Coppola decise all'ultimo momento di inserire questa scena, dopo aver visto il girato effettuato mentre l'aviazione filippina distruggeva -realmente- il set del film su direttiva del governo locale, che desiderava, a riprese finite, cancellarne le tracce. Questo finale venne interpretato, in maniera errata a detta dello stesso regista, come un attacco contro il villaggio di Kurtz, mentre doveva rappresentare un bombardamento qualsiasi. Il regista decise, quindi, di sostituirlo con un semplice sfondo nero su cui far scorrere i titoli di coda.\nProduzione.\nAlla fine degli anni sessanta, mentre erano all'opera come assistenti di Francis Ford Coppola nella lavorazione del film \"Non torno a casa stasera\" (uscito nel 1969), George Lucas e Steven Spielberg incoraggiarono l'amico produttore, sceneggiatore e regista John Milius a scrivere un film sulla guerra in Vietnam. Cos\u00ec, spinto da Lucas e Spielberg, Milius pens\u00f2 di adattare la trama del celebre racconto di Joseph Conrad \"Cuore di tenebra\" (\"Heart of Darkness\") allo scenario della guerra in Vietnam.\nLa genesi.\nCoppola assegn\u00f2 a Milius quindicimila dollari per sviluppare l'idea, con l'impegno per altri diecimila in caso di via libera alla realizzazione. Milius scrisse una sceneggiatura nel 1969 - chiamata \"The Psychedelic Soldier\", nella quale il testo di Conrad era utilizzato in chiave allegorica, poich\u00e9 Milius ritenne semplicistico seguire la trama cos\u00ec com'era.\nPer il personaggio di Willard e per alcune caratteristiche di Kurtz, Milius prese a modello il suo amico Fred Rexer. Quest'ultimo afferm\u00f2 di essere stato testimone in prima persona dell'episodio raccontato da Kurtz a Willard, in cui i vietcong tagliano ai bambini di un villaggio le braccia appena vaccinate dagli americani (ma non esistono n\u00e9 controprove su tale specifica vicenda n\u00e9 rapporti militari che citino comportamenti del genere da parte dei vietcong). Pi\u00f9 in generale, il personaggio di Kurtz fu modellato sulla biografia di Robert B. Rheault, comandante delle forze speciali in Vietnam.\nIl titolo della sceneggiatura fu cambiato da Milius in \"Apocalypse Now\" dopo che il cineasta americano ebbe notato un badge, molto popolare fra gli hippie degli anni sessanta, su cui era scritto \"Nirvana Now\". Fra le altre fonti d'ispirazione, egli stesso cit\u00f2 un articolo di Michael Herr intitolato \"The Battle for Khe Sanh\", in cui abbondavano riferimenti (si trattava del racconto della famosa battaglia per Khe Sanh, in Vietnam) a droghe, rock'n'roll, e a richieste di interventi aerei autolesionistici da parte delle truppe americane. Anche il film \"\" di Stanley Kubrick, compare fra i suoi riferimenti.\nMilius scrisse l'opera pensando a Lucas come miglior regista possibile. Comunque, prima di giungere al momento operativo (e alla scelta del regista), Lucas lavor\u00f2 quattro anni con Milius, mentre faceva altre cose importanti, fra cui la stesura della sceneggiatura di \"Guerre stellari\". Nel frattempo, il produttore Gary Kurtz si rec\u00f2 nelle Filippine in cerca di possibili location. L'intenzione di Lucas e Kurtz era di girare il film sia nelle risaie tra Stockton e Sacramento, in California, sia in alcune localit\u00e0 in Vietnam: il budget doveva aggirarsi sui 2 milioni di dollari e la pellicola doveva essere girata con tecnica documentaristica (economica), ricorrendo a telecamere da 16\u00a0mm e a veri soldati. Di fatto, a causa di preoccupazioni riguardanti l'incolumit\u00e0 e la sicurezza del cast e della troupe, ma a causa soprattutto degli impegni di Lucas con \"American Graffiti\" e \"Guerre Stellari\", Lucas stesso dovette posticipare tutto.\nPre-produzione.\nCon i co-produttori Fred Roos e Gray Frederickson, Coppola discusse, nella primavera del 1974, l'opportunit\u00e0 di produrre il film. Chiese prima a Lucas e poi a Milius di dirigerlo, ma entrambi erano coinvolti in altri progetti: Lucas aveva avuto il via libera per girare \"Guerre stellari\". Cos\u00ec Coppola cominci\u00f2 a pensare di poter fare da solo e concep\u00ec l'idea di un film che fosse un'esperienza di guerra per gli spettatori; un film massimamente coinvolgente, nel quale i temi etici fossero supportati da un impatto visuale ed emotivo altissimo.\nNel 1975, mentre promuoveva \"Il padrino - Parte II\" in Australia, Coppola individu\u00f2 anche alcuni luoghi adatti per le riprese di \"Apocalypse Now\" nelle penisole del Queensland settentrionale, contraddistinte da una giungla simile a quella del Vietnam. Subito dopo, per\u00f2, decise di girare nelle Filippine, attratto anche dai pi\u00f9 contenuti costi della manodopera locale. Lo stesso coordinatore di produzione Fred Roos, aveva gi\u00e0 girato nelle Filippine due film a basso budget e aveva buoni contatti e amici nel paese. Successivamente Gray Frederickson (collaboratore di Coppola e produttore) si rec\u00f2 nelle Filippine a cenare con il presidente Ferdinand Marcos in modo da formalizzare il supporto alla produzione e il regolare svolgimento delle riprese.\nCoppola trascorse gli ultimi mesi del 1975 rielaborando la sceneggiatura di Milius e negoziando con la casa di produzione United Artists per assicurarsi il finanziamento dell'opera. A detta di Frederickson, il budget fu stimato tra i 12 e i 14 milioni di dollari. La societ\u00e0 di Coppola, la American Zoetrope, mise insieme 8 milioni vendendo i diritti di distribuzione della pellicola fuori dagli USA e altri 7,5 milioni come anticipo dalla United Artists, a cui era stato detto che al film avrebbero preso parte Marlon Brando, Steve McQueen e Gene Hackman.\nCoppola dovette iniziare le riprese senza aver ultimato la sceneggiatura, e cos\u00ec fu costretto a proseguire il lavoro di scrittura durante molte notti del periodo dedicato alle riprese. Una delle novit\u00e0 introdotte dal regista, rispetto all'incompleta sceneggiatura precedente di Milius, fu quella riguardante la morte di Mr. Clean, il quale viene ucciso dai nemici, mentre a bordo della barca che continua a risalire il fiume si ode un nastro audio in cui la madre lo saluta e gli augura di tornare presto e incolume a casa.\nIl nome del protagonista del film, Benjamin Willard, venne creato mettendo insieme i nomi dei primi due figli dell'attore Harrison Ford, il quale nella pellicola interpreta il ruolo del colonnello Lucas (quest'ultimo, a sua volta, \u00e8 chiamato cos\u00ec con l'intenzione di rendere omaggio a George Lucas).\nCasting.\nInizialmente, per interpretare Willard, vennero considerati Steve McQueen (la prima scelta di Coppola, ma l'attore rinunci\u00f2 per non dover trascorrere 17 settimane lontano da casa), Al Pacino (il quale disse no per paura di ammalarsi nella giungla, come gli era accaduto nella Repubblica Dominicana durante le riprese de \"Il padrino - Parte II\"), Clint Eastwood (declin\u00f2 l'offerta per analoghi motivi), Jack Nicholson, James Caan e Robert Redford (questi ultimi tre furono presi in considerazione anche per interpretare Kurtz). Altri possibili nomi per la parte di Willard furono quelli di Tommy Lee Jones, Keith Carradine, Nick Nolte e Frederic Forrest. A questo punto, il regista si orient\u00f2 verso Martin Sheen ricordando l'ottimo provino che l'attore aveva sostenuto per il ruolo di Michael ne \"Il padrino\", ma anche questa scelta sembr\u00f2 impraticabile, visto che Sheen sembrava avere altri impegni. Coppola, allora, scelse Harvey Keitel: dopo tre settimane di riprese, tuttavia, il regista comprese che Keitel non era adatto e riusc\u00ec a sostituirlo proprio con Martin Sheen.\nPer la parte di Kurtz si pens\u00f2 a Jack Nicholson, ma venne poi preferito Marlon Brando, la cui iniziale indecisione sul da farsi rallent\u00f2 alquanto la lavorazione della pellicola. Brando decise di prendere parte al film a patto che le scene in cui appariva fossero girate in penombra, per celare il suo notevole aumento di peso (ma contribuendo pure a determinare l'aura di mistero intorno al personaggio Kurtz). Dennis Hopper, il quale nel film interpreta un bizzarro fotoreporter adoratore del colonnello ribelle, dichiar\u00f2, in seguito, che l'arrivo di Brando sul set indusse Coppola a bloccare la produzione per due settimane, in modo da potersi ritirare insieme all'attore su una barca per leggere \"Cuore di tenebra\" insieme a lui. Molte scene che riguardavano Kurtz vennero cancellate dal copione, perch\u00e9 Marlon Brando risultava troppo grosso per poterle interpretare.\nCompletarono il cast Robert Duvall, nel ruolo del tenente-colonnello Kilgore (dopo il rifiuto di Robert Redford e Steve McQueen) e Harrison Ford nella parte del colonnello Lucas, ruolo per cui era stato inizialmente indicato James Caan il quale rifiut\u00f2.\nRiprese.\nLe riprese vennero effettuate sul fiume Pagsanjan, nelle Filippine. I rapporti tra il governo filippino, presieduto dal dittatore Ferdinand Marcos, e la troupe furono per\u00f2 piuttosto difficili, bench\u00e9 i molti mezzi aerei statunitensi che si vedono nel film furono affittati proprio dall'aviazione filippina, che nella realt\u00e0 li utilizzava negli attacchi contro i ribelli musulmani durante la guerra civile in corso ai tempi delle riprese.\nL'attacco degli elicotteri e il bombardamento sulla spiaggia furono invece girati nel villaggio e nella baia di Baler, nell'isola di Luzon. Tra i piloti R. Lee Ermey, divenuto celebre con il film \"Full Metal Jacket\", dove impersona il sergente maggiore Hartman: ex addestratore dei marines, congedatosi per motivi di salute, viveva allora nelle Filippine, dove faceva l'elicotterista e ricopriva ruoli da caratterista per le produzioni cinematografiche locali.\nCoppola era convinto che per raccontare bene il colonnello Kurtz fosse necessaria, per lui, una profonda immedesimazione nella coscienza lacerata del personaggio. Il regista cominci\u00f2 allora un lavoro su se stesso, dedicandosi anche ossessivamente alla lettura di \"Cuore di tenebra\", portata sempre con s\u00e9 e infarcita di appunti e annotazioni.\nNonostante la maniacale cura dei dettagli tipica di Coppola, furono commessi alcuni errori sul piano della ricostruzione storica, come l'uso di caricatori da 30 colpi per i fucili M16, mentre nel conflitto in Vietnam erano stati impiegati solo quelli da 20 proiettili.\nPer creare un richiamo al titolo del film, il regista fece dipingere su un muro la scritta \"Our Motto: Apocalypse Now\" (\"Il nostro motto \u00e8 Apocalypse Now\"), nella scena in cui Willard, Chef e Lance, unici sopravvissuti del gruppo, arrivano al capolinea accolti dal fotoreporter americano.\nNel 1976, nel bel mezzo delle riprese, un tifone distrusse tutti i set allestiti, e perci\u00f2 si dovette ricominciare da zero. Ci\u00f2 avvenne anche a causa della decisione di Coppola di girare nella stagione delle piogge, in cui i tifoni sono frequenti. In seguito, l'attore protagonista Martin Sheen venne colpito da un infarto, e perci\u00f2 durante la sua convalescenza si dovette usare una controfigura inquadrata di spalle. Tra l'altro, sempre Sheen, durante le riprese della scena iniziale nella camera d'albergo in cui il capitano appare decisamente fuori controllo, si fer\u00ec realmente a una mano (Sheen, ubriaco, fin\u00ec con l'infrangere involontariamente uno specchio, ma fece cenno di non interrompere la ripresa, che cos\u00ec riusc\u00ec molto realistica).\nLe riprese furono funestate anche da altri problemi: l'entusiasmo iniziale dei produttori cominci\u00f2 progressivamente a declinare, i soldi cominciarono a scarseggiare e il cast e la troupe finirono con il detestare sempre pi\u00f9 le numerose difficolt\u00e0 derivanti dalla permanenza nelle Filippine. Probabilmente si diffuse anche un certo ricorso alle droghe, non tanto a scopo ricreativo, quanto piuttosto per alleviare ansia, stress e stanchezza. La produzione venne inoltre osteggiata dal governo americano poich\u00e9 la pellicola aveva uno taglio apertamente antimilitarista. Cos\u00ec, come risultato di tante incertezze e ostacoli, Coppola cadde in stato di depressione, tent\u00f2 il suicidio, perse trenta chili di peso e rischi\u00f2 pure la separazione dalla moglie Eleanor.\nNel 1991, al Festival di Cannes, venne presentato il documentario \"Viaggio all'inferno\" (\"Hearts of Darkness: A Filmmaker's Apocalypse\"), un documentario interamente dedicato alla realizzazione del film, un dettagliato dietro le quinte, basato sulle riprese effettuate, durante la lavorazione, da Eleanor, la moglie di Coppola, che narra ampiamente la travagliata gestazione, sia a livello tecnico che umano.\nLe riprese, originariamente previste su sei settimane, durarono quasi un anno e mezzo (dal marzo 1976 all'agosto 1977), con 230 giorni nelle Filippine. e per ultimare il montaggio ci vollero due anni, mentre per la finalizzazione del sonoro furono impiegati pi\u00f9 di nove mesi.\nLa celebre scena dell'attacco degli elicotteri, commentata dalla musica di Wagner, dura una decina di minuti, ma per girarla furono necessarie sette settimane di riprese. Questa sequenza fu anche la prima ad essere girata, nella primavera del 1976.\nIl costo finale dell'opera fu di 30 milioni di dollari, nonostante il preventivo indicasse 12 milioni. Questo sforamento del budget per poco non caus\u00f2 il fallimento della Zoetrope, la casa di produzione di Francis Ford Coppola, il quale invest\u00ec nell'operazione anche i propri beni personali.\nPost-produzione.\nIl compositore giapponese Isao Tomita fu inizialmente scelto per scrivere la colonna sonora. Coppola, infatti, desiderava fosse una rivisitazione da parte di Tomita del brano \"The Planets\" di Gustav Holst. Tomita fu anche accompagnato nelle Filippine, ma i suoi impegni discografici gi\u00e0 programmati impedirono il suo coinvolgimento.\nNell'estate del 1977 (a riprese appena ultimate) Coppola disse che Walter Murch avrebbe potuto finalizzare il sonoro del film entro circa quattro mesi. Murch per\u00f2 non voleva la voce narrante, alla quale, viceversa, Coppola teneva molto. Su questo elemento, il regista dovette impuntarsi e cos\u00ec la narrazione di Willard rimase nel prodotto cinematografico finale. Murch dovette affrontare anche altre questioni, perch\u00e9 le cosiddette librerie sonore a sua disposizione (gli archivi contenenti suoni ed effetti acustici di ogni genere) non disponevano di alcuna registrazione sonora delle armi utilizzate in Vietnam e per terminare il suono vennero impiegati diversi mesi, gran parte dei quali alla ricerca di rumori ed effetti adeguati alle esigenze del film.\nA un certo punto della lunghissima fase di confezionamento del film, Coppola avrebbe confessato alla moglie \"c'\u00e8 solo il 20% di possibilit\u00e0 di riuscire a completare il film nei tempi previsti\", e, di conseguenza, si sarebbe mosso per convincere la United Artists a posticipare la \"pr\u00e8miere\" da maggio a ottobre del 1978. Tuttavia, nel maggio del 1978 Coppola dovette annunciare un nuovo rinvio dell'uscita del film, stavolta rimandando la \"prima\" alla primavera del 1979. Infatti, l'opera venne proiettata, sia pur in una sorta di versione \"work in progress\" (e solo per 900 persone), nell'aprile 1979: l'accoglienza non fu entusiastica.\nDistribuzione.\nIl film fu presentato al Festival di Cannes 1979 e contro ogni previsione vinse la Palma d'oro (ex aequo con \"Il tamburo di latta\" di Volker Schl\u00f6ndorff). Pare che la United Artists fosse contraria a mostrare il film un mese e mezzo prima dell'uscita prevista, soprattutto di fronte a cos\u00ec tanti membri della stampa. Coppola per\u00f2 ebbe buon gioco nel rammentare alla casa di produzione il riconoscimento ottenuto, nel 1974, dal suo \"La conversazione\" proprio al Festival di Cannes, e quindi riusc\u00ec a far passare la propria linea. Il regista organizz\u00f2 tre anteprime con versioni leggermente differenti tra loro per promuovere il film. La sera prima della proiezione a Cannes, i tecnici della Zoetrope installarono altoparlanti supplementari sulle pareti, in modo da far udire adeguatamente il suono di Murch.\nIl 15 agosto 1979 il film venne distribuito negli Stati Uniti d'America in 15 sale cinematografiche iniziali e, nonostante i freddi apprezzamenti registrati al momento dell'uscita, incass\u00f2 negli USA quasi 30 milioni di dollari (corrispondenti al costo dell'opera) nelle prime tre settimane di programmazione. Complessivamente negli USA incass\u00f2 quasi 78 milioni di dollari. In totale, il film incass\u00f2 150 milioni di dollari.\nColonna sonora.\nLa canzone \"The End\" dei The Doors, undicesima e ultima traccia del primo LP della band americana uscito il 4 gennaio 1967, \u00e8 indissolubilmente legata a questo film, in quanto presente nella scena iniziale, dove viene introdotta dal suono rallentato e riverberato delle pale di un elicottero, e nella scena finale, che culmina con l'uccisione di Kurtz. La canzone, scritta dal cantante Jim Morrison, fa riferimento al complesso di Edipo nonch\u00e9 ai concetti del filosofo tedesco Friedrich Nietzsche e dello psichiatra svizzero Carl Gustav Jung. La versione utilizzata da Coppola, diversa da quella originale del 1967, \u00e8 un \"remix\" creato apposta per il film: la traccia vocale viene infatti enfatizzata, il finale \u00e8 in crescendo, e viene evidenziato l'uso libero della tecnica scat di Morrison.\nVa sottolineato che Coppola aveva conosciuto personalmente Jim Morrison alla facolt\u00e0 di Cinematografia dell'UCLA e che apprezzava molto il brano. Il significato della canzone combacia con quello del film in diverse immagini: l'incesto e il parricidio di Edipo raffigurano la fase problematica di un individuo che si richiude in s\u00e9 per proteggersi da uno stress intenso (l\"'orrore\" a cui accenna Kurtz). Inoltre il testo contiene diversi \"presunti\" riferimenti alla guerra, intesa come situazione in grado di trasformare l'uomo in mostro. Il \"bus blu\" \u00e8 l'autobus che porta le nuove reclute ai campi di addestramento prima del fronte, mentre il \"deserto romano di pena\" indica l'autorit\u00e0 nella sua fragile ipocrisia, in questo caso proprio gli Stati Uniti.\nDiversi passaggi musicali espressamente composti per sottolineare alcune scene, portano la firma dello stesso Francis Ford Coppola e del padre Carmine, apprezzato compositore, direttore d'orchestra e musicista.\n\"Apocalypse Now Redux\".\nNel 2001 \u00e8 stata pubblicata la versione restaurata e allungata di 47 minuti, con un nuovo montaggio e con l'inserimento di materiale scartato all'epoca della versione originale; questo materiale aggiunge un intero capitolo all'opera, storicizza il contesto e, infine, cambia leggermente il finale del 1979.\n\"Apocalypse Now Final Cut\".\nIn occasione del 40\u00ba anniversario dalla prima uscita in sala, il 28 aprile 2019 il regista Coppola ha presentato al Tribeca Film Festival di New York una nuova versione del film intitolata \"Apocalypse Now Final Cut\", che secondo le parole dell'autore rappresenta l'edizione definitiva e perfetta del suo capolavoro. Questa nuova versione del film della durata di 183 minuti \u00e8 poi stata proiettata in anteprima europea in piazza Maggiore a Bologna il 28 giugno dello stesso anno in lingua originale con sottotitoli in italiano, nell'ambito della rassegna \"Il cinema ritrovato\". In tale occasione, Coppola ha spiegato che la sua decisione di rimettere mano una terza volta al montaggio della pellicola \u00e8 nata da una sua riflessione autoriale sull'incompiutezza del montaggio originario del 1979 e anche sull'eccessiva lunghezza di \"Apocalypse Now Redux\"; l'obiettivo che si era posto per un ipotetico \"final cut\" era dunque quello di includervi soltanto le \"sequenze essenziali che rendono il film migliore\". La sua breve introduzione al film si \u00e8 chiusa con un sentito ringraziamento a Vittorio Storaro, direttore della fotografia del film. Una seconda anteprima di tale edizione del film si \u00e8 tenuta il 29 settembre 2019, presso l'Arcadia Cinema di Melzo con ospite d'eccezione proprio Vittorio Storaro che ha avuto modo di raccontare prima della proiezione il suo cosiddetto \"diario di lavoro\" riguardo alla sua esperienza nel corso della produzione del film.\n\"Apocalypse Now Final Cut\" \u00e8 uscito nelle sale statunitensi in protezione limitata dal 15 agosto 2019 fino al 18 agosto dello stesso mese, per poi essere distribuito in home video (in 4K Ultra HD, Blu-ray, DVD e copia digitale) il 24 agosto 2019. Uscito nelle sale cinematografiche italiane il 14 ottobre 2019 fino al 18 ottobre dello stesso anno, distribuito dalla Cineteca di Bologna. Si tratta della prima versione del film ad essere proiettata e poi pubblicata in 4K, grazie a un restauro del suono e dell'immagine attuato a partire dal negativo originale.\nAccoglienza.\nA New York, il film venne proiettato in dodici cinema e incass\u00f2 trenta milioni di dollari. In totale, in America, incass\u00f2 78 milioni di dollari, mentre a livello mondiale totalizz\u00f2 circa 150 milioni di dollari. Circa tre milioni andarono come compenso a Marlon Brando, che venne pagato la cifra di un milione di dollari alla settimana.\nPur presentato in concorso al Festival di Cannes in una versione non ancora definitiva, \"Apocalypse Now\" conquist\u00f2 la Palma d'oro \"ex aequo\" con \"Il tamburo di latta\" di Volker Schl\u00f6ndorff.\nSia ai Premi Oscar sia ai Golden Globe venne superato come miglior film dal dramma familiare \"Kramer contro Kramer\" di Robert Benton, con Dustin Hoffman e Meryl Streep, scontando probabilmente il fatto di essere stato distribuito successivamente a un altro viet-movie: \"Il cacciatore\" di Michael Cimino, con Robert De Niro, trionfatore agli Oscar dell'anno precedente, con cinque premi.\nIl National Board of Review of Motion Pictures inser\u00ec \"Apocalypse Now\" fra i migliori dieci film del 1979, preferendogli come miglior film in assoluto \"Manhattan\" di Woody Allen.\nNel 1998 l'American Film Institute inser\u00ec il film di Coppola al ventottesimo posto della classifica dei migliori cento film statunitensi di tutti i tempi, mentre dieci anni dopo, nella lista aggiornata, lo ricolloc\u00f2 al trentesimo posto.\nNel 2005 attribu\u00ec alla battuta \u00ab\"I love the smell of napalm in the morning [...] smelled like victory\"\u00bb (\u00ab\"Mi piace l'odore del napalm di mattina... profuma di vittoria\"\u00bb) il 12\u00ba posto della sua lista delle cento migliori battute dei film statunitensi di tutti i tempi. Internet Movie Database ha attribuito al film un voto medio di 8,5 su 10, posizionandolo al 48\u00ba posto nella lista dei migliori 250 film di tutti i tempi.\nNel 2000, venne scelto per essere conservato nel National Film Registry della Biblioteca del Congresso degli Stati Uniti."}
{"id": "15053", "revid": "1305772", "url": "https://it.wikipedia.org/wiki?curid=15053", "title": "Equilibrio del terrore", "text": "La locuzione \"equilibrio del terrore\" si usa, solitamente con riferimento alla corsa agli armamenti atomici, condotta da Stati Uniti ed Unione Sovietica durante la guerra fredda, per descrivere la pace tenue che esistette tra le due superpotenze come risultato del fatto che entrambi i governi erano trattenuti dall'agire in base alla prospettiva di una guerra nucleare che avrebbe distrutto il mondo.\nAlcuni politologi usano questa espressione per distinguere il quadro mondiale successivo alla seconda guerra mondiale, rispetto a quello precedente.\nIn precedenza, USA e URSS avevano prevenuto le guerre mantenendo tra loro un relativo equilibrio nelle loro capacit\u00e0 (economiche, militari e politiche) di dichiarare guerra; l'espressione \"politica dell'equilibrio\" o \"equilibrio di potere\" venne spesso usata per descrivere questo tipo di pace incerta. La bomba atomica cre\u00f2 una nuova realt\u00e0 politica, nella quale due superpotenze avevano la capacit\u00e0 di annichilire tutta la vita sulla Terra.\nL'ostacolo alla guerra tra il blocco sovietico e quello occidentale non fu pi\u00f9 tanto la paura che la parte avversa fosse pi\u00f9 potente, ma piuttosto la realizzazione che con l'uso di arsenali nucleari abbastanza grandi e mortali, l'eventuale vittoria avrebbe comunque prodotto la distruzione della propria nazione e del resto del mondo.\nIn questo modo, l'esistenza delle armi pi\u00f9 potenti mai create, fin\u00ec con il supportare una forma di pace: sebbene molte guerre vennero combattute localmente durante la guerra fredda, le superpotenze non giunsero mai a combattersi direttamente, n\u00e9 altre bombe atomiche vennero mai sganciate in combattimento dopo il bombardamento atomico di Hiroshima e Nagasaki.\nIl principio che stava alla base dell'equilibrio del terrore, ossia la mutua distruzione assicurata, \u00e8 tuttora operante nell'impedire conflitti nucleari. Tuttavia, alcuni analisti ritengono che la politica statunitense sia decisamente orientata al perseguimento della supremazia nucleare, ossia della capacit\u00e0 di sferrare un attacco nucleare senza dover poi temere una rappresaglia altrettanto letale."}
{"id": "15054", "revid": "2196166", "url": "https://it.wikipedia.org/wiki?curid=15054", "title": "Scanno", "text": "Scanno (\"Scann\u00eb\" in abruzzese) \u00e8 un comune italiano di abitanti situato in provincia dell'Aquila, in Abruzzo, in parte compreso entro i confini del parco nazionale d'Abruzzo, Lazio e Molise.\nGeografia fisica.\nTerritorio.\nScanno \u00e8 posto a 1050 m di quota s.l.m. nella bassa provincia dell'Aquila, tra i Monti Marsicani, nella valle del Tasso-Sagittario, poco fuori dai confini del parco nazionale d'Abruzzo, Lazio e Molise, su un pendio della Montagna Grande che sovrasta l'omonimo lago e lungo la Strada statale 479 Sannite che da Anversa degli Abruzzi e Villalago lungo le Gole del Sagittario sale fino a Passo Godi. A est oltre la linea di cresta montuosa del gruppo del \"monte Genzana\" il territorio \u00e8 limitrofo a quello dell'Altopiano delle Cinquemiglia, mentre a ovest oltre la rispettiva linea montuosa di cresta della Montagna Grande e del monte Marsicano \u00e8 limitrofo alla conca di Pescasseroli-Opi.\nAi piedi del paese \u00e8 posto l'omonimo lago (appartenente per\u00f2 per tre quarti al comune di Villalago), mentre nei dintorni sono presenti gli impianti sciistici di \"Passo Godi\" e del \"monte Rotondo\", gli altopiani del monte Greco e il lago Pantaniello, nonch\u00e9 la riserva naturale delle Gole del Sagittario. L'estrema vicinanza al parco, nella zona di protezione esterna, fa s\u00ec che il paese goda di notevoli aspetti paesaggistici, naturalistici e faunistici, ad es. con frequenti sconfinamenti di orsi bruni marsicani saltati agli onori delle cronache giornalistiche.\nStoria.\nL'origine del nome comunemente si fa risalire al latino \"scamnum\" (sgabello), perch\u00e9 il colle su cui \u00e8 stato costruito il centro storico somiglierebbe a una piccola panca. In realt\u00e0 il termine \u00e8 pi\u00f9 vicino ai fitotoponimi abruzzesi \"scandalo\" e \"scann\u00e8lla\" che indicherebbero il nome di una variet\u00e0 rustica di orzo o le localit\u00e0 in cui si coltivava.\nCome risulta da una lapide romana conservata nel Museo della lana Scanno risulta gi\u00e0 abitata in epoca romana, all'estremit\u00e0 nord del territorio dei Sanniti. Un antico insediamento presente nella valle del Sagittario \u00e8 il \"pagus Betifulus\", che \u00e8 stato identificato con un centro minore dei Peligni la cui fortificazione doveva situarsi sulle pendici meridionali del colle di Sant'Egidio. Di questo centro si ha testimonianza viva nelle locali leggende popolari, infatti un mitico \"re di Battifolo\" in lotta contro l\"Imperatore di Roma\" o contro il mago \"Pietro Baialardo\" compare in una storia sulla nascita del lago di Scanno. Un'antica lapide inoltre ritrovata in localit\u00e0 \"Acque Vive\" di Scanno ricorda un decurione di Betifulo.\nDurante le invasioni barbariche Scanno rimane illesa per la struttura difensiva dei monti intorno al paese, ma durante le invasioni saracene prima e ottomana poi invece non sub\u00ec le stesse sorti. Nel 1067 risulta pertinenza del Monastero di S. Pietro Apostolo di Villalago: in questo anno i Conti di Valva Todino, Oderisio e Bernardo donano il monastero a Montecassino e con esso anche tutte le sue appartenenze. Durante il Medioevo segue le vicende feudali del contado peligno.\nIl terremoto della Marsica del 1915 distrusse completamente Frattura vecchia. Centro che si spost\u00f2 nel sito originario col nome di Frattura nuova o semplicemente di Frattura. Nel 1956 \u00e8 stato girato a Scanno e dintorni il film \"Uomini e lupi\" con Silvana Mangano e Yves Montand. Il terremoto dell'Aquila del 2009 provoca lievi danni alla Chiesa della Madonna delle Grazie e alla Chiesa di Sant'Antonio da Padova.\nNota come la \"citt\u00e0 dei fotografi\", luogo apprezzato da diversi autori italiani e stranieri, i suoi scorci e la sua gente sono stati lungo tutto il Novecento i soggetti di numerosi scatti realizzati da Hilde Lotz-Bauer, Henri Cartier-Bresson, Mario Giacomelli, Renzo Tortelli, Gianni Berengo Gardin, Ferdinando Scianna, Mario Cresci e altri; nel 1964 fu proprio una fotografia scattata a Scanno da Mario Giacomelli a entrare a far parte della collezione permanente di opere fotografiche del Museum of Modern Art di New York. Questa immagine \u00e8 conosciuta come \"Il bambino di Scanno\", o \"Scanno Boy\".\nMonumenti e luoghi d'interesse.\nArchitetture religiose.\nDetta anche \"della Madonna Assunta\", si articola su tre navate ed \u00e8 sostenuta da due pilastri con cuspidi posti a rinforzo della struttura dopo il terremoto del 1915. L'esterno, in pietra locale, \u00e8 in stile romanico abruzzese. La facciata a coronamento orizzontale presenta tre portali con sopra altrettanti rosoni, di cui il centrale \u00e8 il pi\u00f9 grande. All'interno, nelle prime colonne dopo l'ingresso, \u00e8 possibile osservare tracce di affreschi medievali, mentre nel presbiterio oltre un altare policromo vi \u00e8 un coro ligneo. I confessionali e il pulpito, sempre realizzati in legno, sono opera dell'artista Ferdinando Mosca di Pescocostanzo. La cappella a destra dell'entrata \u00e8 intitolata a San Costanzo e ne conserva una reliquia giunta a Scanno intorno al Settecento, quando a Roma venivano aperte le catacombe e i martiri ignoti che venivano battezzati con i nomi delle virt\u00f9.\nDedicata anche alla Madonna del Carmine, reca su un muro esterno un affresco rappresentante San Cristoforo.\n\u00c8 la chiesa patronale, e al suo interno sono conservate varie statue tra cui Sant'Agata, Sant'Apollonia, la Fede e la Speranza, Santa Lucia, Santa Barbara e quella del titolare Sant'Eustachio.\nUtilizzata dopo l'epidemia di peste del 1764 come lazzaretto, fu adibita anche a scuola elementare, seggio elettorale e teatro. Attualmente accoglie una mostra permanente di statue sacre allestita da Michele Rak.\nIn passato affiancata da un convento, \u00e8 caratterizzata da interni in sontuosissimo barocco costellati da stucchi dorati e pregevoli tele, nonch\u00e9 da un particolare organo.\nSituata presso il cimitero, \u00e8 precedente il 1576.\nCollocata in Strada Ciorla, viene fatta risalire al 1569 da una targa apposta sulla facciata, commissionata da un certo Ercole Ciorla, ma secondo altri documenti la sua fondazione sarebbe precedente.\nAdiacente piazza San Rocco, vanta al suo interno, sopra l'altare maggiore, un affresco fra le pi\u00f9 pregevoli opere d'arte presenti a Scanno: una Madonna con il Bambino, seduta sul trono e con un fondo che imita dei fiori in oro, che richiama l'arte senese del XV secolo, commissionata probabilmente da un certo De Ciollis intorno al 1418.\nSita in via De Angelis, presenta una pianta a croce greca ed \u00e8 sede dell'omonima confraternita.\nPosta nei pressi del lago, al suo interno vi sono dipinti degli artisti locali Silvio e Arcangelo Centofanti e un altare in pietre dipinte.\nSi trova in localit\u00e0 Collerotondo, vicino agli impianti sciistici. \u00c8 raggiungibile solamente tramite la seggiovia o attraverso il sentiero parallelo. Si caratterizza per una struttura a chalet svizzero con tetto fortemente a spiovente.\nSebbene sia di propriet\u00e0 privata, la festa della chiesa si celebra ogni 23 luglio. Dista 3\u00a0km da Scanno sulla SS 479 Sannitica in direzione Passo Godi - Villetta Barrea.\nArchitetture civili.\nI palazzi e i portali.\nI palazzi principali di Scanno sono: \nDi notevole interesse sono anche i portali.\nI portali decorati appartengono non solo a palazzi nobiliari, ma anche a palazzi di comuni cittadini del paese abruzzese. La realizzazione di tali portali conosce un aumento di produzione a partire dal XVIII secolo come dimostrano alcuni stili di queste porte, in barocco e talora in rococ\u00f2. Un elemento ricorrente, oltre alla sovente ricorrenza alle decorazioni a bassorilievo \u00e8 il sopraluce di forma quadrangolare o ellittica sito sotto il concio di chiave. Quest'ultimo \u00e8 lavorato in modo da sembrare una mensola come, ad esempio, il portale di via del Vallone 48 nel centro storico del paese, il cui fornice a sesto ribassato \u00e8 circondato lateralmente da due paraste in pietra decorate con motivi floreali che continuano sopra l'imposta dell'arco e termina presso la chiave di volta. Come molti portali di Scanno l'elemento in chiave \u00e8 trattato come una mensola abbassata a sostenere idealmente il sovrastante sopraluce di forma quadrata e perno dell'abbellimento superiore raccordato dall'arco del portale con le volute e terminato superiormente con un timpano mistilineo.\nUn arco mistilineo \u00e8 sempre in via del Vallone ma ai civici 9 e 10 nei portali di Casa Gentilozzi. Un altro esempio di portale \u00e8 quello di vico III Strada Silla 5, verosimilmente il pi\u00f9 definito del tipo, in cui il portale ha un arco legato alla chiave al superiore sopraluce ellittico trasversale. Una decorazione a doppia voluta allaccia l'arco e il fornice terminando in una decorazione curvilinea spezzata del tipo tardo-settecentesco. Altri portali si trovano in via Ciorla 19, 34 e 36. Il primo, risalente al 1790 \u00e8 sormontato da un mascherone con bocca spalancata e cava si apre sul sopraluce con forma di ovale trasversale. Il secondo, con uno stemma nobile consta in una nicchia di un'Annunciazione. Il terzo, sito in Casa Roncone, consta di stemma nobiliare della famiglia, un leone rampante con una roncola, sul lato vi \u00e8 una finestra con data 1752. Un ultimo portale da segnalare \u00e8 in via Silla, forse un ingresso di una bottega. Presenta un arco leggermente trilobato concluso da una smorfia con funzione apotropaica. Nella zona mediana dello stipite vi \u00e8 un anello in ferro anticamente usato per legare gli animali, spesso da soma, in sosta.\nUn altro motivo caratteristico sono le logge, bifore e trifore che si aprono nell'ultimo piano di palazzi nobiliari o borghesi caratterizzati dal fatto che tali abitazioni necessitavano uno spazio di luce tra l'interno e l'esterno. Un caso di questi \u00e8 in Casa Colarossi in via Giuseppe Tanturri 3 le cui finestre e il portale hanno gusto tardo-cinquecentesco con le mensole lavorate, nel Castellaro constano di timpano settecentesco. Il loggiato pi\u00f9 tipico \u00e8 quello delle Case Roncone in vico I Strada Silla. Altri esempi sono in via De Angelis, nel lato posteriore del Palazzo De Angelis in via Ciorla 13 e in via del Castellano, quest'ultimo chiuso.Un altro loggiato \u00e8 quello di Casa Colarossi.\nGli archi e la cinta muraria.\nGli archi principali sono:\ngli archi a Scanno sono suddivisi in due tipi:\nLa cinta muraria medievale \u00e8 ora stata completamente sostituita dalle case private di cui ne mantengono la forma originaria.\nPresso la Porta Sant'Eustacchio, ov'\u00e8 la piazza dell'omonima chiesa vi \u00e8 una torre speculativa, chiamata cos\u00ec forse perch\u00e9 simile a un'altra torre nei pressi della Chiesa della Madonna di Costantinopoli.\nIl borgo fortificato.\nBorgo di Scanno: l'origine del nome viene dal latino \"Scamnum\" (sgabello), perch\u00e9 il colle sopra cui sorgeva l'antico pagus italico somiglia a una piccola panca, adagiata in mezzo ai monti del Sagittario. Una lapide romana rinvenuta nel paese, conservata nel Museo della lana, testimonia chiaramente che il luogo era abitato prima dell'incastellamento medievale. Durante le invasioni barbariche del V secolo d.C. il paese rimase immune, ma fu saccheggiata dai Saraceni. A quest'epoca si farebbe risalire il costume tradizionale scannese femminile, che ha molte somiglianze con le tradizioni arabe, ad esempio per quanto concerne il copricapo locale, che sembra un turbante turco. La posizione impervia sopra cui sorge il paese, permise la sua completa conservazione al livello urbano, nel XIX secolo si svilupp\u00f2 in centro l'arte dell'oreficeria, anche se la prima notizia di una bottega \u00e8 datata 1718.Lo sviluppo di quest'arte e delle botteghe, molte delle quali in via degli Orafi, permise la realizzazione del gioiello detto la \"presentosa\", regalo di nozze per il corredo femminile. Nel 1915 il terremoto di Avezzano distrusse il paese di Frattura, frazione di Scanno, e danneggi\u00f2 alcune strutture del borgo principale, ma non in maniera grave. Il centro storico oggi, perfettamente conservato, \u00e8 il frutto dell'unione di vari piccoli nuclei dell'antico pagus. La parte pi\u00f9 antica \u00e8 il Betifulo, in seguito ribattezzato quartiere Sant'Angelo dal nome della chiesa. Tra il secoli XII-XIII gli abitanti si trasferirono in localit\u00e0 Scamnum, che corrisponde all'attuale altura della chiesa di Sant'Eustachio. I due centri si fusero intorno al 1447, scendendo sempre pi\u00f9 in basso, in contrada Madonna della Valle, dove oggi sorge la parrocchia, nonch\u00e9 chiesa principale del paese. L'espansione continu\u00f2 nel Cinquecento verso sud-ovest, e ci\u00f2 \u00e8 riferibile allo stile architettonico delle case e dei palazzi gentilizi, molto diversi da quelli addossati e stretti del rione Terravecchia o San Michele. Le mura di cinta, gi\u00e0 inglobate nelle case, vennero demolite nel 1909 quando venne realizzata la strada Scanno-Barrea, insieme al campanile della chiesa di San Rocco (la torre medievale prima di quello attuale) e alcuni palazzi. L'itinerario viario che divideva in due il paese \u00e8 ancora oggi leggibile dalla chiesa di Santa Maria della Valle a fontana Sarracco ed a Piazza San Rocco, l'antica piazza del paese, da dove la strada proseguiva verso le montagne. L'itinerario chiamato \"ciambella\" torna poi alla piazza principale mediante via Silla e via de Angelis. Il sistema viario \u00e8 molto pi\u00f9 intricato nella zona Terravecchia, specialmente nella zona di via Arco Santa Croce, via Simone e via Ciorla. Scanno non ha mai avuto un vero e proprio castello, ma delle torri di guardia e delle mura di cinta, neanche troppo fortificate. Pertanto gli elementi fortificati sono pochi.\nBorgo medievale di Frattura Vecchia.\nDistrutto dal terremoto di Avezzano, \u00e8 stato solo parzialmente restaurato. Il nuovo borgo di Frattura \u00e8 stato costruito su un altro sperone roccioso, leggermente pi\u00f9 a sud, intorno alla nuova chiesa di San Nicola.\nFontane, statue e monumenti.\nA Scanno vi sono la Fontana Sarracco e la Fontana del Pisciarello; inoltre dietro la Chiesa di Santa Maria della Valle, vi \u00e8 la Statua della donna scannese inaugurata nel 2006 Questa statua, in bronzo, di grandezza poco pi\u00f9 del normale, raffigura una donna del luogo in abiti locali. Nel palazzo di fronte alla Fontana Sarracco vi \u00e8 una meridiana opera del frate francescano Nunzio Farina. Inoltre a piazza San Rocco, tra l'associazione culturale locale e la chiesa della Madonna di Costantinopoli vi sono il Monumento ai caduti delle due guerre mondiali con l'elenco dei caduti di Scanno e il Monumento ai caduti di Nassiriya inaugurato ad agosto 2010. In localit\u00e0 San Liborio \u00e8 stata posta, il 4 luglio 2011, una statua in bronzo del papa Giovanni Paolo II, al secolo Karol Wojty\u0142a.\nLe cemmause.\nLe cemmause sono un tipo di scala d'accesso alle abitazioni di Scanno esterne alle abitazioni stesse terminanti in un ballatoio o pianerottolo, con gli scalini (localmente detti le \"sch\u00e8le\") realizzati in pietra. Un arco permette alla scalinata di sorreggersi, infine la cemmausa viene coperta da una tettoia sostenuta da travi lignee su cui poggiano delle assi di legno (localmente dette \"sc\u00e0nzule\") generalmente in faggio e da tegole (localmente dette \"pinci\").\nSociet\u00e0.\nTradizioni e folclore.\nIl costume femminile di Scanno.\nL'isolamento del paese, nel corso dei secoli, fece in modo che il vestito delle donne di Scanno si sviluppasse in modo autonomo e privo di modelli a cui ispirarsi, a ci\u00f2 si aggiunse la voglia delle giovani scannesi di arricchirsi di ornamenti muliebri per quanto possibile preziosi, sebbene autoctoni, atti a impreziosire il proprio abbigliamento e primeggiare in bellezza e fascino, talvolta ingelosendo amiche e rivali; in tal modo una gonna, per la ricchezza di ornamenti, giungeva fino al tallone. Nonostante l'unicit\u00e0 del vestito, esso per tipologia e caratteristiche afferisce al tradizionale abbigliamento femminile della Conca Peligna e dell'Alto Sangro.\nLa gonna pu\u00f2 arrivare a pesare fino a 15\u00a0kg in stoffa. All'interno \u00e8 arricchita da una striscia di panno lana rosso alto fino a 10\u00a0cm. Tale tessuto, volgarmente detto la \"ped\u00e9ra\", serve a proteggere le gambe dalla polvere e dal fango. La gonna attuale, per\u00f2, \u00e8 provvista di un solo panno, di colore verde scuro, prodotto e tinto in paese. Fino al Settecento le gonne erano di vari colori, e non \u00e8 improbabile che ogni colore stesse a indicare un ceto sociale.\nIl corpetto viene chiamato volgarmente \"Ju cummudene\", difforme dagli altri dei paesi limitrofi, oltre che per il tipo di tessuto, anche per la larghezza delle maniche che si restringono in pieghe nei polsi e all'attaccatura alle spalle. Viene allacciato anteriormente con una fila di bottoni che termina in una sacca detta volgarmente \"la buttunera\" a forma di triangolo rovesciato. Nel costume per le grandi occasioni i bottoni sono in oro, mentre nel vestito per tutti i giorni sono in osso. La pesantezza del vestito, ma anche l'esigenza di avere un vitino da vespa costringono gli \"stilisti\" a realizzare un corpetto di forma appuntita. Un'orlatura di seta dona al vestito una sobria linea. Nella svasatura del collo si affaccia la gorgiera che viene realizzata al tombolo. Localmente, la gorgiera viene detta \"la scolla\". \"La mandera\", o il cosiddetto grembiule, \u00e8 broccato nel vestito festivo con colori che spaziano dal bianco al celestino spesso con filigrana d'oro o d'argento, mentre nel vestito di tutti i giorni i colori sono pi\u00f9 semplici, ma allo stesso tempo pi\u00f9 ricercati.\nIl cappello, volgarmente detto \"Ju cappellitte\", la parte del vestiario femminile pi\u00f9 al centro di dibattiti degli studiosi, \u00e8 realizzato con tre elementi essenziali:\n\"Ju viulitte\" originariamente era composto da un velo tessuto mediante fili di seta. Nel Settecento venne aggiunta \"la tocca\", una federa spessa e dura, cui si aggiunse in seguito \"ju fasciatore\", una sorta di fascia di seta azzurra che ricadeva sulla nuca in maniera vezzosa fin sulle spalle. Invece, il cappello di tutti i giorni viene chiamato \"'ngappatura\", dal latino \"cappa\" (da cui cappello), realizzato in seta bianca. Con il disuso nel corso dei secoli della rete per i capelli vennero aggiunti dei lacci composti da dei cordoncini di seta rossi per la festa di Sant'Eustachio, azzurri per la festa della Madonna delle Grazie, marrone per la festa della Madonna del Carmelo, vivacemente variopinti per Natale, neri per i giorni di lutto, viola per il mezzo lutto, rosso vivo per il fidanzamento e bianco per le nozze.\nMarco Notarmuzi, nel suo libro \"Il costume delle donne di Scanno\" sostiene che tale vestito non ha subito influenze orientali dirette ma tramite le influenze arabe subite dalla penisola iberica durante la dominazione araba e importate a Scanno durante la dominazione spagnola del Regno delle due Sicilie\nLe botteghe di Scanno.\nTra la fine del XIX secolo e l'inizio del XX secolo si ha l'affermazione di botteghe orafe nel paese, tuttavia la prima notizia di un orafo locale la si ha nel 1718, in questo periodo le notizie sugli orafi locali sono molto frammentarie e scarse.\nUn'altra peculiarit\u00e0 delle botteghe di Scanno \u00e8 quella della lavorazione del tombolo. Questa tecnica di origini antichissime viene tramandata di generazione in generazione.\nCultura.\nIstruzione.\nMusei.\nIl museo della lana ospita una mostra di arnesi e attrezzi agricoli e della lavorazione della lana.\nAbbastanza simile \u00e8 a Frattura il museo delle arti e tradizioni popolari, che raccoglie pi\u00f9 o meno lo stesso tipo di utensili ed \u00e8 situato presso la chiesa centrale della frazione di Scanno.\nCucina.\nI prodotti caseari.\nTutti i prodotti caseari principali di Scanno sono derivati dal latte di pecora proveniente da pascoli locali, tra questi sono da annoverare:\nSalumi.\nTra i vari salumi prodotti localmente vi sono::\nPrimi piatti.\nTra i vari primi piatti: sagne con i fagioli o con la ricotta, maccheroni alla chitarra con sugo d'agnello o castrato, cazzellitti con le foglie (o con le fuoja), sorta di gnocchi fatti con farina e acqua, lessati con l'acqua con cui viene cotta la fuoja, una verdura che cresce nei dintorni di Scanno a un'altitudine di 2000 metri. I cazzellitti, infine, vengono conditi con le fuoja stesse e con peperoncino, zuppettone, sorta di zuppa con carne di agnello o capretto, uova e pecorino locale grattugiato, polenta bianca con fagioli, verza, patate e soffritto d'aglio, zuppa di fagioli, lasagna abruzzese, ravioli di carne e fettuccine con i funghi\nCarne di agnello e di vitello.\n\u00c8 rinomato il castrato d'agnello di Scanno, cucinato alla brace o al forno con patate.\nContorni e altri secondi.\nConiglio alla cacciatora, pollo con i peperoni, funghi della zona circostante Scanno, anche fritti.\nDolci, confetture e miele.\nDolci prodotti localmente: mostaccioli, dolce di mosto cotto, farina e mandorle ricoperto di glassa bianca o cioccolata, amaretti alle mandorle e aromatizzati all'arancia, pan dell'orso, ferratelle, Miele, confetture, prodotti dei boschi circostanti per le macedonie, mandorle \"atterrate\", tozzetti alle mandorle, biscotto di prato, panetto d'Abruzzo, cerasella di Scanno.\nGeografia antropica.\nUrbanistica.\nL'attuale centro storico di Scanno si form\u00f2 dall'aggregazione di vari nuclei urbani o \"vicus\". Il pi\u00f9 antico di essi \u00e8 Betifulo, in seguito ribattezzato Sant'Angelo in epoca cristiana. Tra i secoli XII e XIII gli abitanti si trasferirono da Sant'Angelo in localit\u00e0 \"Scamnum\" o \"Scagium\" o \"Scampium\" che corrisponde all'attuale zona della chiesa di sant'Eustachio. In una bolla di papa Adriano IV del 1156 vengono nominati i vari nuclei abitati che prendevano il nome dalle varie chiese in essi contenuti eccetto Frattura con la sua chiesa di San Nicola. Collangelo \u00e8 l'attuale contrada sita a est di Scanno in localit\u00e0 Giardino in cui \u00e8 stata ritrovata un'epigrafe, la quale \u00e8 l'unica testimonianza di una casa rurale in zona.\nI centri urbani di certo non si fusero prima del 1447 in quanto in quella data si ha notizia di alcuni edifici ancora disabitati. Il processo di espansione e di unificazione delle contrade di Scanno pare partire dalla zona alta del paese odierno, cio\u00e8 la zona detta Terra Vecchia ove si aprivano le tre porte di accesso. Tra la seconda met\u00e0 del Quattrocento e in tutto il Cinquecento il nucleo abitato si espanse a sud e a ovest, mentre nei due secoli successivi Scanno conobbe un'ulteriore espansione ma anche la saturazione di spazi edificabili liberi entro le mura: infatti fino a tutto il XIX secolo l'espansione si concentr\u00f2 entro le mura, e solo nel 1909, quando venne costruita la strada Scanno-Villetta Barrea, vennero distrutte le mura urbane, il campanile della Chiesa di San Rocco e alcuni palazzi; le rimanenti mura sono state inglobate in costruzioni pi\u00f9 recenti. L'ultima fase di costruzione si ha nel XX secolo lungo il tratto di via dei Caduti per la costruzione della provinciale Scanno-Villetta Barrea nonch\u00e9 in via D. Tanturri, in via D. Di Rienzo e in localit\u00e0 il Colletto negli anni sessanta e settanta e sul finire del secolo scorso ha raggiunto via Pescara, viale del Lago e via degli Alpini in prossimit\u00e0 della foce del torrente Carapale ivi incanalato.\nLa morfologia del centro storico \u00e8 accostata al nome d'origine del paese \"Scamnum\" che in latino significa sgabello a sottolineare la forma del costone in cui si trova l'abitato con cordonate a forte pendenza. Caratteristico \u00e8 l'itinerario nel centro storico detto la \"ciambella\" che dalla chiesa di Santa Maria della Valle arriva alla Fontana Sarracco per arrivare poi alla piazza di San Rocco e ritornare tramite via Silla e via De Angelis al punto di partenza. Il sistema viario \u00e8 un intricarsi di vie, viuzze e vicoletti che si incrociano a trama fitta con le vie principali; queste viuzze erano pedonali fino agli inizi del Novecento prima della sostituzione del manto originario con delle pavimentazioni per strade carrozzabili. Recentemente alcune strade sono state recuperate con lastre di marmo e sampietrini che hanno preso il posto di ciottoli di fiume.\nEntro le vecchie mura del centro storico si aprivano quattro porte.\nLa prima era sita presso la chiesa di Santa Maria della Valle e chiamata in gergo locale \"La porta\", mentre le altre porte si chiamavano Porta di Sant'Antonio o Codacchiola, Porta della Croce e Porta di Paliano o di Pagliaccio. Gli accessi pedonali e carrabili erano siti ove era pi\u00f9 facile il loro utilizzo. La porta della chiesa di Santa Maria della Valle aveva la funzione di ingresso principale. Si ergeva di fianco alla chiesa omonima, mentre la facciata della chiesa si imponeva dall'alto guardando verso la valle il versante pi\u00f9 difendibile.\nLa Porta di Sant'Antonio risale verosimilmente al 1500. La sua funzione era quella di servizio alla gente residente nella parte settentrionale del paese per farla andare al lago e gestire le sue risorse (una strada della zona si chiama per l'appunto via dei Pescatori) ma anche per andare a lavorare alle terre irrigate di Acquevive. Su questo accesso verr\u00e0 costruita un'officina idroelettrica alimentata mediante le acque piovane provenienti da monte.\nLa Porta della Croce, che \u00e8 l'unica a essere intatta, \u00e8 sita nel settore sud dell'abitato.\nLa Porta di Paliano era sita presso il Palazzo di Rienzo ma non \u00e8 da tutti accertata dato che dai carteggi comunali vengono citate tre porte e non viene menzionata la Porta Paliano. Tuttavia Alfonso Colarossi-Mancini afferma che presso il palazzo vi era un'apertura. Si pu\u00f2 tuttavia supporre che la famiglia Di Rienzo stessa abbia provveduto alle spese di restauro e di manutenzione della porta dato che essa era di uso esclusivo della famiglia.\nEconomia.\nLe principali attivit\u00e0 economica fino al secondo dopoguerra erano la pastorizia (pecore) allevate tuttora principalmente per la produzione di arrosticini, e il commercio della lana ma, dopo la costruzione della seggiovia di Collerotondo negli anni cinquanta, si \u00e8 registrato un significativo sviluppo del turismo. In passato si fabbricavano vestiti tipici femminili di Scanno, mentre numerose sono le attivit\u00e0 di oreficeria (fabbricazione di presentose e altri gioielli e femminili).\nFiorente \u00e8 l'attivit\u00e0 turistica, il comune fa parte della Comunit\u00e0 Montana Peligna ed \u00e8 associato ai club I borghi pi\u00f9 belli d'Italia e Bandiera arancione del Touring Club Italiano.\nSport.\nScanno \u00e8 stata pi\u00f9 volte arrivo di tappa del Giro d'Italia: \nScanno consta di: \nInoltre in inverno, a Passo Godi e a Collerotondo vengono praticati numerosi sport invernali con la presenza di impianti sciistici e rifugi attrezzati per i turisti. \nNel lago di Scanno vengono praticati: \nIn sentieri nei dintorni si pratica: \nNote.\nAnnotazioni:\nFonti:\nCollegamenti esterni.\n "}
{"id": "15058", "revid": "1504506", "url": "https://it.wikipedia.org/wiki?curid=15058", "title": "Velocit\u00e0 angolare", "text": "In cinematica, la velocit\u00e0 angolare \u00e8 una grandezza vettoriale definita come la variazione di un angolo in funzione del tempo, rientrando, pertanto, nel concetto generale di velocit\u00e0, ovvero di variazione di una coordinata spaziale nel tempo. In altri termini essa rappresenta la velocit\u00e0 con cui un angolo viene spazzato dal raggio vettore di un punto che si muove lungo una curva.\nEssendo coinvolta, insieme alla velocit\u00e0 areolare, nella definizione la velocit\u00e0 di rotazione per descrivere del moto lungo una curva, il suo impiego maggiore \u00e8 nello studio dei moti periodici quali ad esempio il moto circolare e il moto armonico. La velocit\u00e0 angolare e la velocit\u00e0 areolare sono sempre vettori paralleli, ma non necessariamente sono proporzionali in modulo.\nL'unit\u00e0 di misura nel Sistema internazionale \u00e8 formula_1 (\"radianti al secondo\"), cio\u00e8 s\u22121 poich\u00e9 il radiante \u00e8 un numero puro.\nDescrizione.\nDato un oggetto in moto, il cui vettore posizione \u00e8 detto \"raggio vettore\" formula_2, la velocit\u00e0 angolare dipende dal punto di riferimento, ovvero l'origine del sistema di coordinate del raggio vettore, che risulta funzione del tempo.\nSi definisce \"velocit\u00e0 angolare media\" formula_3 il rapporto tra lo spostamento angolare, inteso come la variazione dell'angolo spazzato dal raggio vettore, formula_4 e l'intervallo di tempo formula_5 impiegato a percorrerlo:\ndove formula_7 e formula_8 sono le posizioni angolari agli istanti iniziale formula_9 e finale formula_10.\nSi definisce \"velocit\u00e0 angolare istantanea\" formula_11 il valore il limite della velocit\u00e0 media nell'intorno di un determinato istante, ovvero la derivata prima della posizione angolare rispetto al tempo:\nCome direzione si sceglie quella dell'asse di rotazione, ovvero quella normale al piano di rotazione, mentre il verso \u00e8 diretto verso l'osservatore che vede una rotazione antioraria.In base a ci\u00f2 la velocit\u00e0 tangenziale formula_13 di un punto descrivente una traiettoria circolare di raggio formula_2 con velocit\u00e0 angolare formula_11 \u00e8:\nTale formula in realt\u00e0 \u00e8 valida solo per moti rigidi sferici. Lo si dimostra tenendo presente che la determinazione rigorosa della velocit\u00e0 di un punto \u00e8 data dalla derivata temporale del vettore che ne identifica le coordinate, in un sistema di riferimento fisso, altrimenti si parla di velocit\u00e0 relativa.\nNel caso del moto circolare uniforme, la velocit\u00e0 angolare vale:\navendo indicato con formula_18 il versore perpendicolare al piano dell'orbita. Poich\u00e9, nell'arco di tempo formula_19, che nel moto circolare uniforme \u00e8 il periodo, l'angolo descritto dal raggio \u00e8 proprio formula_20 radianti, ovvero un angolo giro. La grandezza scalare formula_21 \u00e8 l'inverso di formula_19, ed \u00e8 chiamata frequenza. In questo contesto, formula_11 prende anche il nome di \"pulsazione\".\nLegame con il momento angolare e il momento meccanico.\nNel caso di un corpo rigido rotante, il momento della quantit\u00e0 di moto formula_24, ovvero il momento angolare \u00e8 proporzionale alla velocit\u00e0 angolare:\nSotto le medesime ipotesi, derivando il momento angolare si ottiene la seconda equazione cardinale della dinamica, che risulta pari a:\nSostituendo il valore ricavato in precedenza, si ottiene il valore del momento meccanico: \ndove formula_28 \u00e8 l'accelerazione angolare. Pertanto, se nel sistema in esame formula_29 risulta parallelo a formula_11, si ha che il momento meccanico \u00e8:\nInoltre, l'energia cinetica rotazionale vale:\nApplicazioni.\nIn elettrotecnica viene anche definita la pulsazione complessa relativa a un fasore, normalmente rappresentato con un numero complesso. Infatti, l'andamento sinusoidale del fasore (immaginato come un vettore che ruota in senso antiorario nella circonferenza goniometrica con velocit\u00e0 angolare \u03c9) nel tempo pu\u00f2 essere associato alle proiezioni del modulo del fasore stesso sull'asse y della circonferenza goniometrica."}
{"id": "15062", "revid": "121643659", "url": "https://it.wikipedia.org/wiki?curid=15062", "title": "Storia della statistica", "text": "La statistica \u00e8 una scienza relativamente giovane il cui contenuto non \u00e8 ancora visibile in modo corretto perch\u00e9 spesso viene confusa con le \"statistiche\": dati, tabelle, grafici, indici, medie. In effetti, essa \u00e8 presente in tutte le scienze e rappresenta uno strumento essenziale per la scoperta di leggi e relazioni tra fenomeni. Intervenendo in tutte le situazioni nelle quali occorre assumere decisioni in condizioni di incertezza, la statistica si configura come un momento importante della ricerca scientifica, della pianificazione economica e dell'azione politica.\nL'evoluzione storica della statistica nasconde due \"anime\" che si ritrovano sia nella didattica e nella ricerca sia nel pensare comune dei non specialisti e, quindi, nel linguaggio dei mass-media.\nEtimologia.\nL'etimologia della parola \"statistica\" deriva dal vocabolo italiano \"stato\" e fa riferimento, nella quasi totalit\u00e0 dei linguaggi europei, alla constatazione per cui le prime informazioni su fenomeni reali sono state raccolte ed organizzate ad opera degli \"organismi statali\" che ne erano anche i principali utilizzatori. Esistono altre versioni circa la derivazione etimologica di \"Statistica\", come quella che fa riferimento a \"status\", per indicare che tale scienza esamina la situazione contingente della realt\u00e0 oppure al latino \"statera\" (=bilancia), al tedesco \"Stadt\" (=citt\u00e0). Anche se convincenti sul piano logico-concettuale, queste derivazioni non trovano riscontri storici obiettivi se paragonati all'uso crescente del termine \"Statistica\" inteso come raccolta di informazioni organizzate e gestite dallo \"Stato\". La prima apparizione del vocabolo \"statistica\" in questa accezione sembra essere quella dell'italiano Girolamo Ghilini che, tra il 1666 e il 1668, d\u00e0 alle stampe il \"Ristretto della civile, politica, statistica e militare scienza\".\nStatistica come raccolta di dati.\nLa \"prima anima della statistica\" \u00e8 connaturata all\"'homo sapiens\" che prende coscienza del mondo e dei suoi simili e che, nella lotta alla sopravvivenza, elabora comportamenti ottimali per nutrirsi, difendersi e riprodursi. Tali strategie alternano sconfitte e successi ma, grazie ad approssimazioni successive, permettono il diffondersi di convinzioni, usi e costumi e, alla fine, di conoscenza, scienza e cultura. Quando tali convinzioni si codificano nella vita del clan, della trib\u00f9, di un popolo o di una nazione, nascono le regole di comportamento e, quindi, la legge. Questa esigenza conoscitiva cresce con lo sviluppo delle relazioni tra popoli.\nCon la nascita dei grandi Stati europei, si attribuisce all'analisi statistica dei fenomeni collettivi un interesse pubblico che spinge progressivamente le nazioni occidentali a dotarsi di Istituti \"centrali\" di Statistica, deputati per legge alla raccolta, organizzazione e diffusione di dati sulla popolazione, sulle abitazioni, sulle risorse economiche e su tutti gli aspetti rilevanti della vita collettiva di una nazione, di una Comunit\u00e0 di stati (Unione europea) o dell'intero pianeta (Nazioni Unite).\nOggi, gli organismi pubblici che istituzionalmente raccolgono e diffondono informazioni statistiche sono innumerevoli ed agiscono secondo una gerarchia di competenze che individua nell'Ente locale la sede prioritaria di raccolta del dato elementare, mentre la verifica, l'aggregazione e la pubblicazione sono di competenza dell'Ente centrale (per l'Italia \u00e8 l'ISTAT).\nLa formalizzazione matematica della statistica.\nLa \"seconda anima della Statistica\" nasce da una constatazione differente che solo da pochi secoli ha trovato una formalizzazione compiuta. Di fronte alla realt\u00e0 che muta, vi sono risultati che meritano pi\u00f9 fiducia di altri perch\u00e9 si ripetono con maggiore regolarit\u00e0. Ci\u00f2 viene percepito soprattutto in rapporto al clima e all'alternanza delle stagioni ma riguarda anche i raccolti agricoli, le malattie, le vicende umane, ecc. In tali contesti, la mente umana registra regolarit\u00e0 senza certezze, convinzioni non sicurissime, ripetizioni di eventi non sempre garantiti da un esito univoco. Da un lato ci\u00f2 genera paura e impone cautele contro i rischi (la mutualit\u00e0 prima e le assicurazioni poi), dall'altro sollecita il gioco e la scommessa (inventando artificialmente l'aleatoriet\u00e0 nel risultato tramite semplici strumenti: palline, dadi, carte).\nPur essendo ben presente nella storia e nella cultura sin dai primordi della civilt\u00e0, la probabilit\u00e0 diventa un concetto importante e ben formalizzato solo a partire dal secolo XVIII anche se, gi\u00e0 in precedenza e grazie soprattutto a Galileo, Pascal e Fermat, si pu\u00f2 intravedere il sorgere di un nuovo modo di applicare la matematica ai giochi, cio\u00e8 quella nuova disciplina che sar\u00e0 poi denominata \"Calcolo delle probabilit\u00e0\". Si dovr\u00e0 per\u00f2 aspettare ancora altri duecento anni perch\u00e9 diventi palese la connessione tra le osservazioni incerte e la possibilit\u00e0 di prevederle, controllarle e simularle. Cos\u00ec, all'inizio del Novecento, nasce e si diffonde una impostazione verso lo studio della realt\u00e0 che trova nell'inferenza il suo nucleo centrale e negli schemi probabilistici degli strumenti utili ed essenziali per assumere decisioni coerenti.\nLa saldatura tra queste due anime della statistica avviene con molto ritardo e solo quando, di fronte alla natura sempre pi\u00f9 sperimentale della conoscenza, ci si pone il problema della validit\u00e0 delle ipotesi.\nIl metodo statistico diviene nei fatti la metodologia della ricerca scientifica e la prassi nelle analisi dei risultati di laboratorio ancor prima di essere riconosciuto come strumento di indagine autonomo.\nOggi, anche in conseguenza dei veloci mutamenti tecnologici ed informatici, si assiste ad un costante tentativo di utilizzare la statistica a sostegno di tesi predefinite, cio\u00e8 come uno strumento di convincimento ideologico."}
{"id": "15063", "revid": "289247", "url": "https://it.wikipedia.org/wiki?curid=15063", "title": "Forma geometrica", "text": ""}
{"id": "15065", "revid": "167", "url": "https://it.wikipedia.org/wiki?curid=15065", "title": "Filosofi presocratici", "text": ""}
{"id": "15070", "revid": "201640", "url": "https://it.wikipedia.org/wiki?curid=15070", "title": "Il piccolo principe", "text": "Il piccolo principe (\"Le Petit Prince\") \u00e8 un racconto di Antoine de Saint-Exup\u00e9ry, il pi\u00f9 conosciuto della sua produzione letteraria, pubblicato il 6 aprile 1943 a New York da Reynal &amp; Hitchcock nella traduzione inglese (\"The Little Prince\", tradotto dal francese da Katherine Woods) e qualche giorno dopo sempre da Reynal &amp; Hitchcock nell'originale francese. Solo nel 1945, dopo la scomparsa dell'autore, fu pubblicato in Francia a Parigi da Gallimard. Il testo e i disegni sono stati realizzati in vari siti di New York, la maggior parte nella residenza \"Bevin House\" di Asharoken, Long Island.\nTrama.\nUn pilota di aerei, precipitato nel deserto del Sahara, incontra inaspettatamente un bambino che gli chiede \u00abMi disegni una pecora?\u00bb. Stupito e dopo vari tentativi non riusciti, il pilota disegna una scatola, dicendo che la pecora desiderata \u00e8 all'interno; finalmente il disegno viene accettato. Poco per volta fanno amicizia, ed il bambino spiega di vivere su di un lontano asteroide, sul quale abita solo lui, tre vulcani di cui uno inattivo e una piccola rosa, molto vanitosa, che lui cura.\nIl piccolo principe racconta che, nel viaggiare per lo spazio, ha conosciuto personaggi che gli hanno insegnato molte cose. La cura per la sua rosa l'ha fatto soffrire molto, perch\u00e9 spesso ha mostrato un carattere difficile. Ora che \u00e8 lontano, egli scopre piano piano che le ha voluto bene, e che anche lei gliene voleva, ma che non si capivano. Il piccolo principe, proveniente dall'asteroide B-612, aveva bisogno di una pecora per farle brucare gli arbusti di baobab prima che crescessero troppo e soffocassero il suo pianeta.\nVisitando ciascun pianeta dall'asteroide 325 al 330 il piccolo principe se ne va con l'idea che i grandi siano ben strani. Nel suo viaggio incontra:\nIl geografo consiglia al piccolo principe di visitare la Terra, sulla quale il protagonista giunge, con grande stupore per le dimensioni e per la quantit\u00e0 di persone. Il suo primo incontro, nel deserto, avviene con un serpente. Proseguendo con il suo viaggio, egli incontra un piccolo fiore, delle alte cime, ed infine un giardino pieno di rose. La rosa del suo pianeta aveva raccontato al piccolo principe di essere l'unica di quella specie in tutto l'universo, e quindi rimane molto deluso da questa scoperta. Ma non fa in tempo a pensarci molto che compare una piccola volpe, che gli chiede di essere addomesticata e di essere sua amica. La volpe parla a lungo con il principe dell'amicizia. Il principe incontra poi un indaffarato controllore; l'ultima persona interessante che incontra \u00e8 un venditore di pillole che calmano la sete, facendo risparmiare tanto tempo.\nDopo aver ascoltato tutto il racconto del piccolo principe, il pilota non \u00e8 riuscito a riparare l'aereo e ha terminato la scorta d'acqua. Allora vanno alla ricerca di un pozzo. Dopo una giornata di cammino i due si fermano stanchi su una duna ad ammirare il deserto nella notte. Con in braccio il bambino addormentato, il pilota cammina tutta la notte, e finalmente all'alba scopre il pozzo. \u00abUn po' d'acqua pu\u00f2 far bene anche al cuore\u00bb commenta il piccolo principe, e bevono entrambi con gioia. Il pilota torna al lavoro al suo apparecchio e la sera seguente ritrova il piccolo principe ad attenderlo su un muretto accanto al pozzo, mentre parla con il serpente che aveva precedentemente incontrato. Ad un anno di distanza dal suo arrivo sulla Terra, il piccolo principe aveva chiesto al serpente, che durante il loro primo incontro gli aveva confidato di avere la capacit\u00e0 di portare chiunque molto lontano, di riportarlo a casa, sul suo piccolo pianeta. Il piccolo principe, consapevole di aver \"addomesticato\" il pilota, come lui stesso dice, sa di dargli un dispiacere e allora lo invita a guardare il cielo e a ricordarsi di lui ogni qual volta osserva le stelle, che per lui avrebbero riso, sapendo che una di quelle era il pianeta del piccolo principe. Detto questo il serpente lo morde alla caviglia e il piccolo principe ricade esanime sulla sabbia.\nL'indomani il pilota non riesce a ritrovare il corpo del bambino; cos\u00ec immagina che il piccolo principe sia riuscito a raggiungere il suo pianeta e a prendersi cura della sua amata rosa.\nCaratteristiche.\n\u00c8 un racconto che, nella forma di un'opera letteraria per ragazzi, affronta temi come il senso della vita e il significato dell'amore e dell'amicizia. Ciascun capitolo del libro narra di un incontro che il protagonista fa con diversi personaggi e su diversi pianeti e ognuno di questi bizzarri personaggi lascia il piccolo principe stupito e sconcertato dalla stranezza dei \"grandi\" (\u00abI grandi non capiscono mai niente da soli, ed \u00e8 faticoso, per i bambini, star sempre l\u00ec a dargli delle spiegazioni\u00bb). Ad ogni modo, ciascuno di questi incontri pu\u00f2 essere interpretato come un'allegoria o uno stereotipo della societ\u00e0 moderna e contemporanea. In un certo senso, costituisce una sorta di educazione sentimentale.\nDedica.\nIl racconto \u00e8 dedicato a L\u00e9on Werth, amico dell'autore, in particolare a L\u00e9on Werth bambino.\nIllustrazioni.\nL'opera, sia nella sua lingua originale che nelle varie traduzioni, \u00e8 illustrata da una decina di acquerelli dello stesso Saint-Exup\u00e9ry, disegni semplici e un po' \"na\u00eff\", che sono celebri quanto il racconto. Gli stessi disegni sono stati utilizzati per creare le copertine del libro.\nFama.\n\u00c8 fra le opere letterarie pi\u00f9 celebri del XX secolo e tra le pi\u00f9 vendute della storia.\nEdizioni e traduzioni.\nIl piccolo principe nel 2017 ha superato il numero di 300 traduzioni in lingue e dialetti diversi, ed \u00e8 il testo pi\u00f9 tradotto se si escludono quelli religiosi. Di seguito sono indicate le edizioni italiane.\nEdizioni e traduzioni italiane dal 2015.\nNel 2015, scaduta in Italia la riserva dei diritti di traduzione della Bompiani, si sono moltiplicate le traduzioni italiane e molte case editrici hanno voluto fornire la propria."}
{"id": "15076", "revid": "287204", "url": "https://it.wikipedia.org/wiki?curid=15076", "title": "Antoine de Saint-Exupery", "text": ""}
{"id": "15078", "revid": "277118", "url": "https://it.wikipedia.org/wiki?curid=15078", "title": "Forma di governo", "text": "La forma di governo \u00e8 il modello organizzativo che uno Stato assume per esercitare il potere sovrano. Pi\u00f9 in generale pu\u00f2 intendersi come la modalit\u00e0 con cui viene allocato il potere tra gli organi portanti dello Stato: Parlamento, Governo e Capo di Stato; la forma di governo quindi attiene ai rapporti che si vengono a instaurare fra di essi e alle modalit\u00e0 con cui vengono ripartite e condivise le rispettive competenze.\nForme di governo.\nUn'ampia gamma di forme di governo sono state teorizzate e/o applicate in pratica. Le forme di governo classiche sono: Monarchia, oligarchia e Democrazia, secondo la sistemazione che viene data da Erodoto nel libro III delle Storie e che contiene la prima distinzione e definizione delle tre politeiai, il cosiddetto logos tripolitik\u00f2s. Le principali forme di governo moderne sono quelle parlamentari e presidenziali nonch\u00e9 il semipresidenzialismo.\nForme di governo classiche.\nLe forme di governo possono essere classificate in base alla natura dell'organo cui \u00e8 affidato il potere sovrano, ossia la funzione primaria, che condiziona e dirige lo svolgimento di tutte le altre funzioni dello Stato e che pu\u00f2 essere definita come \"funzione di indirizzo politico\", e al modo in cui tale organo viene individuato e/o eletto. Mentre le forme di stato non democratiche sono tendenzialmente caratterizzate da una specifica forma di governo, caratteristica della forma democratica dello Stato \u00e8 quella di potersi coniugare in una notevole serie di differenti forme istituzionali. La prima, e universalmente nota, suddivisione all'interno delle forme di governo, \u00e8 quella risalente all'Antichit\u00e0 ed elaborata da Aristotele nella sua \"Politica\". Egli elabor\u00f2 tre modelli:\nQueste tre forme sono passibili di degenerazione e, rispettivamente, in:\nNella tradizione latina e medievale poi, tale tripartizione fu ridotta ad una bipartizione fra Regno e Repubblica, a seconda della durata vitalizia o meno della carica del capo dello Stato. Storicamente possiamo infatti trovare sia oligarchie repubblicane, come la Repubblica di Venezia (questo stato per\u00f2 de facto, dato che il Doge eletto manteneva la carica a vita, era una monarchia elettiva), sia oligarchie monarchiche, come la Gran Bretagna liberale del Settecento e Ottocento (il voto all'inizio era riservato ai soli maschi appartenenti alle classi sociali pi\u00f9 alte, poi con il Reform Act 1832, con il Reform Act 1867 e con il Representation of the People Act 1884 il voto fu esteso a tutti i maschi di qualsiasi classe sociale. Il voto alle donne venne concesso nel 1918 anche se agli uomini era concesso votare gi\u00e0 a 21 anni mentre alle donne solo dai 30 anni. Nel 1928 fu eliminata la differenza di et\u00e0 tra i due sessi. Infine nel 1969 l'eta per votare fu abbassata a 18 anni).\nMonarchia.\nL'accentramento monarchico nelle grandi monarchie nazionali come la Francia e la Spagna, port\u00f2 alla formazione della monarchia assoluta, caratterizzata dal totale accentramento del potere sovrano nelle mani del Re. L'avvento dello stato liberale comport\u00f2 la stabile apertura di parlamenti nazionali con cui il Re doveva condividere la gestione del paese. Nasce la monarchia costituzionale in cui il Re \u00e8 ancora il titolare del potere esecutivo, ma perde temporaneamente e non del tutto il potere legislativo affidato al Parlamento, ed il potere giudiziario esercitato da una magistratura indipendente che agisce in nome del monarca.\nLa possibilit\u00e0 di condizionare il governo da parte di un monarca ereditario, era limitata da uno Statuto concesso dal sovrano, e non emanato da un parlamento o assemblea costituente, \u00e8 comunque incompatibile con le nuove istanze democratiche affermatesi all'inizio del Novecento e oltre. Il Re cominci\u00f2 dunque a perdere \"de facto\" ogni voce in capitolo se non nominalmente (ma di fatto) nella scelta del Primo ministro e nella determinazione dell'agenda del governo, che veniva ora affidata al giudizio insindacabile, delle forze politiche presenti in Parlamento ed elette dal popolo con un suffragio che poteva essere limitato al censo, all'et\u00e0 o universale. \nMonarchia costituzionale.\nLa monarchia costituzionale \u00e8 una forma di governo in cui a capo dello Stato c'\u00e8 un sovrano che esercita i poteri secondo una costituzione approvata dal parlamento. A differenza di una monarchia assoluta in cui il sovrano detiene il potere assoluto; i poteri dei monarchi costituzionali sono limitati dalla costituzione. In alcuni stati monarchici, la Costituzione conferisce al sovrano il potere esecutivo attraverso l'indicazione del primo ministro, in altri, detti monarchie parlamentari solo poteri formali come lo scioglimento del Parlamento, mentre in altri il monarca non ha alcuna autorit\u00e0, neanche formale, a parte quella di rappresentare l'unit\u00e0 nazionale.\nMonarchia assoluta.\nTutti i poteri sono esercitati direttamente o indirettamente dal sovrano, non esistono altri organi costituzionali. Il sovrano governa e controlla a suo arbitrio tutta la macchina statale, compiendo quindi tutte le decisioni politiche, amministrative, finanziarie, economiche senza la consultazione di altri organi, con anche i giudici di nomina regia.\nRepubblica.\nL'abolizione del regime monarchico in alcuni stati o la proclamazione di indipendenza di un territorio porta spesso alla proclamazione della repubblica. Attualmente nel mondo sono individuabili tre tipi principali di forma di governo repubblicana:\nRepubblica parlamentare.\nNella repubblica parlamentare il governo necessita del sostegno costante di una maggioranza parlamentare che approvi le linee della politica del Governo; sostanzialmente uguale alla monarchia parlamentare, tale forma di governo viene definita \"monista\" in quanto i cittadini hanno nelle elezioni parlamentari l'unico momento in cui possono decidere delle sorti del governo del paese, sicch\u00e9 il Parlamento \u00e8 l'unico organo che gode di una legittimazione popolare. Il governo entra in carica grazie ad un voto di fiducia concesso da una coalizione maggioritaria dei deputati.\nPer risolvere il dramma dell'instabilit\u00e0 cronica di tale sistema, sono state ideate \"forme razionalizzate\" di parlamentarismi (dotate costituzionalmente di mezzi idonei) per determinare una maggiore stabilit\u00e0, la pi\u00f9 famosa delle quali \u00e8 il Cancellierato tedesco.\nRepubblica direttoriale.\nUn caso particolare \u00e8 quello della repubblica direttoriale.\nAffine al sistema presidenzialista per quanto riguarda la divisione dei poteri, se ne discosta per il semplice fatto che non esiste un capo dello stato monocratico, ma le sue funzioni vengono svolte collegialmente da un collegio ristretto, il Direttorio, nominato dal parlamento ma in seguito da esso totalmente indipendente sino al successivo appuntamento elettorale. Tale forma di stato si trova attualmente vigente in Svizzera, caso isolato nel mondo.\nRepubblica islamica.\nUna tipologia di repubblica diffusa in alcuni paesi a maggioranza musulmana \u00e8 la repubblica islamica. Attualmente le repubbliche che si definiscono islamiche sono quattro: Afghanistan, Iran, Mauritania e Pakistan . Il Pakistan ha adottato per la prima volta questo titolo con la costituzione del 1956; la Mauritania lo adott\u00f2 il 28 novembre 1958; l'Iran l'ha adottato dopo la Rivoluzione iraniana del 1979 e l'Afghanistan lo ha adottato nel 2004 dopo la caduta del governo talebano. \nLe repubbliche islamiche presentano numerose differenze tra loro ma \u00e8 possibile definire una repubblica islamica come uno stato sotto una particolare forma di governo islamico dove le leggi rispettano la Sharia, la legge sacra islamica. In Iran la Repubblica Islamica \u00e8 una repubblica guidata da un presidente (eletto direttamente dal popolo) e supervisionata da una \"Guida Suprema\" non ereditaria.\nLista alfabetica.\nDi seguito \u00e8 riportata \u00e8 una lista alfabetica non esaustiva. \u00c8 da notare che \u00e8 possibile combinare tra di loro pi\u00f9 forme di governo.\nQueste forme di governo danno uno schema generale della variabilit\u00e0 della struttura di potere racchiusa all'interno del governo di una nazione. Comunque, ogni governo \u00e8 unico, cos\u00ec come ogni nazione e la sua costituzione - le leggi fondamentali che descrivono la forma di governo dello Stato in dettaglio.\nTali linee guida sono una descrizione insufficiente per le funzioni complete di ogni governo. Come tali, le autorit\u00e0 politiche spesso distribuiscono e strutturano il potere e la responsabilit\u00e0 in maniera pi\u00f9 ampia di quanto detti la forma di governo. Una democrazia rappresentativa come quella Italiana, ad esempio, comprende misure per un certo livello di democrazia diretta, in forma di referendum o per la democrazia deliberativa, in forma di un elaborato processo che possa portare a una modifica della costituzione, oltre a comitati e commissioni d'inchiesta (non sempre guidate dai deputati).\nSocialismo, comunismo e fascismo, ebbero origine come movimenti socio-economici e furono trasformati in governo da specifici partiti, che presero il nome dal movimento stesso. La lunga esperienza di questi movimenti con il potere, e i forti legami di ogni ideologia con il controllo governativo e politico, hanno fatto s\u00ec che alcuni di questi si guadagnassero il riconoscimento come forme di governo in s\u00e9.\nL'Islam come movimento politico, \u00e8 anch'esso spesso incluso nella lista di movimenti che hanno profonde implicazioni per la forma di governo, ma nella pratica viene applicato in maniera cos\u00ec differente, che ha poco senso trattare tutte le applicazioni come un'unica categoria astratta. Molte nazioni del mondo islamico si autodefiniscono \"islamiche\" e spesso il termine si trova all'interno del nome dello Stato, ma in pratica, questi governi spesso sfruttano meccanismi di potere (come debito e nazionalismo) che non hanno radici, e talvolta molta opposizione, nell'Islam come religione e come pratica politica."}
{"id": "15083", "revid": "125990569", "url": "https://it.wikipedia.org/wiki?curid=15083", "title": "Ministero degli affari esteri e della cooperazione internazionale", "text": "Il Ministero degli affari esteri e della cooperazione internazionale (MAECI) \u00e8 un dicastero del governo italiano. Esso ha il compito di attuare la politica estera dell'Italia e di rappresentare il Paese nel contesto delle relazioni internazionali.\nL'attuale ministro \u00e8 Luigi Di Maio, in carica dal 5 settembre 2019.\nStoria.\nIl primo organo a ricoprire questo ruolo \u00e8 la \"Segreteria di Stato degli Affari esteri\" dell'originario Regno di Sardegna. Il nome deriva dallo Statuto Albertino del 1848 con cui si d\u00e0 vita al dicastero: una delle sue sedi fino al 1922 fu il Palazzo della Consulta a Roma (ora sede della Corte Costituzionale).\nLa prima grande riforma avviene con il ministro Carlo Sforza, che riorganizza il Ministero su base territoriale, sostituita in seguito durante il ventennio. Nello stesso periodo la sede viene spostata a Palazzo Chigi. Con il trasferimento del governo e dei suoi uffici dall'11 febbraio 1944 al 16 agosto 1944 a Salerno a causa della guerra, il Ministero degli Affari esteri viene trasferito e ospitato presso il signorile Palazzo Barone di Salerno per poi tornare definitivamente a Roma, dopo la liberazione della citt\u00e0. In questo periodo il generale Pietro Badoglio, in qualit\u00e0 di capo dell'esecutivo, riorganizza i servizi con un decreto ministeriale del 15 luglio 1944.\nDal 1959 il Palazzo della Farnesina ospita il Ministero degli Affari esteri: dotato di ben 1.320 stanze, originariamente costruito per ospitare la sede del Partito Nazionale Fascista, negli anni cinquanta venne riconvertito per ospitare gli uffici del Ministero, allora dispersi in tredici sedi distaccate. L'edificio, con una facciata lunga 169 metri e alta 51 metri, vanta un volume di 720.000\u00a0m\u00b3 che lo pone, insieme alla Reggia di Caserta, tra gli edifici pi\u00f9 grandi d'Italia.\nFunzioni.\nI compiti del Ministero degli Affari esteri e della Cooperazione internazionale sono disciplinati dalla legge 23 aprile 2003, n. 109, ovvero le funzioni di rappresentanza e di tutela degli interessi dell'Italia in sede internazionale, che spettano allo Stato sulla base dell'articolo 117 della Costituzione della Repubblica Italiana, relativi ai rapporti politici, economici, sociali e culturali con l'estero, di rapporti con gli altri Stati e con le organizzazioni internazionali. Il Ministero rappresenta l'Italia (attraverso i cosiddetti 'ministri plenipotenziari') per la stipulazione e la revisione dei trattati e convenzioni internazionali, per le questioni di diritto internazionale e il contenzioso.\nIn relazione alle istituzioni dell'Unione europea rappresenta la posizione italiana nella politica estera e di sicurezza comune, la PESC, prevista dal trattato dell'Unione europea e nei rapporti attinenti alle relazioni politiche ed economiche esterne dell'Unione europea, della Comunit\u00e0 europea e dell'EURATOM. Coopera con le organizzazioni internazionali per lo sviluppo, l'emigrazione e la tutela degli italiani e lavoratori all'estero. Spettano, invece, alla Presidenza del Consiglio dei ministri le funzioni di partecipazione della Repubblica Italiana all'Unione europea, nonch\u00e9 all'attuazione delle relative politiche.\nIl Ministro degli affari esteri e della cooperazione internazionale \u00e8 componente del Consiglio supremo di difesa.\nOrganizzazione.\nIl vertice politico \u00e8 rappresentato dal Ministro degli Affari esteri e della Cooperazione internazionale.\nL'amministrazione del Ministero degli Affari esteri e della Cooperazione internazionale \u00e8 costituita dagli uffici centrali e da quelli territoriali, riformata dal decreto del 18 febbraio 2001 e pi\u00f9 recentemente dal D.P.R. 19 maggio 2010, n. 95 (in Gazz. Uff. 24 giugno, n. 145). Il vertice amministrativo del Ministero \u00e8 il Segretario generale.\nUffici centrali.\nIl dicastero \u00e8 suddiviso in 9 direzioni generali:\nAlle direzioni generali si aggiungono altri servizi:\nLa struttura \u00e8 coordinata dalla segreteria generale, al cui vertice vi \u00e8 il Segretario generale, la quale \u00e8 supportata da due unit\u00e0:\nStruttura territoriale.\nLe strutture del Ministero sono ovviamente presenti in tutti gli Stati del mondo riconosciuti dal governo italiano, ed \u00e8 organizzata in:\nAll'interno della rete diplomatico-consolare operano inoltre gli addetti scientifici e tecnologici, in numero di 25, distribuiti tra ambasciate (Germania, Gran Bretagna, Spagna, Svezia, Serbia, Russia, Stati Uniti d'America, Canada, Brasile, Argentina, Egitto, Israele, India, Cina, Corea del Sud, Giappone, Australia, Vietnam, Singapore) e rappresentanze permanenti presso le organizzazioni internazionali (ONU - Ginevra, OCSE - Parigi, UE - Bruxelles).\nAltri uffici od organi.\nSono poi presenti ulteriori organismi. Essi sono:\nAccesso alla carriera diplomatica in Italia.\nL'accesso alla carriera diplomatica \u00e8 previsto esclusivamente tramite concorso per Segretario di legazione in prova. L'et\u00e0 per l'accesso al concorso, salvo le previste deroghe, non deve essere superiore ai trentacinque anni. Per candidarsi \u00e8 necessario il possesso di un diploma di laurea secondo il vecchio ordinamento in Giurisprudenza, Scienze politiche, Scienze internazionali e diplomatiche, Economia e commercio, oppure delle lauree magistrali afferenti alle classi Finanza (classe n. 19/S), Giurisprudenza (classe n. 22/S), Relazioni internazionali (classe n. 60/S), Scienze dell'economia (classe n. 64/S), Scienze della politica (classe n. 70/S), Scienze delle pubbliche amministrazioni (classe n. 71/S), Scienze economiche per l'ambiente e la cultura (classe n. 83/S), Scienze economico-aziendali (classe n. 84/S), Scienze per la cooperazione allo sviluppo (classe n. 88/S), Studi europei (classe n. 99/S), nonch\u00e9 la laurea magistrale a ciclo unico in Giurisprudenza (classe n. LMG/01) o altra equiparata a norma di legge.\nLe prove d'esame, scritte e orali, sono rivolte ad accertare la cultura, le conoscenze accademiche e la preparazione linguistica, e sono precedute da una prova attitudinale. Quest'ultima \u00e8 composta da un questionario a risposta multipla incentrato sulle materie oggetto di concorso (inclusa la lingua inglese) e sulle capacit\u00e0 psicoattitudinali.\nLe cinque prove scritte verificano le conoscenze del candidato nelle seguenti materie: Storia delle relazioni internazionali a partire dal congresso di Vienna; Diritto internazionale pubblico e dell'Unione europea; Politica economica e cooperazione economica, commerciale e finanziaria multilaterale; Lingua inglese e altra lingua straniera tra francese, spagnolo, tedesco.\nLa prova orale accerta le conoscenze del candidato anche nelle ulteriori seguenti materie: Diritto pubblico italiano (costituzionale e amministrativo); Contabilit\u00e0 di Stato; Nozioni istituzionali di diritto civile e di diritto internazionale privato; Geografia politica ed economica; Informatica. Nell'ambito della prova d'esame orale, il candidato \u00e8 chiamato inoltre a esprimere le proprie valutazioni su un tema dell'attualit\u00e0 internazionale.\nEnti vigilati.\nIl ministro vigila sui seguenti enti:\nElenco dei ministri.\nGli elenchi comprendono i nominativi dei ministri che hanno retto il dicastero a partire dal Governo Cavour nel 1861, anno dell'unit\u00e0 d'Italia, a tutt'oggi."}
{"id": "15084", "revid": "30610", "url": "https://it.wikipedia.org/wiki?curid=15084", "title": "Corno d'Africa", "text": "Il Corno d'Africa (; in oromonico: \"Gaaffaa Afriikaa\"; in amarico: \u12e8\u12a0\u134d\u122a\u12ab \u1240\u1295\u12f5, traslitterato \"y\u00e4afrika q\u00e4nd\"; in tigrino: \u1240\u122d\u1292 \u12a3\u134d\u122a\u1243}, traslitterato \"q\u2019\u00e4rn\u012b af\u012br\u012bqa\"; in arabo: \u0627\u0644\u0642\u0631\u0646 \u0627\u0644\u0623\u0641\u0631\u064a\u0642\u064a, traslitterato \"al-qarn al-'afr\u012bq\") \u00e8 una penisola di forma triangolare posta sul lato orientale del continente africano, protendendosi, a forma di corno, nell'oceano Indiano e nel golfo di Aden, comprendendo Eritrea, Etiopia, Gibuti e Somalia.\nQuanto all'aspetto sociopolitico, questa regione \u00e8 famosa in tutto il mondo per la sua estrema povert\u00e0 e instabilit\u00e0 politica, tanto da occupare gli ultimi posti nel continente e nel mondo nella graduatoria dell'indice di sviluppo umano.\nStoria.\nL'antichit\u00e0.\nAnticamente, dopo essersi liberata dal leggendario dominio della regina di Saba, il cui regno aveva sede dall'altra parte del Mar Rosso, questa regione vide lo sviluppo di regni molto prosperi, primo fra i quali la vasta Etiopia, a cavallo dell'epoca di Cristo, governata in seguito dal \"negus neghesti\" (ovvero \"Re dei Re\").\nA cavallo fra Ottocento e Novecento, le zone costiere del Corno d'Africa vennero occupate dalle potenze europee. Solo l'Etiopia, non avendo sbocchi sul mare ed essendo priva di ricche risorse naturali che potessero far gola agli imperi coloniali, si salv\u00f2 dall'espansionismo coloniale europeo, pur perdendo importanti territori e trovandosi circondata da inglesi e francesi.\nIl colonialismo italiano.\nNel 1882, il Regno d'Italia acquis\u00ec ufficialmente dalla Societ\u00e0 di navigazione Rubattino la baia della citt\u00e0 portuale di Assab, oggi Eritrea, formandone il primo nucleo coloniale italiano. In seguito l'Italia acquis\u00ec altre citt\u00e0 nella zona, quindi decise di espandersi militarmente in tutta la regione. Dopo una sanguinosa guerra con alte perdite da entrambe le parti, Italia ed Etiopia firmarono il trattato di Uccialli del 1889, in seguito al quale la Somalia ancora libera e l'Eritrea passavano ai Savoia. Successivamente il programma di espansione coloniale italiano concentr\u00f2 le proprie attenzioni verso la Tripolitania.\nDopo l'ascesa di Benito Mussolini, a fine 1935 l'Italia fascista, prendendo come base la Somalia e l'Eritrea affront\u00f2 e sconfisse definitivamente l'Etiopia, occupando Addis Abeba il 9 maggio 1936 e creando l'Africa Orientale Italiana.\nDopo un iniziale periodo di guerra civile, nel 1937 la regione visse un periodo di pace e nei successivi tre anni la capitale locale, Addis Abeba, fu radicalmente ricostruita secondo gli standard voluti dal governo italiano. Ma lo scoppio della seconda guerra mondiale determin\u00f2 l'improvvisa interruzione dei programmi di ristrutturazione della citt\u00e0, lasciandola come un esteso cantiere che non avrebbe mai visto la fine.\nLa seconda guerra mondiale.\nNell'agosto 1940, dopo l'entrata in guerra dell'Italia e con un esordio disastroso, il regime fascista ordin\u00f2 l'invasione di Gibuti e Somalia britannica. Queste operazioni riportarono un successo sorprendente ma passeggero, poich\u00e9 nel maggio 1941 gli Alleati distrussero la guarnigione italiana in Etiopia meridionale, costringendo gli italiani a ritirarsi a nord. Nello stesso mese il negus fece ritorno a Addis Abeba, mentre le ultime truppe italiane si arrendevano a maggio e a novembre.\nIn seguito alla seconda guerra mondiale l'Etiopia fu ufficialmente il primo paese africano a riconquistare l'indipendenza (se non si considera la Liberia), nel 1941, riprendendo anche il controllo dell'Eritrea, mentre fino al 1960 la Somalia rimase protettorato italiano.\nDalla decolonizzazione a oggi.\nDopo il termine delle dominazioni straniere in zona (soprattutto quella inglese, pi\u00f9 prolungata) questi Stati hanno dovuto fare i conti con un'economia a pezzi. L'Etiopia \u00e8 stata dilaniata da una lunga guerra civile, mentre la Somalia ha subito una evoluzione filoislamica. La recente secessione del 1993, dopo la quale l'Eritrea si \u00e8 divisa politicamente dall'Etiopia, ha lasciato quest'ultima senza sbocchi sul mare, e quindi con poche speranze di sviluppo commerciale. In seguito si \u00e8 creato lo stato del Somaliland, non ancora riconosciuto a livello internazionale.\nNel 2011 l'intero Corno d'Africa \u00e8 stato colpito da una terribile carestia, la peggiore degli ultimi 60 anni.\nGeografia.\nIn Etiopia sorge la met\u00e0 delle vette africane oltre i duemila metri, e l'80% di quelle oltre i tremila metri.\nTutta la vasta regione, inoltre, in particolare l'Etiopia meridionale e la zona al confine tra Etiopia e Oltregiuba, \u00e8 ricca di faglie e tagli territoriali, tra cui la celebre Grande fossa tettonica, presentando cos\u00ec un elevato rischio sismico. Il corno d'Africa si affaccia sull'Oceano Indiano a est.\nEconomia: l'impronta coloniale.\nFatta eccezione per le regioni costiere dell'odierno Gibuti e della Somalia settentrionale, le altre aree hanno subito il dominio straniero in modo per lo pi\u00f9 discontinuo e per periodi limitati nel tempo. Pertanto, non si \u00e8 verificato, se non in minima parte, quel processo di sfruttamento che ha caratterizzato invece altre zone del continente africano. Di conseguenza, l'attuale stato di estrema arretratezza degli Stati dell'Africa Orientale \u00e8 in massima parte non particolarmente correlato alla passata dominazione straniera (italiana e britannica). Piuttosto, dal raggiungimento dell'indipendenza ai giorni nostri, questi Stati hanno subito continue rivoluzioni e guerre civili, dovute ai continui movimenti secessionisti delle varie trib\u00f9 locali. Questo \u00e8 un fenomeno che si manifesta in tutta l'Africa, essendo gli attuali confini delle varie nazioni rispondenti all'arbitrariet\u00e0 delle scelte geopolitiche internazionali e non alla reale distribuzione etnica."}
{"id": "15088", "revid": "1318658", "url": "https://it.wikipedia.org/wiki?curid=15088", "title": "Brno", "text": "Brno (in tedesco \"Br\u00fcnn\", in ungherese \"Ber\u00e9n\", in italiano storico \"Bruna\"), con una popolazione di 378.965 abitanti, \u00e8 la seconda citt\u00e0 della Repubblica Ceca dopo Praga. \u00c8 il centro principale della Moravia e il capoluogo della regione della Moravia Meridionale, oltre che del distretto di Brno-m\u011bsto e di Brno-venkov. A Brno si parla un argot chiamato \"hantec\".\nGeografia fisica.\nLa citt\u00e0 \u00e8 situata nella parte sud-orientale della nazione, alla confluenza dei fiumi Svitava e Svratka. \u00c8 capoluogo della regione storica della Moravia, dista circa da Vienna e da Praga.\nStoria.\nOrigini.\nLa piana di Brno fu abitata fin dalla preistoria. Brno cresce ai piedi dei colli \u0160pilberk e Petrov come un insediamento fortificato appartenente all'impero della Grande Moravia, e conosciuto come \"Star\u00e9 Z\u00e1mky\" dal Neolitico fino agli inizi dell'XI secolo, quando diventa castello dei principi feudatari della Moravia. Brno venne menzionata per la prima volta nelle \"Chronica Bo\u00ebmorum\" di Cosma Praghese nel 1091 quando il re Vratislao II di Boemia assedia suo fratello Corrado I al castello di Brno.\nMargraviato di Moravia.\nVerso la met\u00e0 dell'XI secolo con lo smembramento della Grande Moravia, la Moravia viene divisa in tre principati distinti, ognuno dei quali, di discendenza dei P\u0159emislidi, era indipendente e soggetto solo al Regno di Boemia. Sedi di questi governanti, e quindi \"capitali\" di questi territori erano le citt\u00e0-castello di Brno, Olomouc, e Znojmo. Nel 1182, venne creato il Margraviato di Moravia dall'imperatore Federico Barbarossa unendo i tre principati, e il potere politico venne assegnato a Corrado II, figlio del principe Corrado di Znojmo. Corrado II elesse a capitale del nuovo Stato equamente le citt\u00e0 di Brno e Olomouc, anche se Znojmo deteneva comunque un ruolo importante. Fino alla met\u00e0 del XVII secolo infatti la \"Moravsk\u00fd Zemsk\u00fd Snem\", Dieta della Moravia; le \"Moravsk\u00e9 Zemsk\u00e9 desky\", Catasto della Moravia e la \"Moravsk\u00fd Zemsk\u00fd soud\", Corte di Giustizia, erano tenute, secondo delle sedute alterne, in ambedue le citt\u00e0. Tuttavia, Brno era la sede ufficiale dei Margravi, alloggiati allo Spielberg, e Olomouc la sede della Diocesi cattolica di Moravia. Nel 1243 Brno viene trasformata in citt\u00e0 murata per volere di Venceslao I di Boemia che gli concesse anche notevoli privilegi, come quello di \"Citt\u00e0 Regia\".\nGli Hussiti.\nNel corso delle Guerre hussite, la citt\u00e0 viene assediata due volte, nel 1428 e nel 1430, senza tuttavia essere espugnata. Nel 1435, a Brno, vengono concluse le trattative tra gli abitanti di Praga, il re Sigismondo di Lussemburgo e i rappresentanti del Concilio di Basilea.\nGli Svedesi.\nNel 1641, nel corso della Guerra dei Trent'anni, l'imperatore del Sacro Romano Impero e margravio di Moravia Ferdinando III d'Asburgo trasferisce definitivamente le Corti morave a Brno, in quanto Olomouc divenne uno degli obiettivi principali degli Svedesi. Nel 1642, infatti, Olomouc dovette arrendersi all'esercito svedese, sotto il quale rest\u00f2 per ben otto anni.\nNel 1643 e nel 1645 le truppe svedesi guidate da Lennart Torstenson assediarono la citt\u00e0, che resiste all'attacco, bloccando la sua avanzata verso Vienna e consentendo in tal modo all'Impero austriaco di riformare i suoi eserciti. Giocarono un ruolo importante per la difesa della citt\u00e0 il condottiero Jean-Louis Raduit de Souches e il gesuita Rettore, Padre Martin St\u0159eda, che, nel 1648, dopo la fine della guerra, meritarono il rinnovo dei privilegi civici e da allora rest\u00f2 l'unica capitale della Moravia, come poi confermato anche dall'imperatore Giuseppe II d'Asburgo-Lorena nel 1782, e di nuovo nel 1849 dalla costituzione della Moravia.\nEpoca moderna.\nNel corso del XVIII secolo la Fortezza dello Spielberg venne ricostruita come un'enorme cittadella bastionata che permise alla citt\u00e0 di resister all'assedio del 1742 da parte delle truppe prussiane di Federico il Grande. Nel 1777 venne fondata la diocesi di Brno, ricavandone il territorio da quella di Olomouc; Mathias Franz Graf von Chorinsky Freiherr von Ledske fu il primo Vescovo.\nSul finire del 1805, Brno viene occupata da Napoleone ed \u00e8 alle sue porte che viene combattuta, il 2 dicembre di quell'anno, la battaglia di Austerlitz tra lo stesso Napoleone e l'esercito austro-russo.\nDal 1820 al 1830 nella fortezza dello Spielberg (\"\u0160pilberk\" in ceco) adibita a carcere, vengono rinchiusi Silvio Pellico e altri aderenti alla Carboneria, insieme con altri prigionieri politici ungheresi.\nNel 1839 arriva a Brno il primo treno da Vienna, questo \u00e8 stato l'inizio del trasporto ferroviario in quella che oggi \u00e8 la Repubblica Ceca. Negli anni 1859-64 le fortificazioni cittadine furono completamente rimosse e nel 1869 un servizio di \"ippomobili\", sorta di vagoni a cavallo, ha incominciato a operare a Brno, \u00e8 stato il primo servizio di tram nelle terre ceche.\nNella seconda met\u00e0 dell'Ottocento, Gregor Mendel comp\u00ec nell'abbazia agostiniana di San Tommaso i suoi celebri esperimenti, che furono i precursori della genetica e della moderna biologia.\nCon la rivoluzione industriale, la citt\u00e0 diventa uno dei centri industriali dell'Austria. A partire dalla fine della prima guerra mondiale, Brno appartiene alla Cecoslovacchia. A Brno nacque, tra l'altro, Kurt Friedrick G\u00f6del (Brno, 1906 \u2013 Princeton, 1978), matematico, logico e filosofo austriaco naturalizzato statunitense. Kurt G\u00f6del \"\u00e8 r\"itenuto uno dei pi\u00f9 grandi logici di tutti i tempi insieme ad Aristotele e Gottlob Frege, le sue ricerche ebbero un significativo impatto, oltre che sul pensiero matematico e informatico, anche sul pensiero filosofico del XX secolo.\nLe guerre mondiali.\nQuando termin\u00f2 la prima guerra mondiale nel 1918, la popolazione di Brno comprendeva circa 55.000 parlanti tedesco, tra cui quasi tutti gli abitanti di origine ebraica. Tuttavia, quasi tutta la popolazione ebrea di Brno di circa 12.000 persone venne assassinata dai nazisti durante l'occupazione tedesca del paese negli anni 1939-1945. Tutte le universit\u00e0 ceche, compresa quella di Brno, vennero chiuse dai nazisti nel 1939, e il dormitorio universitario di Brno venne in seguito utilizzato come quartier generale della Gestapo. Brno \u00e8 stata la sede di uno dei 45 sottocampi del campo di concentramento di Auschwitz, divenuta poi nel novembre 1943 sottocampo di Buna-Monowitz; e la sede di un altro campo nazista che ha ospitato circa 35.000 detenuti (la maggior parte cechi ma anche alcuni prigionieri di guerra americani e britannici vi vennero imprigionati e torturati, e circa 800 civili vi vennero uccisi.).\nOggi.\nDopo la divisione del 1993, la citt\u00e0 pass\u00f2 alla Repubblica Ceca. Talvolta viene chiamata la \"Manchester ceca\", perch\u00e9 anche oggi ospita diverse fabbriche conosciute a livello mondiale.\n\u00c8 sede di ricerca e di studi con l'Universit\u00e0 Masaryk fondata nel 1919 e intitolata al primo presidente della Cecoslovacchia Masaryk. In epoca comunista, dal 1960 al 1990, l'universit\u00e0 operava con il nome di \"Universit\u00e0 Jana Evangelisty Purkyn\u011b\".\nLa citt\u00e0 \u00e8 il centro politico e culturale della regione della Moravia meridionale.\nVilla Tugendhat, costruita negli anni venti, vicina al centro della citt\u00e0, \u00e8 conosciuta come un monumento di architettura funzionalista, ed \u00e8 stata riconosciuta come patrimonio dell'umanit\u00e0 dall'UNESCO nel 2002.\nNel 2013, sono stati ultimati i lavori dell'AZ Tower grattacielo pi\u00f9 alto della Repubblica Ceca.\nInfrastrutture e trasporti.\nImportante nodo ferroviario della Moravia, il principale impianto della citt\u00e0 \u00e8 la stazione di Brno \"hlavn\u00ed n\u00e1dra\u017e\u00ed\", aperta nel 1839. Ci sono collegamenti ferroviari diretti dalla citt\u00e0 verso Praga, Bratislava e Vienna.\nAmministrazione.\nGemellaggi.\nBrno \u00e8 gemellata con:\nSport.\nIl famoso Circuito di Masaryk, dove tra l'altro si svolgono tutti gli anni gare di Motomondiale, \u00e8 situato a 15 chilometri a nord-ovest della citt\u00e0.\nLa squadra di calcio 1. FC Brno rappresenta la citt\u00e0. Milita nella massima serie e ha partecipato anche ad alcune competizioni europee (vedi Coppa delle Coppe 1993-1994 e Coppa UEFA 1997-1998)."}
{"id": "15090", "revid": "1833487", "url": "https://it.wikipedia.org/wiki?curid=15090", "title": "Esplosione", "text": "Un'esplosione \u00e8 un improvviso e violento rilascio di energia termica e/o meccanica a partire da un accumulo di pressione, energia chimica, energia elettrica o nucleare, generalmente accompagnato dalla produzione ed espansione di gas ad altissima temperatura.\nLe esplosioni sono comuni in natura. Sulla Terra molte esplosioni naturali si originano dai fenomeni vulcanici di vario tipo; le protuberanze e i brillamenti solari sono un esempio di esplosioni comuni sul Sole, e probabilmente sulla maggior parte delle stelle.\nIl fenomeno opposto \u00e8 l'implosione.\nEsplosivi.\nSi definisce \"esplosivo\" una sostanza o una miscela di sostanze che in determinate condizioni reagiscono con un'esplosione. Le sostanze esplosive possono essere sotto forma di gas, liquidi o anche solidi (come le polveri esplosive).\nGli esplosivi artificiali pi\u00f9 comuni sono esplosivi chimici, che normalmente comprendono una rapida e violenta reazione di ossidazione che produce una notevole quantit\u00e0 di gas ad alta temperatura. Sono esplosivi molto versatili, compatti, disponibili in quantit\u00e0 e in ogni tipo.\nLa polvere nera \u00e8 stato il primo esplosivo chimico scoperto dall'uomo, essendo stata utilizzata a partire dal XII secolo. Successivamente vennero utilizzati la nitroglicerina e la dinamite, quest'ultimo derivato desensibilizzato della prima. Lo sviluppo degli esplosivi \u00e8 poi continuato fino all'utilizzo di tritolo e nitrato d'ammonio, che rispetto agli altri esplosivi hanno una maggiore potenza e insensibilit\u00e0, essendo dunque pi\u00f9 sicuri e pratici da maneggiare.\nUn nuovo tipo di esplosivo, la bomba atomica, fu inventato dagli USA nel 1945, mentre nel 1952 i militari USA fecero esplodere la prima bomba termonucleare.\nEspansione dei gas.\nL'espansione quasi istantanea dei gas prodotti dall'esplosione genera un'onda d'urto nel mezzo fisico in cui avviene, che in assenza di ostacoli si espande in fronti d'onda sferici centrati nel punto d'origine dell'esplosione. Se incontra ostacoli esercita su di essi una forza tanto maggiore quanto maggiore \u00e8 la superficie investita e quanto pi\u00f9 \u00e8 vicina al centro dell'esplosione.\nClassificazione delle esplosioni.\nLe esplosioni possono essere suddivise in:\nEsplosioni chimiche.\nUna reazione chimica diviene esplosiva quando la sua velocit\u00e0 di reazione aumenta enormemente all'aumentare della temperatura. In genere le reazioni divengono esplosive quando viene limitata la possibilit\u00e0 di scambiare energia con l'ambiente.\nUn classico esempio \u00e8 rappresentato dalla reazione a intermedi radicalici 2 H2(g) + O2(g) \u2192 2 H2O(g), la quale in condizioni normali \u00e8 cineticamente lenta (tanto da richiedere un catalizzatore), mentre per determinati valori di pressione e temperatura diviene esplosiva.\nUna reazione esplosiva a catena \u00e8 contraddistinta da un proliferare esponenziale di intermedi altamente reattivi.\nOccorre distinguere, dal punto di vista della cinetica chimica, questo genere di reazioni esplosive dalle decomposizioni che liberano un elevato volume di prodotti gassosi (come nel caso della nitroglicerina o del TNT).\nLe esplosioni chimiche possono avvenire secondo due differenti modalit\u00e0:\nEsplosioni fisiche.\nEsplosioni per transizione di fase.\nPer ottenere un'esplosione si possono usare anche metodi fisici, in genere sfruttando le differenze di temperatura fra due materiali per ottenere una transizione immediata da liquido o solido a vapore. Per esempio, lasciar cadere un cubetto di ghiaccio in una padella d'olio bollente provoca il passaggio diretto da ghiaccio a vapore, facendo esplodere l'olio e disintegrare il cubetto di ghiaccio (nota: l'olio bollente schizzer\u00e0 in ogni direzione fino ad alcuni metri di distanza; quello versato prender\u00e0 fuoco a contatto con la fiamma del gas, devastando la cucina e incendiando quello rimasto nella padella, o se si sta facendo dello stirfry, nel wok).\nLa rottura improvvisa di un contenitore di gas liquefatto come l'azoto o l'ossigeno, in seguito ad un impatto molto forte, provoca l'immediato ritorno di questo allo stato gassoso: durante l'intervallo fra le due guerre mondiali venne presa in considerazione dalle forze armate di diversi paesi l'idea di fabbricare bombe ad aria liquida.\nLe eruzioni vulcaniche esplosive avvengono quando il magma in risalita dalle profondit\u00e0 del mantello contiene troppo gas disciolto: la diminuzione di pressione nel magma in ascensione provoca l'espansione del gas disciolto, con un rapido aumento del volume durante la risalita. Una volta in superficie, l'ulteriore e improvvisa depressione provoca una rapida espansione del gas ad effetto esplosivo, lanciando magma fuso in ogni direzione.\nEsplosioni cinetiche.\nLe esplosioni cinetiche avvengono come risultato di collisioni fra oggetti che viaggiano ad alta velocit\u00e0: quando l'onda d'urto meccanica non \u00e8 sufficiente a dissipare l'energia dell'urto stesso, questa si concentra nel sito di contatto provocando un aumento della temperatura e della pressione locali che, in genere entro qualche millisecondo al massimo, arriva a infrangere i due oggetti e a proiettare i loro frammenti in ogni direzione. Se la velocit\u00e0 e la massa dei due oggetti \u00e8 sufficiente, l'accumulo istantaneo localizzato di calore e pressione pu\u00f2 essere tale da vaporizzare e/o fondere parzialmente il materiale.\nClassificazione aree.\nLe aree a pericolo di esplosione vengono classificate in Europa secondo normative ATEX."}
{"id": "15093", "revid": "1305772", "url": "https://it.wikipedia.org/wiki?curid=15093", "title": "Limburgo (Paesi Bassi)", "text": "Il Limburgo (in olandese \"Limburg\" /'l\u026amb\u0153rx/ ) \u00e8 la pi\u00f9 meridionale delle dodici province dei Paesi Bassi. Situata nella parte sud-orientale della nazione, confina con la Germania (Renania Settentrionale-Vestfalia) ad est, il Belgio (province di Liegi in Vallonia a sud e del Limburgo nelle Fiandre ad ovest) e le province del Brabante Settentrionale a ovest e della Gheldria a nord.\nStoria.\nPoliticamente, il Limburgo era un assemblaggio di diversi staterelli. Un risultato di ci\u00f2 pu\u00f2 essere ancora notato nel fatto che gli abitanti di ogni municipalit\u00e0 parlano il proprio distinto dialetto.\nNel 1814/1815, con la formazione del nuovo Regno dei Paesi Bassi, una delle province ricevette il nome di \"Limburgo\". Il nome della nuova provincia derivava da un antico ducato che era esistito fino al 1648 all'interno del triangolo Maastricht - Liegi - Aquisgrana.\nQuando i Paesi Bassi e il Belgio si separarono nel 1830, si pens\u00f2 di assegnare la provincia al Belgio, ma alla fine del 1839, col Trattato dei XXIV articoli, la provincia venne divisa in due, con la parte orientale che and\u00f2 ai Paesi Bassi e quella occidentale al Belgio. Il Limburgo olandese fu da quel momento, come il Ducato del Limburgo, anche parte della Confederazione Tedesca.\nLa provincia utilizz\u00f2 il nome di \"Ducato\" fino al 1906.\nPolitica.\nIl Consiglio Provinciale (\"Provinciale Staten\"), eletto dagli abitanti, ha 63 seggi ed \u00e8 guidato dal governatore, attualmente Leon Frissen. Il capo della provincia invece, il cosiddetto Commissario del Re, viene nominato dal Re e dal Consiglio dei ministri dei Paesi Bassi. Una particolarit\u00e0 del Limburgo che si \u00e8 mantenuta fino ad oggi \u00e8 che il Questore del Re viene appellato come Governatore del Limburgo.\nGli affari quotidiani della provincia sono curati dal \"Gedeputeerde Staten\", che \u00e8 anch'esso guidato dal Questore; i suoi membri (\"gedeputeerden\") possono essere equiparati a dei ministri.\nGeografia fisica.\nIl sud della provincia \u00e8 notevole se comparato al resto della nazione, in quanto \u00e8 una delle poche zone con delle colline. Il punto pi\u00f9 alto dei Paesi Bassi, il Vaalserberg, si trova nel Limburgo.\nLa superficie del Limburgo \u00e8 composta principalmente da sabbia. Il fiume pi\u00f9 importante \u00e8 la Mosa, che passa attraverso l'intera lunghezza della provincia, da sud a nord.\nLe principali citt\u00e0 sono la capitale provinciale, Maastricht a sud, gli agglomerati urbani di Sittard-Geleen e Heerlen-Kerkrade, Roermond e Venlo.\nEconomia.\nNel passato torba, ghiaia e carbone venivano estratti in Limburgo. La corporazione statale che sfruttava i diritti minerari in Limburgo, la DSM, \u00e8 attualmente una grossa industria chimica, che opera ancora nel Limburgo. L'industria automobilistica (Born) e la produzione di fotocopiatrici (Venlo) sono anch'esse presenti.\nInno.\n\"Waar in 't bronsgroen eikenhout\" \u00e8 l'inno ufficiale della regione del Limburgo, sia nei Paesi Bassi che in Belgio."}
{"id": "15096", "revid": "9", "url": "https://it.wikipedia.org/wiki?curid=15096", "title": "James Douglas Morrison", "text": ""}
{"id": "15097", "revid": "114366364", "url": "https://it.wikipedia.org/wiki?curid=15097", "title": "Tolomeo", "text": ""}
{"id": "15098", "revid": "633110", "url": "https://it.wikipedia.org/wiki?curid=15098", "title": "Polvere nera", "text": ""}
{"id": "15100", "revid": "327794", "url": "https://it.wikipedia.org/wiki?curid=15100", "title": "Karen Blixen", "text": "Biografia.\nI primi anni.\nKaren nacque a Rungsted, in Danimarca, nel 1885. Durante i primi anni della sua vita, crebbe negli agi della sua bella residenza di campagna a Rungsted, a una trentina di chilometri da Copenaghen, con la madre Ingeborg Westenholz, il padre Wilhelm Dinesen, a cui era molto affezionata, i fratelli Thomas e Anders e le due sorelle. Il padre, proprietario terriero che partecipava alla vita politica del Paese, si suicid\u00f2 quando lei aveva solo nove anni.\nDal 1903 al 1906 frequent\u00f2 le accademie delle Belle Arti di Copenaghen, Parigi (1910) e di altre citt\u00e0 d'Europa.\nNel 1907 scrisse i suoi primi racconti, sotto lo pseudonimo di Osceola, dal titolo \"Gli eremiti\" e \"L'aratore\", mentre \u00e8 del 1909 \"La famiglia de Cats\".\nNel 1912 visit\u00f2 Roma durante un viaggio col fratello Thomas.\nL'Africa.\nIl 2 dicembre 1913 part\u00ec per l'Africa insieme al cugino, il barone svedese Bror von Blixen-Finecke, con il quale nel frattempo si era fidanzata, con lo scopo di acquistare una fattoria, per vivere lontano dalla civilt\u00e0 e provare nuove emozioni. Nel 1914 spos\u00f2 il cugino Bror a Mombasa ed insieme acquistarono una piantagione di caff\u00e8 ai piedi delle colline di N'Gong, vicino a Nairobi, e vi si trasferirono, iniziando l'avventura da tanto tempo sognata.\nIl matrimonio termin\u00f2 nel 1925 con il divorzio e Karen rest\u00f2 da sola a dirigere la piantagione, che ormai era la sua ragione di vita. Una grande crisi del mercato del caff\u00e8 la costrinse per\u00f2 a chiudere la fattoria nel 1931 e a far ritorno in Danimarca il 31 agosto dello stesso anno. Non torner\u00e0 mai pi\u00f9 nella sua amata Africa e si dedicher\u00e0 con passione alla scrittura. Le rester\u00e0 sempre, per\u00f2, una grande nostalgia per la sua terra africana.\nLa Blixen collabor\u00f2 col giornale di sinistra \"Politiken\" come corrispondente da Berlino durante l'anno 1940 e nel 1941 da Helsinki e scrisse \"Lettere da un paese di guerra\".\nUltimi anni.\nUsando lo pseudonimo di \"Isak Dinesen\", scrisse in inglese il primo lavoro che le avrebbe portato il successo: \"Sette storie gotiche\", una raccolta di sette racconti pubblicata sia negli Stati Uniti che in Inghilterra nel 1934. Tre anni dopo, nel 1937, scrisse ancora in inglese quello che sarebbe rimasto il suo capolavoro e per il quale rester\u00e0 famosa nel panorama letterario del XX secolo: \"La mia Africa\", una sorta di diario dove racconta i suoi anni passati in Kenya e i suoi rapporti con la natura e con i nativi del posto, dei quali ammirava il modo di vivere.\nNegli anni che trascorse in Danimarca la sua salute fu molto cagionevole e pass\u00f2 lunghi periodi in ospedale a causa della sifilide, malattia venerea trasmessale dal marito. Negli ultimi anni di vita fu costretta, per via della malattia che non le consentiva pi\u00f9 di lavorare alla scrivania, a dettare i suoi romanzi alla segretaria. Mor\u00ec il 7 settembre 1962, all'et\u00e0 di settantasette anni.\nI suoi ricordi africani, le fotografie e le lettere dell'amato Denys Finch Hatton, dopo la separazione dal marito suo compagno (peraltro rapidamente infedele), la sua scrivania e molti oggetti personali sono conservati nella sua casa, divenuta museo nel 1991 grazie agli introiti del film \"La mia Africa\", tratto dal romanzo omonimo. Nel museo si possono ammirare anche diversi quadri dipinti dalla stessa Blixen.\nNonostante diverse candidature al Premio Nobel per la letteratura, non lo vinse mai; dopo che sono stati resi pubblici gli archivi della commissione fino al 1960, all'inizio del 2010 \u00e8 emerso che i giurati preferirono scegliere altri scrittori piuttosto che la Blixen per non suscitare polemiche su presunti favoritismi verso autori scandinavi."}
{"id": "15102", "revid": "8", "url": "https://it.wikipedia.org/wiki?curid=15102", "title": "Isak Dinesen", "text": ""}
{"id": "15104", "revid": "124664695", "url": "https://it.wikipedia.org/wiki?curid=15104", "title": "Ray Manzarek", "text": "Biografia.\nDi famiglia polacca, nacque da Raymond Sr. e Helena, crescendo nei sobborghi di Chicago, in Illinois, cominciando a prendere lezioni di pianoforte gi\u00e0 in tenera et\u00e0. Rimase a Chicago fino agli anni della laurea in Economia, conseguita alla De Paul University. Nel 1962, per specializzarsi in Cinematografia, si trasfer\u00ec, con i suoi due fratelli, all'Universit\u00e0 di Los Angeles, California, dove conobbe Jim Morrison. All'epoca Ray suonava gi\u00e0 con i suoi fratelli, Rick e Jim, in una piccola band chiamata \"Rick &amp; the Ravens\", ma ben presto i suoi due fratelli abbandonano l'esperienza musicale, mentre Ray e Morrison fondano ufficialmente i Doors, nel settembre 1965. Alla batteria un giovane John Densmore, alla chitarra Robby Krieger, dei ragazzi entrambi conosciuti a un corso di meditazione trascendentale.\nThe Doors.\nIn realt\u00e0, sia nelle esecuzioni dal vivo sia nel primo album, grazie alla sua buona tecnica, Manzarek fu anche pianista-bassista utilizzando un \"Fender\" \"Rhodes Piano Bass\", al posto del tradizionale bassista dei gruppi rock, di cui i Doors furono privi per gran parte della loro carriera. Lo strumento veniva appoggiato sul top piatto dell'organo (un Vox Continental e successivamente un Gibson G101). Questo gli permetteva di gestire la linea di basso con la mano sinistra e l'organo con la destra. In questo modo l'organo fu sempre suonato su ottave alte, dando alla melodia quel suono deciso e tagliente che gli rese tanta fortuna.\nRay fu inoltre autore di molte delle melodie alla tastiera della famosa band: oltre alla celeberrima \"Light My Fire\", coautore con Krieger, va ricordata \"Riders on the Storm\", \"Th\"e Crystal Shi\"p\", \"When the Music's Over\", \"L.A. Woman\" e \"Strange Days\". Nell'ultimo periodo dei Doors, Ray cambi\u00f2 la tastiera, utilizzando un organo Gibson/Kalamazoo G-101 (progettazione Lowrey) in luogo del Vox Continental italiano, soggetto a rotture dei tasti. Il G-101 \u00e8 stato ampiamente sfruttato ed \u00e8 ascoltabile in varie sfaccettature negli album dei Doors \"Waiting For The Sun\" e \"The Soft Parade\" , affiancato poi in seguito (ma solo in studio di registrazione) da altri strumenti. Cant\u00f2, inoltre, nei brani \"Close to you\" in versione live e \"You Need Meat\", negli album \"Other Voices\" e \"Full Circle\" pubblicati dopo la morte di Jim Morrison a Parigi nel luglio 1971.\nDopo i Doors.\nDopo lo scioglimento della band nel 1973, Ray continu\u00f2 un'attivissima carriera musicale, cominciando gi\u00e0 un anno dopo con un album solista, The Golden Scarab, e lavorando, insieme a Iggy Pop, ad un riadattamento dei \"Carmina Burana\" di Carl Orff. Il suo maggior risultato artistico dopo i Doors lo ottenne come tastierista e produttore discografico del gruppo punk rock statunitense X nel 1980, e come produttore discografico della band inglese Echo &amp; the Bunnymen nel periodo 1982-1987. Partecip\u00f2 quindi a numerosi gruppi musicali statunitensi come, ad esempio, i Nite City. Nel 1998 scrisse e pubblic\u00f2 il libro di memorie \"Light My Fire: La mia vita con i Doors\".\nNel 2002, insieme all'ex chitarrista dei Doors Robby Krieger, form\u00f2 il gruppo Manzarek-Krieger, altrimenti detto \"The Doors of the 21st Century\". La formazione aveva come cantante Ian Astbury, Angelo Barbera al basso e Stewart Copeland dei Police alla batteria, che in seguito fu rimpiazzato da Ty Dennis. Il gruppo partecip\u00f2 a una serie di concerti, e nel 2003 realizz\u00f2 il DVD \"\". Nel 2005, in seguito ad una causa portata avanti da Densmore nei confronti dei due ex compagni, che nel frattempo continuavano a farsi chiamare The Doors, ottenne che il gruppo non potesse pi\u00f9 usare il vecchio nome, che fu ribattezzato da Ray in \"Riders On The Storm\". Tuttavia, il 16 febbraio 2007, Ian Astbury lasci\u00f2 il gruppo per ritornare con i Cult, e la reunion si sciolse.\nNel 2011 Manzarek-Krieger collaborarono col giovane producer di musica elettronica dubstep Skrillex nel brano \"Break'n A Sweat\". Nello stesso anno, Manzarek fece la sua penultima apparizione in Italia al Pistoia Blues Festival, dove suon\u00f2 insieme a Krieger in occasione dei 40 anni dalla morte di Jim Morrison. L'ultima volta in Italia fu nel luglio 2012, a Roma, assieme a Robby Krieger, per suonare a Rock in Roma.\nVita privata.\nManzarek spos\u00f2 Dorothy Fujikawa a Los Angeles il 21 dicembre 1967, con Jim Morrison e Pamela Courson come testimoni di nozze, e trascorse con lei il resto della vita. La coppia ebbe un figlio, Pablo, e tre nipotini, Noah, Apollo e Camille.\nMorte.\nIl 20 maggio 2013 Manzarek mor\u00ec dopo una lunga battaglia contro un cancro al dotto biliare, all'ospedale di Rosenheim in Germania, a 74 anni. Ricordando l'amico scomparso, Robby Krieger disse: \u00abSono profondamente addolorato dell'aver appreso oggi della morte del mio amico e compagno di band Ray Manzarek. Sono solo contento di aver potuto ancora suonare con lui le canzoni dei Doors nel corso dell'ultimo decennio. Ray era una grossa parte della mia vita e mi mancher\u00e0 per sempre\u00bb.\nIntervistato sulla morte dell'amico, John Densmore dichiar\u00f2: \u00abNon esisteva altro tastierista sulla faccia della Terra pi\u00f9 appropriato per supportare le parole di Jim Morrison. Ray, mi sento totalmente in sintonia con te musicalmente. Era come se fossimo una mente sola, quando gettavamo le basi per Robby e Jim in modo da farli sbizzarrire. Ho perso il mio fratello musicale\u00bb. Greg Harris, direttore della Rock and Roll Hall of Fame, disse: \u00abCon Ray Manzarek il mondo del rock 'n' roll ha perso uno dei grandi\u00bb.\nCuriosit\u00e0.\nL'11 luglio 2011, Manzarek ha dichiarato che i Chemical Brothers possono essere considerati tra gli eredi dei Doors. In un'intervista durante il Pistoia Blues Festival 2011, un giornalista del \"Corriere della Sera\" ha chiesto a Manzarek e Robby Krieger se vedessero eredi di Jim Morrison e dei Doors nell'attuale panorama musicale. Manzarek ha indicato i Chemical Brothers. Il giornalista, sorpreso, ha commentato che il loro \u00e8 un genere molto diverso. Manzarek, sorridendo, ha risposto: \u00abE allora? Hanno lo spirito dei Doors dentro!\u00bb."}
{"id": "15105", "revid": "125047437", "url": "https://it.wikipedia.org/wiki?curid=15105", "title": "Alberto Savinio", "text": "Biografia.\nNato in Grecia, terzo figlio dell'ingegnere ferroviario Evaristo de Chirico e Gemma Cervetto, fratello del pittore Giorgio de Chirico e di Adele, primogenita, morta nel 1891, studi\u00f2 pianoforte e composizione al conservatorio della sua citt\u00e0 natale, dove si diplom\u00f2 a pieni voti nel 1903.\nMonaco e Parigi.\nAlla morte del padre, nel 1905, la famiglia, dopo brevi soggiorni a Venezia e Milano, si trasfer\u00ec a Monaco di Baviera, dove giunse probabilmente nell'ottobre del 1906.\nPer un breve periodo Andrea de Chirico studi\u00f2 contrappunto con Max Reger, e s'impegn\u00f2 nello studio del pensiero di Otto Weininger, Arthur Schopenhauer e Friedrich Nietzsche.\nA causa dell'insuccesso delle sue composizioni, si trasfer\u00ec nel 1911 a Parigi, dove fece la conoscenza di molti esponenti delle avanguardie artistiche come Pablo Picasso, Blaise Cendrars, Francis Picabia, Jean Cocteau, Max Jacob e Guillaume Apollinaire.\nDall'inizio del 1914 si present\u00f2 sotto lo pseudonimo di Alberto Savinio. Pubblic\u00f2 \"Les chants de la mi-mort\" nel numero 3 (giugno/agosto 1914) della rivista \"Les Soir\u00e9es de Paris\" sotto tale nome.\nFerrara, Salonicco, Roma.\nNel 1915 torn\u00f2 in Italia insieme al fratello Giorgio. Soggiornarono a Firenze e, arruolati nell'esercito italiano, furono destinati al 27\u00ba reggimento di fanteria a Ferrara, dove avevano gi\u00e0 un contatto con il circolo artistico di Filippo de Pisis e Carlo Carr\u00e0. Nel 1916 per sottrarsi all'isolamento e alla noia della vita militare infittisce i rapporti con Giovanni Papini e Ardengo Soffici e inizia a collaborare a \"La Voce\" di Giuseppe De Robertis, dove appaiono a puntate i primi capitoli di \"Hermaphrodito\". Nel 1917 venne inviato come interprete a Salonicco, sul fronte macedone.\nDopo la fine della prima guerra mondiale fu trasferito a Milano e dal 1923 si stabil\u00ec a Roma, dove gi\u00e0 aveva pubblicato testi teoretici e narrativi, soprattutto in riviste come \"Valori plastici\" e \"La Ronda\". Nel 1924 fu tra i fondatori della \"Compagnia del Teatro dell'Arte\", diretta da Luigi Pirandello, per la quale scrisse (senza metterlo in scena) \"Capitano Ulisse\".\nIl secondo periodo parigino.\nDue anni dopo spos\u00f2 Maria Morino, un'attrice della compagnia teatrale di Eleonora Duse, che era sorella di Jone Morino, e da cui ebbe Angelica (1928-2020) e Ruggero (1934). Quest'ultimo ha seguito le orme del padre diventando un affermato pittore, mentre la sorella Angelica \u00e8 stata una gallerista d'arte contemporanea a Roma, con la Galleria \"Il Segno\", di grande rilievo. La galleria continua tutt'oggi (2018) la sua attivit\u00e0 condotta dalla figlia di Angelica, Francesca Antonini, che ne ha mutato in nome in \"Francesca Antonini Contemporary Art\". Nel 1927 si trasfer\u00ec con la moglie a Parigi, dove si dedic\u00f2 alla pittura.\nIl ritorno in Italia.\nTornato definitivamente in Italia nel 1933, fu collaboratore del quotidiano \"La Stampa\" con una rubrica, \u201cTorre di guardia\u201d (1934-1940). Inoltre fu animatore delle riviste \"Colonna\" e \"Il Broletto\" (pubblicato a Como), che si occupavano anche di architettura. Dal 1934 si trasfer\u00ec a Roma. Nel 1938, Andr\u00e9 Breton lo incluse (unico italiano) nell\"'Anthologie de l'humour noir\". Nella capitale collabor\u00f2 fra l'altro al settimanale \"Omnibus\" di Leo Longanesi, per cui scrisse nel 1939 un pezzo di satira sulla golosit\u00e0 di Leopardi (\"Il sorbetto di Leopardi\") che gli cost\u00f2 le antipatie del regime. Strinse una fraterna amicizia con l'artista ravennate Enrico Galassi, che gli progett\u00f2 al Poveromo, in Versilia, una casa di vacanza, ricordata pi\u00f9 volte nei suoi scritti.\nGuerra e dopoguerra.\nA partire dal 1941 si avvicin\u00f2 a Valentino Bompiani, suo editore di riferimento, entrando in un sodalizio di intellettuali che annoverava anche Corrado Alvaro, Massimo Bontempelli e Giacomo Debenedetti. \nNell'autunno del 1943, avendo appreso che il suo nome era stato inserito in una lista di sospetti antifascisti, fu costretto a nascondersi.\nEuropeista convinto, alla fine del conflitto prosegu\u00ec l'attivit\u00e0 di critico culturale sulle colonne del \"Corriere della Sera\", ottenendo il Premio Saint-Vincent per il giornalismo nel 1949.\nLavor\u00f2 anche come drammaturgo e regista, scrivendo egli stesso opere e drammi per il teatro. Nel 1951 scrisse la \"tragicommedia mimata e danzata\" \"Vita dell'uomo\", allegoria dell'esistenza umana su una musica ispirata allo stile di Schumann. Nel 1952 propose per il Maggio Musicale Fiorentino una celebre messinscena dell\"'Armida\" di Rossini con Maria Callas, curando anche scenografie e costumi.\nNel 1955, poco dopo la sua morte, gli viene dedicata una mostra retrospettiva nell'ambito della VII Quadriennale di Roma curata dal fratello, il pittore Giorgio de Chirico.\nPoetica e ideologia.\nLa sua arte si caratterizza per alcune tendenze particolari: il gusto del fantastico, dell'ignoto e della compenetrazione uomo-animale; lo smascheramento degli autoinganni e delle certezze borghesi; la tendenza alla parodia (specie di soggetti mitologici), all'ironia e al citazionismo. Queste ultime componenti lo differenziano in maniera decisiva dalle tonalit\u00e0 pi\u00f9 radicali dell'avanguardia di primo Novecento. Si oppose per esempio al credo futurista della distruzione dei musei, o alla moda surrealista della scrittura automatica. Importante nella sua cultura fu il riferimento alla grecit\u00e0 classica, e per questo viene spesso definito \"surrealista mediterraneo\" (a differenza del surrealista \"nordico\" Landolfi).\nDa un punto di vista letterario pratic\u00f2 soprattutto forme brevi o miste e comunque sperimentali, trascurando il romanzo. \"Hermaphrodito\", il suo libro d'esordio, alterna prosa e poesia, italiano e francese, stile aulico e disfemismi, mescolando generi e toni assai diversi fra loro (lirico, visionario, drammatico, narrativo, oratorio). I pochi romanzi della sua produzione (\"La casa ispirata\", \"Tragedia dell'infanzia\" e \"Angelica o la notte di Maggio\") hanno anch'essi una struttura molto particolare, con una trama poco rigorosa e forti effetti di tipo ironico o surreale. Nella maturit\u00e0 si dedic\u00f2 al progetto (incompiuto) della \"Nuova enciclopedia\", che doveva rielaborare articoli gi\u00e0 usciti in rivista. Predilesse anche la biografia (\"Narrate, uomini, la vostra storia\", il libro che gli procur\u00f2 maggior successo editoriale, conteneva scritti dedicati alla vita di Michele di Nostradamo, Eleuterio Venizelos, Felice Cavallotti, Paracelso, Arnoldo Boecklin, Jules Verne, Vincenzo Gemito, Collodi, Antonio Stradivari, Guglielmo Apollinaire, Giuseppe Verdi, Lorenzo Mabili, Cayetano Bienvenida, Isadora Duncan) e il reportage di viaggio (\"Dico a te, Clio\", dedicato all'Etruria e agli Abruzzi, e \"Ascolto il tuo cuore, citt\u00e0\", dedicato a Milano e al Veneto).\nSul piano politico, esord\u00ec manifestando idee fortemente antisocialiste e belliciste durante la prima guerra mondiale. Fra le sue pagine torna spesso la critica alla democrazia e all'egualitarismo, colpevoli a suo dire di aver ingrigito e banalizzato l'arte. Durante il fascismo, dopo una prima fase di vicinanza al regime (collaborer\u00e0 alla rivista di Asvero Gravelli \"Antieuropea\" e al \"Lavoro fascista\" negli anni trenta, dedicando fra l'altro alcuni \"reportage\" alle recenti bonifiche nell'Agro Pontino), se ne allontan\u00f2 a partire dal 1939. Non far\u00e0 infatti parte del periodico \"Primato\" voluto da Giuseppe Bottai. Dopo l'8 settembre rese sempre pi\u00f9 esplicite le sue idee liberali ed europeiste, sostenendo fra l'altro la repubblica al referendum istituzionale del 1946."}
{"id": "15107", "revid": "125173757", "url": "https://it.wikipedia.org/wiki?curid=15107", "title": "Calciatore", "text": "Il calciatore \u00e8 un atleta che pratica lo sport del calcio.\nRegolamentazione.\nCome esplicato dal regolamento, al punto 3, durante l'incontro ognuna delle due formazioni schiera in campo 11 calciatori: un portiere e 10 giocatori di movimento, i cui ruoli non sono specificati. Oltre ai titolari, l'allenatore dispone delle riserve in panchina: il loro numero varia da un minimo di 3 ad un massimo di 12. \u00c8 consentito, di norma, un limite di 3 cambi. Tale regola \u00e8 tuttavia soggetta a modifiche, in particolare nelle amichevoli internazionali.\nSempre il regolamento fissa in 7 uomini la quantit\u00e0 minima di calciatori da avere in campo per proseguire l'incontro: qualora una squadra - per espulsioni o infortuni - si ritrovi al di sotto di tale limite, subisce la sconfitta a tavolino.\nRuoli in campo.\nGli 11 calciatori si dispongono in campo secondo il modulo impiegato. Ogni modulo viene espresso attraverso una terna di numeri a-b-c, dove a rappresenta il numero di difensori, b il numero dei centrocampisti e c il numero degli attaccanti utilizzati (il portiere, che \u00e8 sempre pari a 1, viene omesso). Per esempio un 4-3-3 indica la presenza di 1 portiere, 4 difensori, 3 centrocampisti e 3 attaccanti. Pur avendo ciascuno un compito diverso in base alla propria posizione (come la marcatura per il difensore, la costruzione del gioco per il centrocampista e la finalizzazione per l'attaccante), i giocatori di movimento hanno l'obiettivo comune del realizzare i gol; al portiere compete invece l'incarico di proteggere la porta.\nIn ciascuna formazione va individuato un capitano, riconoscibile dalla fascia indossata al braccio sinistro. Egli \u00e8 - inoltre - l'unico calciatore abilitato a chiedere informazioni sulle decisioni dell'arbitro.\nAppartenenza alla societ\u00e0 e professionismo.\nIl calciatore \u00e8 legato alla societ\u00e0 di appartenenza da un apposito contratto, alla cui scadenza o rescissione l'atleta si considera svincolato. \nAnche in ragione delle pi\u00f9 recenti giurisdizioni in merito, tra cui la sentenza Bosman, la figura del calciatore \u00e8 assimilata a quella del libero professionista o lavoratore."}
{"id": "15109", "revid": "767487", "url": "https://it.wikipedia.org/wiki?curid=15109", "title": "The Doors (film)", "text": "The Doors \u00e8 un film biografico del 1991 diretto da Oliver Stone, incentrato sulla vita di Jim Morrison, girato a vent'anni dalla morte del leader dei Doors.\nIl film \u00e8 arrivato negli schermi italiani nel settembre del 1991.\nTrama.\nAlla facolt\u00e0 di cinematografia di Los Angeles, Jim Morrison abbandona il corso perch\u00e9 ripudiato dai colleghi e si dedica alla musica insieme alla vecchia conoscenza Ray Manzarek, con cui fonda la \"rock band\" dei \"Doors\", cos\u00ec chiamata dallo stesso Morrison in riferimento all'opera \"Le porte della percezione\" (\"The Doors of Perception\") di Aldous Huxley. Inoltre coltiva l'interesse per una giovane ragazza, Pam. Jim, sciamano improvvisato dall'uso delle droghe e dalla passione multiculturale per l'esoterismo, spinge la sua ragazza e la band nel deserto, dove, avendo assunto mescalina, hanno una serie di visioni collettive.\nMentre eseguono una performance nel pub dove erano soliti esibirsi, il Whisky a Go Go, Morrison inserisce il passo edipico della sua canzone, \"The End\", dove urla di voler avere un incesto con la madre. La band viene licenziata la sera stessa, ma ad attenderli fuori dal pub ci sono i rappresentanti di un'etichetta discografica che portano il gruppo al loro primo album studio.\nDurante uno show televisivo, nella performance di \"Light My Fire\", Jim si rifiuta di censurare un verso, ma questo non basta a fermare l'ascesa dei Doors, il cui successo, al cui centro ruota Morrison, trascina sempre pi\u00f9 quest'ultimo nel baratro dell'alcool e delle droghe, nonch\u00e9 della lascivia. In un party il cantante incontra un eccentrico Andy Warhol e l'attore Tom Baker. Il cantante per\u00f2 non \u00e8 accompagnato dai compagni di band, che non si trovano a proprio agio alla serata e alla fine della serata cede alla avances di Nico. Successivamente alla pubblicazione della sua raccolta di versi, \"An American Prayer\", questi incontra in un'intervista una giovane giornalista, Patricia, dedita al culto del femminino sacro, con la quale intraprende una tormentata relazione amorosa, influenzata da droghe e riti pagani.\nSempre pi\u00f9 consumato dall'alcool e dalle due stressanti relazioni, Jim viene sorpreso da un poliziotto dietro le quinte del suo concerto a New Heaven, poco prima di esibirsi, mentre, parlando con Patricia, scopre che questa sa della sua famiglia, ancora viva nonostante le bugie di lui. Il poliziotto, scambiandoli per degli intrusi, spruzza dello spray urticante in faccia a Jim, che racconta questo evento, in tono critico, davanti a tutta la platea di spettatori, venendo arrestato. A un pranzo dove sono presenti i Doors, Pam e Baker, nonch\u00e9 vari amici di Jim, Pam incontra Patricia e la doppia relazione del cantante salta fuori in maniera rovinosa per lui. In un concerto a San Francisco Morrison \u00e8 colto da svariate visioni e successivamente tenta di uccidere Pam bruciandola viva in un armadio, senza riuscirci.\nNel frattempo, la registrazione del nuovo album, \"The Soft Parade\", \u00e8 ostacolata dall'ubriachezza quasi costante di Jim, impossibilitato a cantare e in contrasto con i rappresentanti dell'etichetta per questo. L'album viene giudicato un flop e a Miami, in concerto, dopo essersi drogato e aver convinto il chitarrista Robby Krieger a fare altrettanto, Jim provoca il pubblico a suon di insulti, mentre si lascia intuire che possa aver mostrato i genitali in pubblico.\nIl processo contro cui Morrison va incontro lo condanna infine per blasfemia e la sua relazione con Patricia va in crisi, poich\u00e9 egli non rispetta il matrimonio con rito pagano che aveva stipulato con lei. Terminata la registrazione delle sue poesie, Jim decide di trasferirsi a Parigi dopo la registrazione di \"L.A. Woman\", dove muore nella vasca da bagno di casa sua nel 1971.\nProduzione.\nLa pellicola, costata 20 milioni di dollari, \u00e8 stata prodotta da Carolco, ed \u00e8 basata sul libro \"Riders on the Storm\".\nNella colonna sonora del film, oltre alle canzoni originali dei The Doors, alcuni dei brani sono stati reinterpretati dallo stesso protagonista Val Kilmer.\nCritica italiana.\nIrene Bignardi de \"la Repubblica\" afferma che il film \u00ablascia l'amaro in bocca\u00bb, in particolare a causa della \u00abgoffissima\u00bb ricostruzione dei rapporti privati, che \u00abrischia di seppellire una leggenda nel ridicolo\u00bb. Giovanni Grazzini de \"L'Indipendente\" apprezza gli interpreti, ma evidenzia come limiti del film gli \u00abinsulti e sconcezze\u00bb presenti nel linguaggio, e la sua \u00abeccessiva durata\u00bb.\nColonna sonora.\nLa colonna sonora del film \u00e8 stata pubblicata dall'etichetta Elektra nel 1991.\nTracce.\nInoltre nel film son presenti \"Venus in Furs\" dei The Velvet Underground e \"O Fortuna\", poema che fa parte dei Carmina Burana, cantata scenica composta da Carl Orff."}
{"id": "15113", "revid": "125996790", "url": "https://it.wikipedia.org/wiki?curid=15113", "title": "Bill Atkinson", "text": "Biografia.\nSi \u00e8 laureato in chimica all'Universit\u00e0 della California, San Diego, dove Jef Raskin \u00e8 stato uno dei suoi professori. Nel 1978 \u00e8 entrato alla Apple, dove ha lavorato fino al 1990 prevalentemente sviluppando software per i computer della famiglia Macintosh. Dopo aver lasciato la Apple, ha fondato con Andy Hertzfeld e Marc Porat la General Magic, dedita allo sviluppo di nuovi dispositivi intercomunicanti, che ha chiuso nel 2002. Nel 2007 \u00e8 entrato a lavorare presso Numenta, un'azienda che sviluppa sistemi di intelligenza artificiale. Appassionato di fotografia, dal 1997 commercializza foto naturalistiche sul suo sito internet. Ha anche realizzato un'applicazione per smartphone, \"Postcard\".\nApple.\nCome programmatore alla Apple ha fatto parte del gruppo di sviluppo del Macintosh 128K per cui ha scritto il programma di disegno MacPaint e le librerie grafiche QuickDraw, alla base dell'interfaccia grafica del sistema operativo del Macintosh, il macOS.\nAtkinson \u00e8 stato uno dei maggiori contributori allo sviluppo dell'interfaccia grafica che aveva visto presso Xerox e che aveva sviluppato e migliorato per inserirla nel primo calcolatore con interfaccia grafica ad essere commercializzato, Apple Lisa. A lui si devono, ad esempio: "}
{"id": "15116", "revid": "1001457", "url": "https://it.wikipedia.org/wiki?curid=15116", "title": "Orbita (disambigua)", "text": "Il termine assume diversi significati:"}
{"id": "15121", "revid": "7", "url": "https://it.wikipedia.org/wiki?curid=15121", "title": "Doors", "text": ""}
{"id": "15122", "revid": "453359", "url": "https://it.wikipedia.org/wiki?curid=15122", "title": "Quotidiano", "text": "Un quotidiano \u00e8 una pubblicazione informativa che esce almeno con cinque numeri alla settimana. Insieme alla televisione, alla radio e a internet costituisce uno dei maggiori strumenti informativi.\nIl nome deriva dal fatto che la testata giornalistica \u00e8 pubblicata quotidianamente.\nCaratteristiche tecniche.\nCarta.\nI quotidiani sono tipicamente stampati su carta di bassa qualit\u00e0, spesso in bianco e nero e in grande formato. A partire dalla fine degli anni novanta, la maggior parte dei quotidiani stampa almeno una parte della pubblicazione a colori.\nInternet.\nI quotidiani possono essere anche gestiti per sola via elettronica, nel qual caso si parla pi\u00f9 propriamente di \"quotidiano online\".\nLa scrittura per il web \u00e8 di tipo diverso da quella per la carta stampata: deve essere sintetica, rapida, chiara e, per il tipo di supporto usato (il video), non si presta alla prolissit\u00e0.\nIn Italia, la testata giornalistica on-line \u00e8 un prodotto editoriale, e come tale deve essere registrata in tribunale e avere un direttore responsabile, un editore e uno stampatore. Nel paese sono sorte varie controversie riguardo alla registrazione in tribunale, viste le reiterate confusioni del legislatore tra testata giornalistica e mero sito internet. La disputa si \u00e8 trasferita sul piano giudiziario quando il tribunale di Modica ha condannato lo storico Carlo Ruta per il reato di stampa clandestina. Nell'ottobre del 2007 e ancora nel 2008 fu presentato in parlamento il Disegno di Legge Levi-Prodi sulla riforma dell'editoria, che di fatto avrebbe esteso l'obbligo di registrazione a gran parte del web italiano; la proposta fu poi ritirata a seguito delle dure repliche suscitate.\nStoria.\nNell'antica Roma venivano pubblicati ogni giorno gli \"Acta Diurna Populi Romani\", raccolta degli atti governativi e, insieme, resoconto degli eventi degni di nota accaduti nell'Urbe. Redatti da pubblici ufficiali, gli \"Acta\" venivano affissi nei luoghi pubblici per essere conosciuti dai cittadini.\nIn Europa, il primo foglio di notizie apparve a Venezia nel 1563. Veniva redatto a mano per incarico del governo ed era pubblicato tutti i mesi. Si trattava di un foglio d'informazione ufficiale, contenente notizie sul governo dello Stato e sulle guerre che la Serenissima conduceva nel Mediterraneo. Le notizie erano distinte semplicemente per luogo e per data..\nOltre ad essere distribuito in citt\u00e0 (al prezzo di due soldi), alcune copie venivano inviate ai reggitori delle province marittime della Repubblica di Venezia. A Venezia, la moneta da due soldi era chiamata la \"gaxeta\", e per traslato lo stesso nome fu attribuito alla pubblicazione. Nel resto d'Italia divenne \"gazzetta\", in Francia \"gazette\". Il termine si diffuse in tutta Europa nel significato di \u201cfoglio di notizie\u201d.\nIl quotidiano, nella forma moderna, nasce nel XVII secolo. Il primo quotidiano fu la \"Einkommende Zeitungen\" che, fondata nel 1650 a Lipsia (Germania) dal libraio Timoth\u00e4us Ritzsch come settimanale, pass\u00f2 alle uscite quotidiane nel 1660. Letto principalmente dalle classi benestanti, era costituito da notizie di cronaca, economia, politica interna ed estera.\nNel 1664 nacque il pi\u00f9 antico quotidiano italiano, la Gazzetta di Mantova. Nata inizialmente con cadenza settimanale, solo nel 1866 acquist\u00f2 cadenza giornaliera.\nNel 1867 a Torino nacque il pi\u00f9 antico quotidiano italiano a tiratura nazionale, la \"Gazzetta Piemontese\", grazie a Vittorio Bersezio; nel 1894 il quotidiano cambi\u00f2 nome in La Stampa.\nNell'Ottocento si ebbe un progressivo aumento della diffusione del quotidiano, grazie all'aumento dell'alfabetizzazione e all'industrializzazione. Il giornale si diffuse a livello globale nel corso del Novecento, grazie all'avvento della societ\u00e0 di massa. Nello stesso secolo fu affiancato dai media elettronici, quali la radio e la televisione.\nCon la diffusione di Internet sono nati i quotidiani on-line, che hanno preso piede all'inizio del XXI secolo.\nTipologie di diffusione.\nLa diffusione di un quotidiano, cos\u00ec come quelle delle riviste a diversa periodicit\u00e0, si misura attraverso la somma delle copie vendute, in edicola, su abbonamento o in blocco, e di quelle distribuite gratuitamente. Questo dato, rilevato da enti preposti, come Ads per l'Italia, \u00e8 pi\u00f9 indicativo di quello relativo alla tiratura, che registra semplicemente le copie stampate e include, quindi, anche quelle non vendute (i cosiddetti \"resi\").\nDiffusione nazionale.\nI maggiori quotidiani sono distribuiti nell'intera area geografica di uno Stato e, tramite accordi internazionali, nelle principali aree di traffico di Stati esteri (per esempio: capitali, aeroporti, stazioni).\nDiffusione locale.\nAlcuni quotidiani hanno una diffusione solo a livello locale e trattano pi\u00f9 approfonditamente argomenti inerenti a un luogo circoscritto come province o regioni. Alcune testate diffuse nazionalmente pubblicano anche inserti dedicati alle notizie locali.\nDiffusione online.\nTutti i maggiori quotidiani dispongono di una rispettiva versione digitale, che frequentemente pubblica contenuti differenti rispetto a quelli cartacei, e che in alcuni casi dispone di una redazione giornalistica separata.\nDiffusione gratuita (\"free press\").\nAlcuni quotidiani, spesso chiamati \"free press\" (\"stampa gratuita\"), sono distribuiti gratuitamente e i loro costi sono coperti esclusivamente dagli introiti pubblicitari.\nNel decennio dal 1995 al 2005 questi quotidiani sono stati introdotti in quasi tutti i paesi europei, e in altri paesi quali Stati Uniti d'America, Canada, Australia, nonch\u00e9 in Sud America e in Asia. Al 2005 erano presenti quotidiani gratuiti in 36 nazioni; in due nazioni, Germania e Giappone, avevano cessato le pubblicazioni.\nA livello mondiale (dati 2005) il leader del mercato, Metro, distribuisce quotidianamente 7 milioni di copie, gli altri editori 22 milioni di copie, per una lettura stimata quotidiana di almeno 45 milioni di persone."}
{"id": "15123", "revid": "9", "url": "https://it.wikipedia.org/wiki?curid=15123", "title": "Comics", "text": ""}
{"id": "15128", "revid": "81103", "url": "https://it.wikipedia.org/wiki?curid=15128", "title": "Et\u00e0 buia", "text": ""}
{"id": "15136", "revid": "1718925", "url": "https://it.wikipedia.org/wiki?curid=15136", "title": "Vja\u010deslav Michajlovi\u010d Molotov", "text": "Nato come Vja\u010deslav Michajlovi\u010d Skrjabin e datosi in seguito il nome di battaglia di Molotov, fu l'unico tra i principali rivoluzionari bolscevichi a sopravvivere alle Grandi purghe staliniane degli anni trenta. Attivo nella diplomazia sovietica a cavallo tra le due guerre come ministro degli esteri dell'URSS, rimane famoso per l'accordo con la Germania nazista noto come Patto Molotov-Ribbentrop (dal nome del suo co-firmatario, il ministro tedesco Joachim von Ribbentrop) e, in seguito, per il ruolo svolto nei negoziati di Jalta con Regno Unito e Stati Uniti d'America e nella successiva formazione dell'Organizzazione delle Nazioni Unite.\nBiografia.\nMolotov nacque a Kukarka (oggi Sovetsk) presso Vjatka (dal 1934 Kirov), in Russia, come Vja\u010deslav Michajlovi\u010d Skrjabin (\u0421\u043a\u0440\u044f\u0301\u0431\u0438\u043d); suo zio fu probabilmente Aleksandr Skrjabin, compositore e pianista vissuto a cavallo tra l'Ottocento e il Novecento: tuttavia Simon Sebag Montefiore, nella sua biografia di Stalin, afferma che nonostante l'omonimia Molotov non era affatto imparentato con il compositore.\nNel 1906 si un\u00ec al Partito Operaio Socialdemocratico Russo e prese lo pseudonimo Molotov (dal russo \"molot\", martello): arrestato a San Pietroburgo nel 1909, fu esiliato per due anni in Siberia. Al ritorno entr\u00f2 nel comitato di redazione della \"Pravda\" (\"Verit\u00e0\"), l'organo clandestino della fazione bolscevica allora diretto da Stalin. Arrestato nuovamente nel 1913, fu deportato a Irkutsk, ma nel 1915 evase e ritorn\u00f2 nella capitale, dove nel 1916 entr\u00f2 nel comitato cittadino del partito bolscevico (separatosi dai menscevichi nel 1912).\nFu, assieme ad Aleksandr Gavrilovi\u010d \u0160ljapnikov, il dirigente bolscevico di pi\u00f9 alto rango a Pietrogrado all'epoca della Rivoluzione di febbraio, mentre personaggi come Lenin erano ancora in esilio. Oltre che direttore del quotidiano \"Pravda\", fece parte del Comitato militare rivoluzionario che pianific\u00f2 la Rivoluzione d'ottobre, durante la quale divenne uno stretto alleato di Stalin.\nNel 1918, allo scoppio della guerra civile, fu inviato in Ucraina, dove nel 1920 divenne segretario del comitato centrale del partito bolscevico ucraino. Richiamato a Mosca (la nuova capitale) da Lenin nel 1921 come membro del comitato centrale e addetto alla segreteria del partito, nel 1922, eletto Stalin segretario generale del partito bolscevico, divenne il vice segretario \"de facto\". Durante le lotte di potere seguite alla morte di Lenin nel 1924, Molotov fu sempre un leale sostenitore di Stalin, che lo premi\u00f2 nel 1926 facendolo entrare nel Politburo del partito.\nLa sua immagine grigiamente burocratica, che portava gli avversari a sottovalutarlo, celava un grande talento amministrativo e una mente penetrante. Dal 19 dicembre 1930 al 9 maggio 1941 fu Presidente del Consiglio dei commissari del popolo, ruolo in base al quale ag\u00ec come formale capo dell'esecutivo dell'Unione Sovietica. In questa veste, diresse la collettivizzazione forzata dell'agricoltura contro i kulaki, in seguito - assieme al commissario del popolo all'industria Lazar Kaganovi\u010d (anche lui fedele alleato di Stalin) - il primo, il secondo e il terzo Piano quinquennale di industrializzazione, inclusa l'industria degli armamenti, che si sarebbe rivelata decisiva nella seconda guerra mondiale.\nLe purghe degli anni trenta (dal 1934 al 1938), in cui fu giustiziata la maggior parte dei dirigenti bolscevichi della generazione di Stalin, vide Molotov attivamente coinvolto (in totale adesione alla linea staliniana) come membro del Politburo, ma non come capo dell'esecutivo. \nIl 3 maggio 1939, alla vigilia della seconda guerra mondiale, divenne Commissario del popolo agli Affari Esteri (cio\u00e8 Ministro degli Esteri). Si ritiene che venne nominato a questo incarico, perch\u00e9 il suo predecessore, Maksim Litvinov, oltre ad essere ebreo, e quindi avrebbe potuto offendere i nazisti rivestendo quel ruolo nei negoziati, si era sbilanciato troppo nel cercare un'alleanza a tre con Gran Bretagna e Francia, mentre queste ultime due avevano snobbato i suoi sforzi: tale politica aveva reso Litvinov inviso alle autorit\u00e0 naziste. Molotov negozi\u00f2 in parallelo sia con l'Occidente che con i tedeschi per assicurare il maggior guadagno territoriale all'Unione Sovietica.\nDopo che i colloqui russo-franco-britannici dell'agosto 1939 fallirono, egli negozi\u00f2 il Patto Molotov-Ribbentrop con la sua controparte tedesca, Joachim von Ribbentrop. Il successivo 5 ottobre telefon\u00f2 all'ambasciatore finlandese a Mosca, Aarno Yrj\u00f6-Koskinen, chiedendo un incontro urgente con il ministro degli esteri finlandese Eljas Erkko per avere uno scambio di vedute su \"questioni politiche concrete\" con la richiesta di modifiche strategiche di confine sulla costa baltica a favore dell'URSS contro la cessione di territori interni al confine nella Carelia orientale. La proposta venne infine rigettata e il 30 novembre le truppe sovietiche attaccarono la Finlandia iniziando la guerra d'inverno; i soldati finlandesi battezzarono scherzosamente la bomba Molotov con il suo nome.\nDurante il periodo precedente allo scoppio della guerra tra l'Unione Sovietica e la Germania, nel 1941, irrit\u00f2 immancabilmente i tedeschi con la sua tenacia pragmatica durante i negoziati, insistendo nel preservare o migliorare gli interessi sovietici in Europa orientale e senza farsi ingannare dalle oziose promesse tedesche di concessioni in altre distanti parti del mondo, come l'India (in un'occasione, quando Ribbentrop, a seconda guerra mondiale iniziata da tempo, stava discutendo in un rifugio antiaereo a Berlino con il Commissario agli Esteri sovietico, la divisione delle spoglie dell'Impero britannico \"prossimo alla conquista\", Molotov rispose chiedendogli perch\u00e9, se il Regno Unito era finito, stavano tenendo dei negoziati in un rifugio antiaereo).\nIn seguito, si confront\u00f2 anche con il Presidente statunitense Franklin Delano Roosevelt riguardo tali argomenti, durante la guerra.\nOre dopo l'avvio dell'invasione tedesca, il 22 giugno 1941, diede un famoso e incoraggiante discorso radiofonico al popolo sovietico, spiegando la situazione ed enfatizzando il fatto che l'URSS non aveva fatto niente per provocare la guerra, ma avrebbe combattuto fino alla vittoria finale, ora che era iniziata. Lo scoppio della guerra segn\u00f2 anche il passaggio di mano della guida dell'esecutivo sovietico da Molotov a Stalin. Molotov divenne vice primo ministro e soprattutto continu\u00f2 a gestire la politica estera, visitando fra l'altro Londra (1941) e Washington (1942) al fine di concludere il trattato di alleanza anglo-sovietico e convincere gli anglo-americani ad aprire il \"secondo fronte\" in Europa. Accompagn\u00f2 Stalin alle conferenze di Teheran (1943), Jalta (1945) e Potsdam (1945) e rappresent\u00f2 l'Unione Sovietica alla conferenza di San Francisco che cre\u00f2 l'Organizzazione delle Nazioni Unite. In tutte queste occasioni conferm\u00f2 la sua fama di duro negoziatore.\nMolotov serv\u00ec come commissario agli Esteri fino al 1949 (quando venne rimpiazzato da Andrej Vy\u0161inskij) e quindi ancora dal 1953 al 1956. Negli ultimi anni del regime staliniano la sua posizione si indebol\u00ec: ad esempio nel dicembre 1948 non fu in grado di evitare l'arresto della moglie Polina \u017dem\u010du\u017eina per \"tradimento\", dalla quale divorzi\u00f2 e che pot\u00e9 rivedere solo dopo la morte di Stalin. Nel 1952, al 19\u00ba congresso del Partito Comunista dell'Unione Sovietica, fu eletto al Presidium ma venne escluso dal comitato permanente di questo, il vero erede del Politburo. Poco prima di morire, Stalin pensava ad una purga per eliminare gli ultimi suoi coetanei, tra i quali appunto Molotov, a favore della generazione successiva. A seguito della morte di Stalin e della esecuzione di Berija, nel 1953, la posizione di Molotov sembr\u00f2 rafforzarsi, tanto da riacquistare il Ministero degli esteri.\nTuttavia Molotov si trov\u00f2 in disaccordo con le politiche riformiste del successore di Stalin, Nikita Chru\u0161\u010d\u0451v, e si oppose duramente alle denunce di quest'ultimo contro Stalin al 20\u00ba congresso del Partito (febbraio 1956), che di fatto attaccavano anche Molotov come vice di Stalin negli anni trenta e quaranta. Rimosso dal ministero degli esteri nel giugno 1956, nel 1957 - assieme ad altri esponenti stalinisti come Kaganovi\u010d - tent\u00f2 un colpo interno al partito per estromettere Chru\u0161\u010d\u0451v. Il tentativo fu denunciato da Chru\u0161\u010d\u0451v in giugno e fall\u00ec; ci\u00f2 forn\u00ec al leader sovietico il pretesto per espellere Molotov dal Presidium e dal Comitato Centrale del Partito, senza giustiziarlo ma affidandogli una serie di incarichi sempre pi\u00f9 irrilevanti: prima come ambasciatore in Mongolia (1957-1960) e quindi come delegato permanente dell'URSS all'Agenzia internazionale per l'energia atomica di Vienna (1960-1961).\nNel 1962, dopo che nel gennaio aveva sofferto di un infarto, venne completamente privato di ogni carica ed espulso dal Partito. Molotov non rinneg\u00f2 mai le sue scelte nell'era staliniana (tanto che condivideva le accuse di \"revisionismo\" che Mao Zedong rivolse a Chru\u0161\u010d\u0451v) e fu informalmente riabilitato dopo la caduta di Chru\u0161\u010d\u0451v ad opera di Leonid Il'i\u010d Bre\u017enev. Molti anni dopo, nel 1984, a Molotov venne permesso di rientrare nel Partito, ma questo fu un gesto puramente simbolico, e che ebbe come unica conseguenza la pubblicazione di una raccolta di interviste fatte a Molotov intitolata \"Molotov Remembers: Inside Kremlin Politics\". All'epoca della sua morte, avvenuta all'et\u00e0 di 96 anni a Mosca l'8 novembre 1986, era l'ultimo sopravvissuto tra i principali partecipanti agli eventi del 1917 dopo lo stesso Kaganovi\u010d, morto nel 1991.\nRiabilitazione, morte, credenze ed eredit\u00e0.\nI primi segni di una riabilitazione si videro durante il governo di Leonid Il'i\u010d Bre\u017enev quando le informazioni su di lui furono nuovamente incluse nelle enciclopedie sovietiche. Il suo collegamento, il supporto e il lavoro nel cosiddetto gruppo antipartito furono menzionati nelle enciclopedie pubblicate nel 1973 e nel 1974, ma scomparvero del tutto al met\u00e0 degli anni Settanta. Il \"leader\" sovietico Konstantin Ustinovi\u010d \u010cernenko riabilit\u00f2 ulteriormente Molotov e quest'ultimo venne riammesso nel partito nel 1984. Una collezione di interviste di Molotov dal 1985 fu pubblicata nel 1994 da Felix Chuev come: \"Ricordi di Molotov: Dentro la Politica del Cremlino\".\nMolotov mor\u00ec, durante il governo di Michail Gorba\u010d\u00ebv, l'8 novembre 1986; aveva 96 anni al tempo del suo decesso e fu sepolto nel Cimitero di Novodevi\u010dij a Mosca. Molotov, come Stalin, era patologicamente diffidente degli altri e proprio per questo molte informazioni cruciali scomparvero. Come disse una volta Molotov: \"Bisogna ascoltarli, ma \u00e8 necessario verificare su di loro. L'ufficiale dell'intelligence pu\u00f2 arrivare a una posizione molto pericolosa... Ci sono molti provocatori qui, l\u00e0 ed ovunque.\" La sua diffidenza si pales\u00f2 durante la sua visita a Berlino a novembre del 1940, quando prima dei pranzi il suo seguito faceva addirittura sterilizzare le posate che sarebbero state utilizzate.\nMolotov continu\u00f2 a sostenere in una serie di interviste pubblicate che non vi sia mai stato un accordo territoriale segreto tra Stalin e Hitler all'interno del Patto Molotov-Ribbentrop. Come Stalin, egli non ha mai riconosciuto la guerra fredda come un evento internazionale, ma piuttosto come un conflitto quotidiano tra comunismo e capitalismo. Egli divise i paesi capitalisti in due gruppi: gli \"intelligenti e pericolosi imperialisti\" e i \"pazzi\".\nPrima del suo ritiro, Molotov propose di istituire una confederazione socialista con la Repubblica Popolare Cinese (RPC); credette che stati socialisti dovessero far parte di una pi\u00f9 grande entit\u00e0 sovranazionale. In pensione, Molotov critic\u00f2 Nikita Chru\u0161\u010d\u00ebv, considerandolo un \"deviazionista di destra\". Il nome di \"Molotov\" venne utilizzato dai soldati finlandesi per indicare il bersaglio delle bombe incendiarie durante la guerra d'inverno."}
{"id": "15138", "revid": "83531", "url": "https://it.wikipedia.org/wiki?curid=15138", "title": "Hawaii", "text": "Le isole Hawaii ( o ; hawaiano \"Hawai\u02bbi\", , inglese , ) sono uno Stato federato degli Stati Uniti d'America (il 50\u00ba ed ultimo Stato, in ordine cronologico d'istituzione), e un arcipelago vulcanico situato nell'oceano Pacifico formato da otto isole principali e molte isole minori, scogli e secche. Le isole maggiori sono, da nord-ovest a sud-est, Niihau, Kauai, Oahu, Molokai, Lanai, Kahoolawe, Maui e l'isola di Hawaii. Quest'ultima \u00e8 la pi\u00f9 estesa ed \u00e8 spesso chiamata \"La Grande Isola\" per evitare confusione con lo Stato omonimo.\nPoliticamente, quindi, l'arcipelago \u00e8 compreso nello Stato di Hawaii, facente parte dal 21 agosto 1959 degli Stati Uniti d'America, e ha come capitale Honolulu, situata sull'isola di Oahu. La linea costiera dello stato, lunga approssimativamente 1\u00a0210\u00a0km (750 miglia), \u00e8 la quarta pi\u00f9 lunga degli USA dopo quelle di Alaska, Florida e California. Lo stato Hawaii \u00e8 il 50\u00ba Stato federato degli Stati Uniti d'America e ha giurisdizione su tutte le isole dell'arcipelago con l'eccezione dell'Atollo di Midway, il quale \u00e8 sotto diretto controllo federale. Le Hawaii sono il 43\u00ba stato per superficie, il 40\u00ba per popolazione, ma il 13\u00ba pi\u00f9 densamente popolato dei 50 stati degli Stati Uniti d'America. Come l'Alaska, non fa parte dei cosiddetti Stati Uniti contigui (distano quasi 4\u00a0000 km dalla costa americana: il punto pi\u00f9 vicino \u00e8 la California)\nIl soprannome dello stato \u00e8 \"Aloha State\" (che riprende il tipico saluto hawaiano \"aloha\"), mentre l'animale scelto come simbolo \u00e8 la foca monaca delle Hawaii. Nonostante non siano simboli veri e propri, sono direttamente collegati alle Hawaii anche lo strumento musicale dell'ukulele e lo sport del surf.\nLe Hawaii sono uno dei due stati della nazione che non adottano l'ora legale; l'altro \u00e8 l'Arizona.\nIl caldo clima tropicale, l'abbondanza di spiagge pubbliche e di ambienti oceanici e di vulcani attivi rendono l'arcipelago una destinazione apprezzata da turisti, surfisti, biologi e vulcanologi.\nGrazie alla loro posizione al centro dell'Oceano Pacifico, le Hawaii hanno ricevuto molte influenze, mescolatesi poi con la cultura gi\u00e0 presente in loco, sia dall'America sia dall'Asia, tanto che le Hawaii sono l'unico Stato con una collettivit\u00e0 di asioamericani.\nGeografia fisica.\nLe Hawaii sono isole tropicali, situate a una latitudine compresa tra 23\u00b0 e 18\u00b0 Nord.\nLa capitale dell'arcipelago \u00e8 Honolulu, che si trova sull'isola di Oahu ed \u00e8 la citt\u00e0 pi\u00f9 grande.\nAltre isole importanti sono l'isola di Hawaii (\"the Big Island\"), che possiede due aeroporti principali (Hilo e Kailua/Kona) e il centro abitato di Kamuela/Waimea; l'isola di Maui, con l'aeroporto Kahului e i centri Lahaina, Wailuku, Hana, e Kihei, e l'isola di Kauai, con l'aeroporto Lihue e gli abitati di Poipu, Hanalei e Waimea. Altre isole abitate sono Molokai, Lanai, Niihau (di propriet\u00e0 privata e di difficile accesso) e Kahoolawe (usata dalla marina americana per anni come poligono).\nSono considerate parte delle Hawaii anche le piccole isole (per la maggior parte atolli) che vanno da Nihoa a Kure, l'isola di Midway Island al contrario di tutte le altre \u00e8 sotto diretto controllo federale.\nLe isole havaiane sono tra le terre emerse pi\u00f9 isolate del mondo: distano infatti quasi 4\u00a0000 km sia dalla costa americana (il punto pi\u00f9 vicino \u00e8 la California) sia da Tahiti e oltre 1\u00a0000 km da alcune isole del gruppo Kiribati. L'arcipelago appartiene geograficamente al continente dell'Oceania.\nQuasi tutte le isole havaiane sono di origine vulcanica. L'ipotesi prevalente indica la presenza di un punto caldo nel mantello terrestre che causa la formazione di vulcani sottomarini e in superficie. Lo spostamento della zolla oceanica del Pacifico spiega il fatto che le isole pi\u00f9 a ovest sono pi\u00f9 antiche di quelle a est.\nL'isola di Hawaii \u00e8 la pi\u00f9 recente e comprende cinque vulcani principali, fra cui il pi\u00f9 attivo \u00e8 il Kilauea (a sud di Hilo), seguito nella met\u00e0 sud dell'isola dal Mauna Loa, il vulcano pi\u00f9 grande del mondo, e dal Hual\u0101lai (sopra Kailua/Kona). Gli altri due vulcani, il Mauna Kea e il Kohala, non sono storicamente attivi. Il vulcano Haleakal\u0101, nella met\u00e0 est dell'isola, \u00e8 il vulcano principale di Maui.\nLa lava relativamente poco viscosa dei vulcani havaiani d\u00e0 origine a coni di lieve pendenza e di forma simile ad antichi scudi;\ntra essi si annoverano i cosiddetti \"vulcani effusivi\" pi\u00f9 noti del mondo.\nLo Stato delle Hawaii ha giurisdizione su tutte le isole delle Hawaii meno Midway, che appartiene al governo federale americano.\nOrigini del nome.\nNella lingua hawaiana, la parola \"Hawai'i\" deriva dal proto-polinesiaco \"*Sawaiki\", che grazie al metodo della ricostruzione interna si \u00e8 scoperto significare \"patria\"; parole imparentate con \"Hawai'i\" si rinvengono in altre lingue polinesiane, tra cui la lingua m\u0101ori (\"Hawaiki\") e la lingua samoana (\"Savai'i\").\nStoria.\nLa cultura, e la religione dell'arcipelago sono di origine polinesiana, in particolare da una delle isole della Societ\u00e0 che si chiama Havaiki.\nIl 18 gennaio 1778, il capitano James Cook della marina inglese fu il primo europeo a raggiungere queste isole durante il suo terzo viaggio nel Pacifico, ma \u00e8 possibile che in precedenza marinai spagnoli siano naufragati sulle isole durante viaggi dal Messico (Acapulco) alle Filippine. Cook fu il benvenuto ed esplor\u00f2 le isole principali prima di partire alla volta delle coste nord-ovest dell'America. Cook le nomin\u00f2 \"isole Sandwich\" in onore del suo protettore Lord Sandwich, nome che oggigiorno \u00e8 considerato coloniale e antiquato.\nAl suo ritorno nell'arcipelago Cook fu ucciso alla baia Kealakekua sull'isola di Hawaii mentre cercava di prendere alcuni ostaggi per farsi restituire una scialuppa che gli era stata rubata dai locali.\nAl contatto europeo segu\u00ec un periodo turbolento: molte malattie introdotte dagli europei decimarono la popolazione; le isole Hawaii, Maui e Oahu furono conquistate e unificate dal re Kamehameha, gli inglesi dal 1794 fecero vari tentativi di imporre il proprio protettorato e infine l'arrivo (nel 1821) dei missionari protestanti dalla Nuova Inghilterra provoc\u00f2 disordini.\nLa bandiera havaiana fu disegnata da Kamehameha, contiene la \"Union Jack\" britannica in un angolo e otto strisce orizzontali rosse, blu, e bianche per le otto isole principali dell'arcipelago.\nGli Stati Uniti ebbero, infine, il protettorato sull'arcipelago dal 1876.\nIl regno havaiano dur\u00f2 fino al 1893, con la successione di vari re e regine, tra cui i pi\u00f9 famosi furono il re Kal\u0101kaua e l'ultima regina Liliuokalani.\nIn questo periodo molti immigrati, soprattutto americani ma anche europei, acquistarono grandi propriet\u00e0 di terreni e cominciarono la coltivazione della canna da zucchero. Per diversi motivi ci furono molte ondate di immigrazione volte all\"'importazione\" di lavoratori per i campi di canna da zucchero, fra cui principalmente cinesi, giapponesi, abitanti delle Azzorre (noti come \"portoghesi\" alle Hawaii), filippini e coreani.\nIn questo periodo \u00e8 nota la visita di Samuel Clemens, pi\u00f9 noto come Mark Twain, che scrisse varie lettere per il giornale \"The Sacramento Union\".\nNel 1893 un gruppo di cittadini di origine straniera imprigion\u00f2 la regina Liliuokalani, ostile alle ingerenze statunitensi, e offr\u00ec le Hawaii agli Stati Uniti, probabilmente allo scopo di ridurre i dazi statunitensi sullo zucchero esportato dalle isole.\nLa regina abdic\u00f2, ma gli Stati Uniti dichiararono che la rivoluzione era illegale e rifiutarono l'offerta. I rivoluzionari fondarono quindi la Repubblica delle Hawaii. Nel 1898, dopo la guerra degli Stati Uniti contro la Spagna, in cui gli Stati Uniti riuscirono a ottenere le Filippine e Porto Rico, il governo della Repubblica delle Hawaii offr\u00ec nuovamente la sua adesione agli Stati Uniti. Questa volta l'offerta fu accettata e le isole diventarono il Territorio delle Hawaii. Pochi anni dopo Jack London le visit\u00f2, scrivendo poi vari racconti ambientati su di esse.\nIl 7 dicembre 1941, alle ore 7 e 30 circa, la stazione navale di Pearl Harbor sull'isola di Oahu, non lontano da Honolulu, fu attaccata dalle forze aeronavali giapponesi, trasportate da una flotta di 6 portaerei che imbarcavano oltre 400 velivoli da guerra. Un pilota giapponese il cui aereo era stato danneggiato riusc\u00ec ad atterrare a Niihau, dove fu catturato dagli abitanti. I successivi scontri della seconda guerra mondiale si svolsero lontano dalle isole principali havaiane (compresa la battaglia delle Midway), ma la legge marziale rimase in vigore sulle isole fino alla fine della guerra. Al contrario della California e di altri stati americani, i giapponesi residenti alle Hawaii al momento dello scoppio della guerra non furono mai internati in massa.\nIl 21 agosto 1959 il Congresso degli Stati Uniti d'America accett\u00f2 le Hawaii come 50\u00ba stato federato dell'Unione.\nElementi principali dell'economia odierna (2015) sono il turismo, l'agricoltura (soprattutto gli ananas, ancora la canna da zucchero e l'allevamento, e in aumento il caff\u00e8), e le sovvenzioni federali per la notevole presenza militare.\nPopolazione.\nLa maggioranza degli abitanti dell'arcipelago discende dagli immigrati asiatici, specialmente dai giapponesi (giapponesi delle Hawaii) e in misura minore dai cinesi e dai filippini, che oggigiorno costituiscono circa il 38,5% della popolazione; il secondo gruppo etnico \u00e8 quello dei bianchi europei, che ne comprende il 27,1% (di provenienza tedesca, irlandese, inglese, portoghese e italiana), mentre il terzo gruppo \u00e8 quello dei cosiddetti \"multiracial americans\", che costituiscono il 21% della popolazione; gli ispanici sono attestati all'8,7%, in prevalenza messicani e portoricani, e da ultimi gli afroamericani che sono il 2,4%.\nGli indigeni havaiani, di antico ceppo polinesiano, sono ormai minoranza nel loro stesso Stato, costituendo il 5,5% della popolazione totale ed essendo in declino numerico da molti anni.\nLingue e dialetti.\nLe Hawaii hanno due lingue ufficiali: quella inglese e quella havaiana. Anche se la lingua havaiana \u00e8 insegnata nelle scuole (come il m\u0101ori per la Nuova Zelanda) e utilizzata nella musica folcloristica, nella vita quotidiana degli abitanti delle Hawaii non \u00e8 utilizzata. Nel salutare si usa la maggior parte delle volte l'espressione havaiana \"Aloha\".\nNota sulla pronuncia.\nI nomi havaiani derivano in gran parte dal linguaggio locale, in cui le vocali si pronunciano approssimativamente come in italiano, mentre la \"H\" e la \"W\" si pronunciano come in inglese, rispettivamente: aspirazione forte e una \"U \"semivocale (approssimante labiale sonora), come in \"uovo\", per esempio nelle parole \"Waimea\", pronunciata \"Uaimea\", e Waikiki da leggere \"Uaichichi\". Talvolta, tuttavia, la \"W\" \u00e8 pronunciata come una \"V\", come in \"Haleiwa\", pronunciato \"Haleiva\".\nL'havaiano moderno ha anche vocali lunghe (come le vocali accentate in italiano, scritte con un macro o linea sulla vocale) e un'interruzione chiamata \"\u02bbokina\" che si scrive come un apostrofo (\"Hawai\u2018i\", o anche \"\u2018a\u2018\u0101\" che \u00e8 uno dei due tipi principali di lava che si trovano alle Hawaii; l'altro \u00e8 pahoehoe). Le vocali che seguono altre vocali (ma l'okina conta come una consonante) vanno pronunciate pi\u00f9 in fretta delle vocali che seguono consonanti, in modo che siano rese lievemente meno distinte.\nReligioni.\nCulti registrati nell'arcipelago:\nOltre che dalle religioni, la vita degli havaiani \u00e8 molto condizionata dallo sciamanesimo. Lo sciamanesimo havaiano \u00e8 una filosofia nella quale lo sciamano (una sorta di maestro di vita) cerca di risolvere i conflitti creando armonia e usando tecniche basate sulla cooperazione e sull'amore.\nUn'altra filosofia havaiana \u00e8 basata sullo spirito \"Aloha\", uno spirito che spinge gli abitanti dell'arcipelago ad assumere un atteggiamento di ospitalit\u00e0 e cordialit\u00e0. Questo spirito infonde negli havaiani amore e voglia di condivisione, esplicandosi in riti come lo Ho'oponopono. Per questo motivo le Hawaii sono famose in tutto il mondo per l'accoglienza e la pace riservata ai visitatori.\nGoverno locale.\nSuddivisioni amministrative.\nDa un punto di vista amministrativo lo stato \u00e8 diviso in cinque contee, ciascuna con un proprio sindaco, dato che lo Stato ha la particolarit\u00e0 di non prevedere la creazione di comuni:\nCitt\u00e0 principali.\nLa citt\u00e0 pi\u00f9 popolosa \u00e8 Honolulu, il cui agglomerato urbano comprende l'intera isola di Oahu, con circa 950\u00a0000 abitanti, vale a dire tre quarti della popolazione dell'intero Stato.\nDal censimento del 2010 queste sono le prime 5 localit\u00e0 per numero di abitanti (accanto al nome \u00e8 indicata l'isola di appartenenza):\nAmbiente.\nFlora e fauna.\nLe Hawaii sono isole di origine vulcanica. Emersero dal mare per una serie ripetuta di eruzioni. Quando la lava solidific\u00f2, sull'isola non esisteva alcuna forma di vita. Furono il vento e gli uccelli a portare i primi semi da cui poi nacque una fitta foresta, grazie alla fertilit\u00e0 del terreno vulcanico. Pi\u00f9 tardi, i polinesiani arrivarono con le loro canoe, portando nuove piante e i loro animali. La maggior parte della fauna e della flora che arriv\u00f2 sull'isola indipendentemente svilupp\u00f2 nuove caratteristiche per adattarsi ed evolse in nuove specie. Per questo, circa il 90% delle piante e animali delle Hawaii sono presenti solo in questo arcipelago.\nPoich\u00e9 piante e animali si svilupparono sull'isola in un contesto privo di predatori e concorrenti, non hanno sviluppato nessuna particolare forma di difesa. Cos\u00ec, quando i recenti flussi migratori portarono nuove piante e animali, la flora e la fauna locale si trovarono aggredite, e oggi diverse specie indigene dell'isola sono per questo motivo o estinte, o a rischio di estinzione. Nonostante questo, le Hawaii offrono ancora una eccezionale variet\u00e0 e unicit\u00e0 di flora e fauna, in parte perch\u00e9 diverse zone climatiche sono presenti nell'arcipelago, dalle foreste tropicali alle montagne innevate.\nOltre a varie specie di uccelli come i Loxops mana, alcuni degli animali a rischio di estinzione comprendono le foche monache (di specie diversa dalla foca monaca mediterranea) e varie specie di balene che migrano alle Hawaii durante l'inverno.\nCanna da zucchero, ananas, caff\u00e8, cocco, mango, papaya, avocado, banana, lime e passiflora edulis sono coltivati sulle isole. Uno dei primi commerci riguard\u00f2 la pianta del sandalo, apprezzata soprattutto in Cina per il suo olio aromatico, ma oggigiorno rara.\nEconomia.\nL\u2019agricoltura ha sempre avuto un posto importante nell\u2019economia delle Hawaii. La canna da zucchero \u00e8 stato per molto tempo uno dei prodotti pi\u00f9 coltivati ed esportati, ma ha registrato un calo del 70% negli ultimi anni. Con il declino dell\u2019industria dello zucchero, si \u00e8 fatto posto per la creazione di piccole fattorie che hanno diversificato la loro produzione con raccolti di frutta esotica, caff\u00e8, noci di macadamia e fiori.\nLa pesca \u00e8 piuttosto produttiva e i prodotti pi\u00f9 richiesti sono i gamberetti e le aragoste.\nIn campo industriale, l'obiettivo primario rimane la tutela e la conservazione del patrimonio ambientale, puntando quindi sullo sviluppo di energie da fonti pulite e alternative: energia geotermica (grazie alla presenza di numerosi vulcani attivi), idrica e solare.\nL'industria cinematografica rimane importante: molti film o serie TV sono girate alle Hawaii che possono offrire un clima favorevole e bellissimi paesaggi. Inoltre, il governo locale ha facilitato le procedure per ottenere i permessi per girare e dato diversi incentivi fiscali. \nIl settore trainante dell'economia hawaiana \u00e8 sicuramente il turismo: nel 2015 la media di visitatori \u00e8 stata di oltre 200.000 persone al giorno. Oltre alle magnifiche spiagge, numerose sono le attrattive e i luoghi di interesse naturalistico dell'arcipelago, come il Parco nazionale Hawaii Volcanoes e il Parco nazionale di Haleakala, a Maui. Rilevante anche il Palazzo Iolani, a Honolulu, che fu la residenza degli ultimi due sovrani alla fine del XIX secolo. Inoltre attirano molti turisti anche una serie di attivit\u00e0 aggiuntive come l'organizzazione di suggestivi matrimoni e lo sport, in particolare la pratica del surf: le Hawaii sono considerate, dai surfisti di tutto il mondo, un vero e proprio paradiso.\nMusica.\nLe Hawaii hanno una lunga tradizione musicale, sviluppata attorno ad un genere che viene chiamato, appunto, musica hawaiana, che partendo da musiche antiche e tradizionali \u00e8 presente oggi anche in versione pi\u00f9 rock e hip hop. La musica popolare hawaiana comprende diverse variet\u00e0 di canto e musica spesso utilizzati per accompagnare danze tipiche, come la famosa \"hula.\" Uno strumento caratteristico \u00e8 l'ukulele: appartenente alla famiglia delle chitarre, \u00e8 l'adattamento hawaiano di uno strumento di origine portoghese (\u00e8 una sorta di chitarra pi\u00f9 piccola).\nNel 1961, Elvis Presley dedic\u00f2 all'arcipelago delle Hawaii la canzone \"Aloha 'Oe (contenuta all'interno della colonna sonora del film \"Blue Hawaii\", girato da Presley nel medesimo anno)\"; inoltre, il 14 gennaio 1973 venne trasmesso in TV il primo show via satellite da Honolulu, intitolato \"Elvis: Aloha From Hawaii\" \u00e8 seguito da un pubblico stimato in oltre un miliardo di telespettatori in quaranta paesi. Dal concerto \u00e8 ricavato \"\" (1973), primo disco quadrifonico a diventare un million seller. Il 3 e 4 gennaio del 1997 la superstar americana Michael Jackson si esib\u00ec durante il suo HIStory World Tour a Honolulu entrando nella storia: infatti Michael Jackson fu il primo cantante ad aver fatto registrare il tutto esaurito per 35\u00a0000 persone a serata all'Aloha Stadium. Inoltre, a Honolulu sono nati i cantautori Israel Kamakawiwo'ole (nativo avaiano) e Bruno Mars.\nAlle Hawaii \u00e8 dedicato anche un omonimo brano degli Strokes, lato B del singolo Juicebox."}
{"id": "15139", "revid": "1368890", "url": "https://it.wikipedia.org/wiki?curid=15139", "title": "Bomba Molotov", "text": "La bomba Molotov (comunemente Molotov o bottiglia Molotov) \u00e8 un ordigno di tipo incendiario, spesso utilizzato in azioni di guerriglia o in violente proteste di piazza.\nVenne cos\u00ec chiamata sarcasticamente dal nome del politico sovietico Vja\u010deslav Michajlovi\u010d Molotov durante la seconda guerra mondiale, in particolare durante la guerra russo-finnica, nota anche come \"guerra d'inverno\" dall'esercito finlandese.\nIn Russia \u00e8 conosciuta come cocktail Molotov (\u041a\u043e\u043a\u0442\u0435\u0439\u043b\u044c \u041c\u043e\u043b\u043e\u0442\u043e\u0432\u0430; \"Koktejl' Molotova\").\nCaratteristiche.\nLe bombe Molotov sono realizzate con una bottiglia in vetro riempita con liquido infiammabile (solitamente benzina) e da un innesco. L'innesco pi\u00f9 semplice \u00e8 costituito da uno straccio avvolto attorno al collo della bottiglia, bagnato dello stesso liquido contenuto all'interno (talvolta anche imbevuto di olio per permettere alla fiamma di svilupparsi pi\u00f9 velocemente); un altro \u00e8 costituito da uno o pi\u00f9 fiammiferi antivento attaccati con nastro adesivo all'esterno della bottiglia.\nL'innesco viene infuocato e la bottiglia lanciata contro il bersaglio: l'impatto frantuma il contenitore in vetro e il liquido si infiamma, trasmettendo eventualmente l'incendio al bersaglio.\nUn terzo tipo di bomba Molotov, descritta da Giovanni Pesce in \"Senza tregua: la guerra dei GAP\" prevede che l'incendio venga innescato dal contatto tra un apposito acido, contenuto all'interno della bottiglia, e una sostanza basica presente sulla superficie esterna. Questa versione aveva la caratteristica, in caso di attacchi notturni a colonne di carri armati o camion, di non rivelare la posizione dell'utilizzatore in quanto non era necessario accendere la miccia prima del lancio.\nPer aumentarne la nocivit\u00e0, veniva introdotto nella bottiglia del polistirolo, il quale - a contatto con la benzina - si scioglieva generando un surrogato del napalm che rendeva l'ordigno significativamente pi\u00f9 pericoloso, in quanto, al momento della frantumazione, la benzina incendiata aderisce alle superfici con cui viene a contatto.\nStoria.\nSecondo una ricerca originale del giornalista Pablo Mart\u00edn S\u00e1nchez, basandosi su Nicholas Rankin, autore del libro \"Cr\u00f3nica desde Guernica\", sostenuto anche dallo scrittore inglese Antony Beevor, l'arma in questione era gi\u00e0 presente in Spagna durante la guerra civile spagnola. Queste armi furono ovunque di largo utilizzo durante la seconda guerra mondiale essendo molto efficaci contro i carri leggeri e molto dannose per il morale del nemico.\nIl nome \"bomba Molotov\" deriva da Vja\u010deslav Michajlovi\u010d Molotov, che era ministro degli Esteri e segretario alla Guerra dell'Unione Sovietica durante la seconda guerra mondiale. Contrariamente a quanto si crede, l'ideatore non fu lo stesso Molotov, ma i militari nazionalisti di Francisco Franco, che, durante la guerra civile spagnola, il 28 ottobre 1936 le utilizzarono per contrastare dei carri armati sovietici T-26 (il nome Molotov veniva usato per indicare il bersaglio delle bombe incendiarie).\nQualche anno dopo, anche i soldati dell'esercito finlandese usarono con successo le bombe Molotov contro i carri dell'Armata Rossa in due conflitti (la guerra d'inverno e la successiva guerra al fianco delle armate tedesche) tra la Finlandia e l'Unione Sovietica. Secondo altre versioni fu coniato qui il termine, a seguito delle dichiarazioni di Molotov secondo cui i bombardieri sovietici non sganciavano bombe ma cibo per i finlandesi (i cosiddetti \"cestini del pane di Molotov\"). La risposta sarcastica fu appunto il \"cocktail Molotov\". Le bombe Molotov furono addirittura prodotte in massa dalla catena di negozi Alko (il monopolio statale finlandese dell'alcol), accompagnate dai fiammiferi per accenderle.\nQuella che segue \u00e8 una descrizione di prima mano dei loro effetti, scritta durante la rivolta del ghetto di Varsavia nel 1943:\nLe bombe Molotov furono spesso utilizzate in maniera massiccia dall'Armata Rossa sul fronte orientale contro i mezzi corazzati tedeschi; i Panzer, assolutamente temibili in campo aperto, si imbarcavano spesso in scontri cittadini fra vicoli angusti ed edifici semi-distrutti; in questi si nascondevano i soldati russi.\nIn citt\u00e0 come Leningrado e Stalingrado, venne ben presto messa a punto una tecnica di combattimento assai efficace ed economica, bench\u00e9 fosse assolutamente necessaria una discreta dose di temerariet\u00e0: i soldati affrontavano i carri armati individualmente, muniti solo di una spranga di ferro e di una Molotov; se riuscivano ad arrivare abbastanza vicini da non esser pi\u00f9 sotto il tiro delle torrette di mitragliatrici, sprangavano i cingoli del mezzo in modo da bloccarne la corsa, si arrampicavano sopra il carro e gettavano all'interno una bottiglia incendiaria; l'abitacolo ristretto e i getti di liquido infiammabile facevano il resto, rendendo quest'arma, in casi simili, persino pi\u00f9 efficace delle classiche bombe a mano con spoletta.\nQueste armi furono largamente utilizzate in Italia negli anni di piombo contro le forze dell'ordine, come strumento di guerriglia urbana.\nL'uso di gettare bottiglie di vetro risale, come notizia, al XIX secolo. Infatti, nel \"Diario del Principe Don Agostino Chigi 1830-1855\" editato da Il Borghese con il libro \"Il Tempo del Papa-Re\", a pag 319 si legge: \"Gioved\u00ec 30 (maggio 1851) Ieri fu gettata una granata di vetro piena di combustibili (simile a quella che in Carnevale fu gettata nel legno (leggi: carrozza N.d.r) del Principe di Musignano) nella bottega del libraio Bonifazi a San Marcello, che scoppi\u00f2, per fortuna, senza recar danno alle persone, che vi si trovavano; ed altra simile avanti a quella del libraio mercante di stampe tedesco a Piazza di Spagna, quale per\u00f2 non fece esplosione che questa mattina.\" (Antonio Dal Muto il 20 marzo 2014)\nUtilizzo legale.\nPoich\u00e9 le bombe Molotov sono ordigni incendiari di notevole pericolosit\u00e0, la loro produzione o detenzione \u00e8 vietata. In Italia \u00e8 considerata \"arma da guerra\"."}
{"id": "15140", "revid": "292162", "url": "https://it.wikipedia.org/wiki?curid=15140", "title": "Isola di Stromboli", "text": "Stromboli (\"Stru\u00f2gnuli\" in siciliano) \u00e8 un'isola italiana appartenente all'arcipelago delle isole Eolie, in Sicilia. Posta nel bacino Tirreno del mar Mediterraneo occidentale, l'isola \u00e8 la pi\u00f9 settentrionale delle Eolie e si estende su una superficie di . Sull'isola \u00e8 presente il vulcano omonimo. L'Isola di Stromboli ospita due centri abitati: Stromboli (a sua volta suddiviso nelle localit\u00e0 di Scari, San Vincenzo, Ficogrande e Piscit\u00e0) e Ginostra, dall'altra parte dell'isola. Il principale approdo \u00e8 situato a Scari.\nA poche centinaia di metri a nord-est dell'isola di Stromboli si trova il collo vulcanico di Strombolicchio, residuo di un antico camino vulcanico.\nL'isolotto ospita un faro della Marina, disabitato e automatizzato.\nOrigini del nome.\nIl nesonimo \"Stromboli\" va ricondotto al greco \u03a3\u03c4\u03c1\u03bf\u03b3\u03b3\u03cd\u03bb\u03b7 (Strabone), latino \"Strongyl\u0113\" (Plinio), con accostamento secondario a \u03c3\u03c4\u03c1\u03cc\u03bc\u03b2\u03bf\u03c2 \"str\u00f3mbos\". L'etimo \u00e8 il greco \u03c3\u03c4\u03c1\u03bf\u03b3\u03b3\u03c5\u03bb\u03cc\u03c2 \"strongyl\u00f3s\" \u2018rotondo\u2019.\nGeografia.\nSituata nel mar Tirreno, l'isola di Stromboli appartiene all'arcipelago delle Isole Eolie e si trova pi\u00f9 a nord rispetto alle altre isole dell'arcipelago.\nLa storia geologica dell'isola di Stromboli comincia circa 200.000 anni fa, quando un primo vulcano attivo di grandi dimensioni emerge dal mare, in posizione NE rispetto all'isola; di questo vulcano antico rimane soltanto il condotto solidificato (\"neck\") rappresentato da Strombolicchio.\nStoria.\nStromboli \u00e8 nota, frequentata e abitata fin dall'antichit\u00e0 remota di cui \u00e8 noto l'importante villaggio preistorico di San Vincenzo, e la sua economia si \u00e8 sempre fondata sulle produzioni agricole tipicamente mediterranee: olivo, vite (malvasia coltivato basso in giardini terrazzati), fichi - e poi sulla pesca e sulla marineria. Fino al XIX secolo questa economia fu fiorente e nel 1891 Stromboli arriv\u00f2 a contare circa abitanti secondo i dati ufficiali a disposizione (fonte Mastriani e ISTAT).\nIl peggioramento delle condizioni economiche seguito all'unit\u00e0 d'Italia, il ripetersi di eruzioni e terremoti (in particolare l'eruzione del 1930) e infine l'attacco della peronospora che negli anni trenta stermin\u00f2 la pi\u00f9 redditizia coltura locale, quella della vite, fecero s\u00ec che una grandissima maggioranza degli strombolani prendesse la via dell'emigrazione, soprattutto verso l'Australia e l'America e l'isola rischi\u00f2 seriamente di restare abbandonata.\nVenne riscoperta dopo la guerra da Roberto Rossellini che, con il film del 1949 \"Stromboli terra di Dio\" (con protagonista femminile la giovane Ingrid Bergman), port\u00f2 l'isola e la sua straordinariet\u00e0 all'attenzione del pubblico.\nIl nome.\nIl vulcano \u00e8 chiamato dai suoi abitanti (gli strombolani) \"Stru\u00f2gnoli\", o anche \"Iddu\" (\"Lui\" in siciliano), in riferimento alla natura divina che un tempo era attribuita ai fenomeni naturali incontrollabili.\nIl nome proviene dal greco antico \u03a3\u03c4\u03c1\u03bf\u03b3\u03b3\u03cd\u03bb\u03b7 (rotondo) per via della sua forma. In siciliano \"strummulu\" significa trottola.\nStromboli d\u00e0 il nome a un tipo di vulcani caratterizzati da un'attivit\u00e0 vulcanica effusiva detta stromboliana.\nSociet\u00e0.\nStromboli ha una popolazione di circa 400 abitanti ed \u00e8 amministrata dal comune di Lipari. San Vincenzo Ferreri \u00e8 il titolare della parrocchia cattolica.\nI nuclei abitati.\nI principali borghi abitati sono San Vincenzo (o semplicemente il \"paese di Stromboli\", che anticamente era borgo degli agricoltori) con l'approdo storico di Scari, Piscit\u00e0 e Ficogrande, che anticamente era il borgo degli armatori.\nA sud-ovest, raggiungibile solo via mare, vi \u00e8 Ginostra, che in inverno \u00e8 popolata da circa 30-40 abitanti e dove ci sposta per mezzo di muli.\nA Stromboli sono presenti le scuole elementari e medie per i pochi ragazzi abitanti dell'isola. Dopo le scuole, solitamente, i ragazzi si spostano a Lipari, che dispone di scuole secondarie di secondo grado.\nEconomia e turismo.\nStromboli \u00e8 raggiungibile col traghetto da Napoli, Lipari, Milazzo e Messina e, nel periodo estivo, anche in aliscafo da Messina, Reggio Calabria, Vibo Valentia e Tropea.\nIl flusso turistico verso l'isola, che costituisce la principale risorsa economica di Stromboli, fino agli anni settanta fu rappresentato soprattutto da persone alla ricerca di un ambiente particolare, naturale e integro e non privo di scomodit\u00e0 come mancanza di elettricit\u00e0, scarsit\u00e0 d'acqua. Nei decenni successivi le scomodit\u00e0 sono molto diminuite e il turismo \u00e8 molto cresciuto, anche se resta limitato prevalentemente ai mesi centrali estivi.\nGiornalmente, inoltre, si organizzano con guide esperte escursioni verso il cratere, che portano a oltre 900 metri sul livello del mare. Tramite imbarcazioni \u00e8 inoltre possibile raggiungere nelle ore notturne la vicina e movimentata Panarea, lo scoglio di Strombolicchio e Ginostra, caratteristica localit\u00e0 sull'isola di Stromboli dove l'unico mezzo di trasporto sono i muli (ne sono presenti una decina in tutto) e che \u00e8 irraggiungibile per via terrestre dall'altra parte abitata dell'isola.\nCaratteristica dell'isola, oltre alle stradine strette percorribili solo dal motocarro e dai motorini elettrici, che i turisti affittano sull'isola stessa, \u00e8 la mancata illuminazione notturna nelle strade, che il Comune a cui l'isola fa riferimento, ovvero quello di Lipari, vuol mantenere come importante attrattiva turistica. Dall'Osservatorio, infine, si pu\u00f2 vedere la lava del vulcano, l'unico delle Isole Eolie perennemente in attivit\u00e0 e il cielo stellato evidenziato dalla mancanza di illuminazione.\nDurante la stagione turistica partono imbarcazioni per permettere ai turisti di fare il bagno presso lo scoglio di Strombolicchio.\nSport.\nA Stromboli gioca la societ\u00e0 calcistica A.S.D. Scirocco Stromboli militante nel campionato di Terza Categoria. I colori sociali sono il nero e il rosso."}
{"id": "15142", "revid": "729019", "url": "https://it.wikipedia.org/wiki?curid=15142", "title": "Strombolicchio", "text": "Strombolicchio (in siciliano, \"Struognulicchiu\", \"piccola Stromboli\") \u00e8 una piccola isola vulcanica delle Isole Eolie. Ha un'estensione di appena 7 620 metri quadri ed \u00e8 posta a circa un chilometro e mezzo (poco meno di un nmi) a nord-est di Stromboli, rappresentando cos\u00ec il punto pi\u00f9 settentrionale dell'intera Regione Siciliana.\nL'isola \u00e8 caratterizzata da ripide scogliere a picco sul mare, ed \u00e8 totalmente priva di acqua e di terreno coltivabile, pertanto non adatta a essere abitata. Ospita per\u00f2 due specie (una animale, l'altra vegetale) in via di estinzione. \u00c8 inoltre sede di un faro alimentato a energia solare.\nCaratteristiche geologiche.\nStrombolicchio \u00e8 un antico vulcano, le cui origini sono datate intorno a 200.000 anni fa, e costituisce la prima fase nell'evoluzione geologica dell'intero complesso vulcanico di Stromboli, nonch\u00e9 una delle pi\u00f9 antiche manifestazioni vulcaniche dell'Arco Eoliano.\nCostituita da rocce di basalto, andesite e augite, Strombolicchio \u00e8 in effetti ci\u00f2 che rimane dell'antico edificio vulcanico di Stromboli (mentre quello attuale data a circa 100.000 anni fa, dunque pi\u00f9 recente). In epoca antica il magma trov\u00f2 nuove strade per salire in superficie attraverso la crosta terrestre, di conseguenza il sito delle eruzioni si spost\u00f2 leggermente e l'edificio vulcanico di Strombolicchio smise di eruttare. Questo port\u00f2 all'erosione graduale delle sue pendici, che scomparvero completamente, lasciando soltanto una torre di magma solidificato (pi\u00f9 resistente agli agenti atmosferici), che inizialmente stava all'interno del condotto vulcanico. Tale tipo di formazione \u00e8 detta \"neck\", o spina vulcanica.\nStoria.\nLo scoglio era originariamente alto quasi 70 metri sul livello del mare, ma tra il 1920 e il 1926 vennero effettuati i lavori di costruzione del faro e la cima venne dunque spianata per la realizzazione di una terrazza a circa 49 m s.l.m. Alla fine dei lavori, l'altezza di Strombolicchio era stata ridotta a 56 metri e venne realizzata una scala di oltre 200 gradini per collegare la terrazza al mare. Il faro venne infine attivato nel 1938, con l'invio di un farista per comandarlo.\nSecondo una leggenda tramandata dagli abitanti di Stromboli, Strombolicchio sarebbe il tappo del vulcano, lanciato in mezzo al mare durante una violenta eruzione.\nFlora e fauna.\nLe pendici di Strombolicchio sono di estremo interesse naturalistico, in quanto ospitano qualche decina di esemplari di granata rupicola (\"Bassia saxicola\"), un fiore a forte rischio di estinzione, presente, oltre che su Strombolicchio, sull'isola di Capri e in un'altra localit\u00e0 della costa campana. Altre piante presenti sono il garofano delle rupi (\"Dianthus rupicola\"), la violaciocca rossa delle rupi (\"Matthiola incana\") ed il radicchio di scogliera (\"Hyoseris taurina\"). Nella parte sommitale vi sono inoltre l'euforbia arborea (\"Euphorbia dendroides\") e l'efedra (\"Ephedra fragilis\").\nGli animali pi\u00f9 diffusi sono il geco comune (\"Tarentola mauritanica\") e la lucertola delle Eolie (\"Podarcis raffonei\"). Quest'ultima \u00e8 un'altra specie a rischio di estinzione, in quanto \u00e8 presente solo in altre tre stazioni nelle Eolie: lo Scoglio Faraglione di Salina, La Canna di Filicudi e alcune aree di Vulcano. Di tanto in tanto, inoltre, nidifica sull'isola il falco della regina (\"Falco eleonorae\").\nLe pareti sommerse di Strombolicchio, che scendono per circa 50 metri fino ad un fondale sabbioso, ospitano alghe incrostanti, spugne, anellidi marini, briozoi e gorgonie.\nDato l'interesse naturalistico, nel 1991 Strombolicchio \u00e8 stata dichiarata Riserva naturale integrale, ma non sempre vengono effettuati i necessari controlli, sicch\u00e9 non \u00e8 raro, d'estate, vedere sull'isola decine di turisti, laddove lo sbarco dovrebbe essere consentito solo per scopi scientifici.\nIl faro.\nCome gi\u00e0 accennato, il faro fu attivato nel 1938. Si tratta di una torre a base circolare alta circa otto metri sopra un piccolo edificio; la lanterna \u00e8 circondata dalla galleria, ovvero la balconata di servizio. L'ottica \u00e8 fissa e la sorgente luminosa \u00e8 alimentata dall'energia solare tramite pannelli fotovoltaici. Nei primi anni era comandato da un farista, ma oggi \u00e8 da tempo completamente automatizzato, gestito dalla Marina Militare italiana."}
{"id": "15144", "revid": "1590006", "url": "https://it.wikipedia.org/wiki?curid=15144", "title": "Tirreni", "text": "Tirreni (dialetto attico: - \"Turrh\u0113noi\") o Tirseni (ionico: - \"Turs\u0113noi\"; dorico: - \"Turs\u0101noi\") \u00e8 un esonimo usato dagli autori Greci per riferirsi, in senso generico, a popoli non Greci, e a pirati barbari. \u00c8, inoltre, il nome con il quale i Greci chiamavano gli Etruschi, i quali, invece, chiamavano se stessi R\u00e0senna (in alfabeto etrusco \ud800\udf00\ud800\udf0d\ud800\udf0d\ud800\udf04\ud800\udf14\ud800\udf00\ud800\udf13).\nPrime attestazioni del nome.\nL'origine del nome \u00e8 incerta. \u00c8 conosciuto per essere stato usato da pi\u00f9 autori greci, ma apparentemente non \u00e8 di origine greca. \u00c8 stato messo in relazione con \"tursis\", altro prestito \"mediterraneo\" nel greco, con il significato di \"torre\", mentre \u00e8 stato ipotizzato da Fran\u00e7oise Bader che Tyrsenoi/Tyrrhenoi derivi dall\u2019antichissima radice indoeuropea *trh che indica \u201cattraversare\u201d. \u00c8 stato anche messo in relazione con \"Tusci\", l'esonimo latino per Etruschi, da \"Turs-ci\".\nLe prime attestazioni si trovano nella Teogonia di Esiodo (VIII-VII secolo a.C.) e nell'inno omerico a Dioniso (VII-VI secolo a.C.).\nNella Teogonia di Esiodo (VIII-VII secolo a.C.):\nNell'Inno omerico a Dioniso (VII-VI secolo a.C.):\nI Tirreni vengono definiti pirati nuovamente da Eforo di Cuma riportato da Strabone. Le azioni di pirateria dei Tirreni non avrebbero permesso ai Greci di fondare le loro colonie in Sicilia prima dell'VIII secolo a.C.\nParlando delle varie popolazione della Sardegna, Strabone specifica che anche i Sardi erano tirreni.\nStefano di Bisanzio (VI a.C.) riporta una notizia, secondo la quale, parlando delle \"Baleari o Gimnesie\" le definisce \"isole tirreniche\" e \"isole attorno alla Tirsenia\" (\"per\u00ec t\u0113n Tyrs\u0113n\u00edan\"). Considerando che l'Etruria risulta molto distante dalle Baleari, lo studioso Massimo Pittau identifica la \"Tirsenia\" di cui parla Stefano di Bisanzio con la Sardegna, la quale si affaccia attraverso la sua costa occidentale in direzione di tale arcipelago e con la quale ha condiviso delle affinit\u00e0 culturali. La civilt\u00e0 talaiotica delle isole Baleari, \u00e8 caratterizzata dalla costruzione di torri di pietra analoghe ai nuraghe e chiamate talaiot, interpretata da Pittau come frutto di una possibile colonizzazione nuragica durante l'et\u00e0 del bronzo. Il toponimo Terten\u00eca, odierno villaggio dell'Ogliastra, \u00e8 da emendare ad un originale Tyrsen\u00eca, di cui ha mantenuto l'accento di matrice prelatina. \nAttestazioni successive.\nUn'altra ipotesi \u00e8 basata su un racconto di Erodoto della seconda met\u00e0 del V secolo a.C., oltre due secoli dopo la prima attestazione nella Teogonia di Esiodo. Erodoto riporta un racconto lidio secondo il quale Tirreno era figlio del re lido Atys e che a causa della carestia che affliggeva la Lidia, il re divise in due il popolo e ne esili\u00f2 una delle due parti, affidandola al figlio Tirreno. Questi si stabilirono in terra umbra e presero il nome di Tirreni, dal nome del figlio del re che li aveva guidati.\nSin dall'antichit\u00e0 sono stati sollevati dubbi sulla veridicit\u00e0 storica del racconto riportato da Erodoto. Di questa origine lidia dei Tirreni riferita da Erodoto niente sapeva il suo contemporaneo Xanto di Lidia, nativo di Sardi e grande conoscitore della storia dei Lidi. \nIn un passo di Porfirio si riportano le informazioni relative ad una grande vittoria che i Tirreni, presumibilmente sardi, hanno conseguito contro l'esercito cartaginese. Non risulta da nessuna fonte antica che gli Etruschi siano mai entrati in guerra contro i Cartaginesi, o che abbiano conseguito su di loro una vittoria. Tale notizia tuttavia, secondo Pittau, va ricollegata ai Tirreni della Sardegna, ovvero i sardi abitanti dei villaggi nuragici, e che inoltre tale nota di Porfirio faccia riferimento alla grande vittoria che essi conseguirono contro i Cartaginesi guidati da Malco."}
{"id": "15145", "revid": "2022351", "url": "https://it.wikipedia.org/wiki?curid=15145", "title": "Corsica", "text": "La Corsica (\"Corse\" in francese, \"Corsica\" in c\u00f2rso, \"C\u00f3rsega\" in ligure) \u00e8 un'isola del Mar Mediterraneo e una regione amministrativa francese, con capoluogo Ajaccio. La regione include cinque circondari (), 52 e 360 .\nIl territorio regionale coincide quasi interamente con l'omonima isola, la quarta del mar Mediterraneo per estensione (dopo Sicilia, Sardegna e Cipro). Separata dalla Sardegna dal breve tratto delle Bocche di Bonifacio, emerge come una grande catena montuosa ricca di foreste dal mar Mediterraneo, segnando il confine tra la sua parte occidentale, il mar Tirreno e il mar Ligure. Bench\u00e9 politicamente parte della Francia, l'isola \u00e8 geograficamente, storicamente e culturalmente appartenente alla regione geografica italiana.\n\u00c8 nota per essere il luogo natale di Napoleone Bonaparte, nato nel 1769 ad Ajaccio, tre mesi dopo l'invasione militare francese contro la Repubblica Corsa di Pasquale Paoli e un anno dopo il Trattato di Versailles con cui la Repubblica di Genova cedette l'isola a Luigi XV di Francia.\nStoria.\nPreistoria.\nRisalgono a circa il 9000 a.C. (Romanelliano) i primi giacimenti di pietre scheggiate e gli abbozzi scultorei finora ritrovati in Corsica.\nSignificativo fu il ritrovamento di uno scheletro femminile (la \"dame de Bonifacio\") datato al VII millennio a.C. presso la citt\u00e0 omonima. I maggiori contatti sembrano provenire sia dalla Toscana che dalla Sardegna. Nelle fasi successive si svilupp\u00f2 in Corsica una civilt\u00e0 megalitica di rilievo, che lascia sull'isola dolmen (\"stazz\u00f2ne\", trovati presso Cauria e Pagliagio), menhir (\"stantare\") e le originali \"statue-menhir\", concentrate soprattutto a Sud, nel sito di Filitosa ed in quello di Funtanaccia, nei pressi di Sartene, ma presenti anche al Nord, presso San Fiorenzo.\nNella seconda met\u00e0 del IV millennio a.C., la Corsica fu investita da una corrente culturale chiamata Cultura di Arzachena, nota anche come \"aspetto culturale corso-gallurese\", secondario al complesso culturale conosciuto come Cultura di Ozieri ed esteso su tutta la Sardegna. Nell'et\u00e0 del ferro si sviluppa, nel Sud, la civilt\u00e0 torreana. Di questa cultura restano oggi numerose torri megalitiche con struttura simile a quella dei nuraghi sardi. \nIn questo periodo prese forma il popolo che i Greci chiameranno \"\u039a\u1f41\u03c1\u03c5\u03b9\u03bf\u03b9\", C\u00f2rsi, attestati anche nella Gallura e forse di ascendenza ligure.\nStoria pre-romana.\nIniziata sull'isola attorno all'VIII secolo a.C., l'Et\u00e0 del ferro termina quando, nel 565 a.C., viene fondato dai focesi l'emporio greco di Alalia, presso il sito dell'attuale citt\u00e0 di Aleria. I Greci chiamarono l'isola dapprima \"Kalliste\" e in seguito \"Cyrnos\", \"Cernealis\", \"Corsis\" e \"Cirn\u00e9\".\nI Greci resistettero poco, nel 535 a.C., a seguito della Battaglia di Alalia, furono a loro volta scacciati da una coalizione Etrusco-Cartaginese formata su un patto appositamente stipulato e che, dopo il conflitto, prevedeva in caso di vittoria la spartizione delle due isole su cui era stata conquistata l'influenza: la Sardegna ai Cartaginesi, la Corsica agli Etruschi. Alla loro presenza \u00e8 attribuito il toponimo di Tarco nella costa sud orientale, che richiama la citt\u00e0 di Tarquinia.\nSeguirono le incursioni dei Sicelioti di Siracusa che, nel V secolo a.C., fondarono un leggendario \"Portus Syracusanus\" e, di nuovo, quelle dei Cartaginesi (IV secolo a.C.). Il \"Portus Syracusanus\" \u00e8 stato classicamente individuato nel sito dell'attuale Porto Vecchio.\nPeriodo romano (259 a.C. - 469 d.C.).\nIl dato sul primo serio interessamento di Roma all'isola risale a una spedizione finalizzata alla fondazione di una citt\u00e0 intorno al \nIV secolo a.C., che si concluse con un nulla di fatto.\nAvvenne nel 348 a.C. la stipulazione di due trattati con Cartagine riguardanti Sardegna e Corsica, ma se rispetto alla prima isola i passaggi dei trattati sono ben chiari, i patti sulla seconda sono tutt'altro che nitidi. Si fece largo la convinzione tra i romani della legittimit\u00e0 di controllare la Corsica, che tempo prima Cartagine aveva pattuito con gli Etruschi, e da questi il controllo dovesse essere trasmesso ai romani.\nLa situazione rimase di stallo sino allo scoppiare della prima guerra punica, che con la vittoria romana consegner\u00e0 Sardegna e Corsica ai romani.\nMalgrado la sottomissione Corsi e Sardi furono per quasi un secolo un problema per Roma, erano frequenti rivolte e non era facile mantenere il controllo sulle due isole.\nMario fond\u00f2 la citt\u00e0 di Mariana nel 105 a.C., da questo momento inizi\u00f2 la colonizzazione vera e propria e sull'isola fiorirono ville rustiche e suburbane, villaggi e insediamenti di ogni tipo, incluse le terme di Orezza e Guagno.\nAnalogamente a quanto avveniva in altre province (la Corsica era amministrativamente associata alla Sardegna con la riforma di Ottaviano Augusto del 4 a.C.), i romani si guadagnarono il rispetto e la collaborazione dei capi locali (a cominciare dai Venacini, trib\u00f9 del Capo Corso), riconoscendo loro funzioni di governo locale ed apportando ricchezza con la messa a profitto delle terre sfruttabili in collina e lungo le coste.\nSeneca pass\u00f2 dieci anni in esilio in Corsica a partire dal 41. Probabilmente per la sua natura selvaggia, l'isola divenne infatti regolare meta d'esilio e rifugio di cristiani, che probabilmente vi diffusero la nuova fede.\nCome altrove in Occidente, l'organizzazione romana in Corsica cadde con l'invasione dei Vandali provenienti dall'Africa nel V secolo, dopo oltre 700 anni di dominio.\nAlto Medioevo.\nDurante le convulsioni che accompagnarono la fine dell'Impero romano d'Occidente, la Corsica fu contesa tra trib\u00f9 di Vandali e di Goti finch\u00e9 il re dei Vandali Genserico se ne assicur\u00f2 il pieno controllo nel 469 d.C.. \nLa potenza vandala nel Mediterraneo fu poi distrutta dal generale bizantino Belisario, la Corsica venne cos\u00ec accorpata alla Prefettura del pretorio d'Africa, sotto l'Impero bizantino.\nNel periodo successivo, Goti e Longobardi presero d'assalto e saccheggiarono l'isola, lasciata indifesa dai Bizantini.\nLa Corsica restava per\u00f2 nominalmente legata all'Impero Bizantino, sino a quando, nel 774, Carlo Magno scese e conquist\u00f2 l'Italia centro-settentrionale, assoggettando anche l'isola.\nSul finire dell'VIII secolo ebbero inizio le incursioni dei Mori, che si ripeteranno numerose volte e marcheranno un tratto significativo della storia dell'isola, testimoniato dalla stessa bandiera. \nI Mori riuscirono solo una volta a prendere il controllo dell'isola, nell'810 la Corsica venne infatti quasi interamente assoggettata per un breve periodo. Per il resto si tratt\u00f2 di incursioni volte al saccheggio pi\u00f9 che a una vera e propria conquista, salvo qualche fortezza sotto il dominio arabo.\nAl fine di tentare di porre fine a tale stato di cose, nell'828 la difesa dell'isola fu affidata a Bonifacio II, conte di Lucca, che condusse insieme con il fratello Beretario ed altri nobili toscani una vittoriosa spedizione punitiva direttamente contro i porti nordafricani; sulla via del ritorno Bonifacio costru\u00ec una fortezza presso la punta Sud della Corsica, fondando cos\u00ec il nucleo fortificato della citt\u00e0 di Bonifacio, affacciata sullo stretto che separa la Corsica dalla Sardegna (battezzato infatti Bocche di Bonifacio). \nLa guerra contro i Saraceni, che avevano ben presto ripreso i loro attacchi, fu proseguita dal figlio di Bonifacio, il marchese di Toscana Adalberto I. \nTuttavia i Saraceni riuscirono a conservare alcune basi sull'isola sino al 930.\nPeriodo pisano (1073-1284).\nPapa Gregorio VII nel pieno della lotta per le investiture con l'imperatore Enrico IV, nel 1073 non prese direttamente il controllo dell'isola, ma ne affid\u00f2 l'amministrazione al vescovo di Pisa, Landolfo, investito della carica di \"legato pontificio\" \"per la Corsica\".\nA seguito di tale evento, il titolare della cattedra arcivescovile pisana divenne anche primate di Corsica e di Sardegna, carica conservata a livello onorifico sino ai giorni nostri. Pisa, con il suo porto, intratteneva gi\u00e0 da secoli stretti rapporti con l'isola, espandendovi la propria influenza politica, culturale ed economica.\nAll'amministrazione vescovile segu\u00ec inevitabilmente l'autorit\u00e0 politica dei \"giudici\" della Repubblica di Pisa, destinata in breve tempo a far rifiorire la Corsica e segnarla profondamente.\nPisa perder\u00e0 di fatto il controllo dell'isola in seguito alla disastrosa disfatta nella battaglia della Meloria (1284) contro Genova.\nInizier\u00e0 cos\u00ec per la Corsica una lunga stagione dettata da un sostanziale vuoto di potere, durante il quale Pisa, Genova e il Regno d'Aragona si contesero l'influenza sull'isola.\nIl vuoto di potere e il Periodo genovese (1284-1755).\nNel 1295, a tentare di risolvere la questione corsa intervenne papa Bonifacio VIII, che sanc\u00ec nel Trattato di Anagni la nascita del Regno di Sardegna e Corsica, che consegn\u00f2 al re Giacomo II di Aragona (impegnato nel frattempo nella \"Reconquista\" in Spagna). la Corsica venne cos\u00ec accorpata ai Domini aragonesi. Gli Aragonesi si insediarono effettivamente nel neonato regno solo nel 1324, concentrandosi esclusivamente sulla Sardegna, senza amministrare mai effettivamente la Corsica.\nLa Corsica resta per tanto ancora vittima di un sostanziale vuoto di potere che durer\u00e0 nel complesso ben 63 anni. La questione sar\u00e0 risolta solo nel 1347 grazie al barone corso Sambucuccio d'Alando, che convoca un'assemblea di tutti i baroni e i caporali dell'isola. L'assemblea decider\u00e0 di staccarsi definitivamente da Aragona e porsi sotto la protezione di Genova, offrendo alla Repubblica ligure la sovranit\u00e0 totale sull'isola. Ovviamente Aragona non vide di buon occhio l'iniziativa dei corsi, ma non mise in atto provvedimenti per diverso tempo.\nApprofittando dal caos generale causato dalla Peste nera, il barone Arrigo della Rocca, con l'appoggio delle truppe aragonesi, nel 1372 prese il controllo quasi totale dell'isola, lasciando solo il nord estremo e poche piazzeforti marine al controllo Genovese. Il \"colpo di Stato\" spinse i baroni assoggettati ad appellarsi a Genova, che pens\u00f2 di risolvere il problema investendo del governatorato dell'isola una sorta di compagnia commerciale detta \u00abMaona\u00bb, formata da cinque persone, e tentando di coinvolgervi lo stesso Arrigo, ma senza risultati.\nNel 1380, perdurando le tensioni, quattro dei cinque membri della Maona rassegnarono le dimissioni, lasciando il solo Leonello Lomellini ad esercitare le funzioni di governatore. In tale veste Lomellini fond\u00f2, nel 1383, la citt\u00e0 di Bastia, destinata a divenire il nucleo pi\u00f9 importante della dominazione genovese e la capitale dell'isola (sino allo spostamento ad Ajaccio su iniziativa di Napoleone Bonaparte).\nFu solo nel 1401, a seguito della morte di Arrigo, che l'autorit\u00e0 genovese fu ristabilita su tutta l'isola.\nIl controllo pieno ed effettivo di Genova sull'isola non fu per\u00f2 lineare, numerose rivolte finanziate da diverse potenze straniere davano vita a piccoli domini indipendenti dall'autorit\u00e0 genovese, che rispondevano alle nazioni fautrici delle rivolte. Tra le nazioni che interferivano negli affari della Corsica genovese vi furono la Francia, il Regno d'Aragona, lo Stato della Chiesa e la Repubblica di Pisa.\nCorsica indipendente (1755-1769).\nCon l'inizio del '700 il generale malcontento della popolazione corsa circa i continui assoggettamenti dalle potenze straniere e la fragilit\u00e0 di Genova si concretizz\u00f2 nel coltivare l'idea di una Corsica libera, unita ed indipendente. Iniziarono a formarsi gruppi indipendentisti fortemente osteggiati dalle autorit\u00e0 genovesi. Solo nel 1755 i vari gruppi indipendentisti si organizzarono in un unico movimento armato, nominando a capo della rivolta il trentenne Pasquale Paoli.\nFormatosi nell'ambiente illuminista della Napoli di Antonio Genovesi e di Gaetano Filangieri, Pasquale Paoli, che si era preparato gi\u00e0 da qualche tempo a rientrare nell'isola con un ruolo dirigente, avrebbe impresso una svolta decisiva alla rivolta c\u00f2rsa: fu Paoli che le fece assumere i connotati di prima vera rivoluzione borghese d'Europa, e sua \u00e8 la prima costituzione democratica e moderna, anticipando la Rivoluzione francese e la Rivoluzione americana, quella che regol\u00f2 la vita della Corsica indipendente dal 1755 sino alla definitiva conquista francese del 1769.\nGiunto in patria il 19 aprile, Paoli raggiunse il fratello Clemente a Morosaglia e, tra il 13 e il 14 luglio 1755, venne proclamato generale di quella che ormai, con piena coscienza, si definiva come la Repubblica Corsa. \nTra il 16 ed il 18 novembre 1755, riunita una Consulta generale a Corte (divenuta capitale dello Stato c\u00f2rso), Paoli promulg\u00f2 la Costituzione di Corsica, che contribu\u00ec a rendere Paoli molto popolare negli ambienti illuminati di tutt'Europa e tra i coloni inglesi insorti che daranno vita agli Stati Uniti d'America e alla loro Costituzione.\nLa Costituzione c\u00f2rsa attir\u00f2 l'attenzione di tutta Europa per la sua eccezionale carica innovativa e Paoli chiese la collaborazione di Jean-Jacques Rousseau per perfezionarla. Il filosofo ginevrino rispose volentieri all'appello e redasse il suo \"Progetto di costituzione per la Corsica\" (1764).\nUna volta ridotta la Repubblica genovese a controllare poche piazzeforti costiere, spesso assediate, Paoli si diede con inesauribile energia a dare forma e concretezza all'autoproclamato Stato di Corsica in ogni campo, senza trascurarne alcuno, spaziando dalla giustizia all'economia.\nSempre a Corte, Paoli fond\u00f2 nel 1765 un'Universit\u00e0 di lingua italiana (che era la lingua ufficiale dello Stato) destinata a formare i quadri del governo e la sua classe dirigente, mentre venne avviata la pubblicazione di un vero e proprio bollettino ufficiale dello Stato, i \"Ragguagli dell'Isola di Corsica\".\nInvasione e annessione alla Francia.\nCon l'avvento del duca di Choiseul come ministro del re Luigi XV, l'antico disegno di Parigi di mettere le mani sulla Corsica (gi\u00e0 suggerito nella trattatistica politico-diplomatica francese del '600) prese un'accelerazione.\nLa Francia aveva sub\u00ecto una dura sconfitta nella guerra dei sette anni, e aveva perso tutte le proprie colonie d'America, che, con il trattato di Parigi del 1763, erano passate sotto il controllo inglese. Diveniva pertanto vitale difendere gli interessi francesi nel Mediterraneo, dove la potenza francese era minacciata dalla Spagna, dalla crescente presenza britannica e dall'estendersi del dominio austriaco sulla Penisola italiana.\nIndividuata la Corsica come bene strategico di fondamentale importanza per il perseguimento della politica mediterranea francese, Choiseul perfezion\u00f2 e port\u00f2 a compimento il disegno per impossessarsene alle spese della neonata Repubblica Corsa e della stessa Repubblica di Genova, che desiderava riassoggettare l'isola. La prima fase dell'operazione consistette nell'indurre Genova alla firma del trattato di Compi\u00e8gne nel 1764, che stabiliva l'invio di truppe francesi in Corsica a sostenere la riconquista dell'isola da parte di Genova, che si assumeva l'onere di finanziare l'intera operazione. Una volta che l'armata francese pass\u00f2 a presidiare le citt\u00e0 costiere dell'isola, Choiseul, invece di attaccare risolutamente Paoli, cerc\u00f2 di corromperlo. Paoli tenne duro e respinse anche le lusinghe che ventilavano un suo possibile ruolo preminente in una futura amministrazione francese della Corsica.\nNel frattempo le truppe del Re di Francia, lungi dall'aprire le ostilit\u00e0 contro i c\u00f2rsi come promesso, restavano al sicuro nelle fortezze genovesi, incrementando cos\u00ec a dismisura il conto che Genova doveva pagare per la loro presenza secondo il trattato di Compi\u00e8gne, sino a divenire forzosamente insolvente per mancanza delle risorse necessarie, come previsto da Choiseul.\nL\"'impasse\" si prolung\u00f2 cos\u00ec sino al 15 maggio 1768, quando Choiseul coron\u00f2 il suo piano, costringendo Genova, che non poteva pi\u00f9 sostenere i costi dell'operazione, a firmare il trattato di Versailles, col quale si sanc\u00ec la fine della rivendicazione dell'isola da parte di Genova, che riconosce invece la Francia come legittimo padrone dell'isola. Si pu\u00f2 dire quindi che la Corsica fu sostanzialmente estorta a Genova quale garanzia per i debiti non onorati, e in un certo senso, artificiosamente creati. La risposta del Generale Paoli fu la mobilitazione generale per resistere, armi alla mano, alle pretese di Parigi.\nMentre i genovesi lasciavano per sempre l'isola, il governo francese avvi\u00f2 la campagna militare di conquista. In un primo tempo le truppe francesi furono duramente sconfitte a Borgo nell'ottobre 1768, episodio significativo per il patriottismo c\u00f2rso, dal quale nacque il celebre canto popolare \"Borgu\". Paoli, sperando cos\u00ec di guadagnarsi il rispetto della Francia, anzich\u00e9 massacrarli, lasci\u00f2 liberi i numerosi prigionieri francesi catturati. Alle sue vane speranze di una composizione favorevole del conflitto, rispose l'arrivo in Corsica, agli ordini del marchese de Vaux, di forze francesi ancora pi\u00f9 ingenti e dotate di una potente artiglieria.\nLa disperata ricerca d'aiuti internazionali da parte di Paoli non diede risultati di rilievo e cos\u00ec la campagna militare francese entr\u00f2 nel vivo all'inizio di maggio del 1769, puntando direttamente verso il quartier generale c\u00f2rso a Murato. Per sbarrare la strada all'attacco, Paoli mise in campo tutte le forze a disposizione, compreso un contingente di fanteria mercenaria tedesca.\nLa battaglia decisiva si svolse il 9 maggio 1769 a Ponte Nuovo, ove le milizie c\u00f2rse cedettero con gravi perdite alla potenza della superiore artiglieria delle forze francesi, che erano appoggiate da contingenti di c\u00f2rsi assoldati dai notabili rivali di Paoli, prontamente passati al fianco dei futuri padroni dell'isola. Malgrado la sconfitta, i c\u00f2rsi, per il coraggio dimostrato in battaglia, si guadagnarono l'ammirazione europea, specialmente presso gli intellettuali illuminati che vedevano in loro la prima sfida aperta all\"'Ancien R\u00e9gime\". Voltaire scriver\u00e0 della battaglia sottolineando il valore dei c\u00f2rsi che difesero il ponte, additandoli come esempio di eroica rivendicazione della libert\u00e0, mentre James Boswell, nel suo \"Account of Corsica\", gi\u00e0 aveva paragonato Paoli ad un novello Licurgo.\nPaoli sfugg\u00ec alla cattura e, imbarcatosi per Livorno, raggiunse Londra dove fu accolto in un esilio onorato (fu ricevuto personalmente dal re Giorgio III), mentre in Corsica restava il suo segretario Carlo Maria Buonaparte, padre di Napoleone, a tentare un'estrema resistenza. La schiacciante e sanguinosa vittoria militare delle armi francesi, tuttavia, presto fece pendere decisamente la bilancia politica dalla parte della Francia e lo stesso Buonaparte fin\u00ec per cedere alla fazione francese.\nGeografia fisica.\nPoco pi\u00f9 vasta dell'Umbria, la Corsica, con i suoi di superficie, sorge dal mar Mediterraneo come una catena di aspre montagne e rientra tra le isole appartenenti alla regione fisica italiana.\nDi forma allungata nel senso dei meridiani, misura da Capo Corso (a nord) a Capo Pertusato (a sud), mentre la larghezza massima \u00e8 di .\nLo stretto delle Bocche di Bonifacio () la separa dalla costa settentrionale della Gallura (Sardegna).\nA est il promontorio pi\u00f9 vicino sulla penisola italiana \u00e8 quello di Piombino (), mentre il litorale francese (Costa Azzurra) si trova, nel punto pi\u00f9 prossimo, a circa a nord-ovest.\nIl Capo C\u00f2rso, il promontorio spesso indicato come \"dito di Corsica\", punta diritto sul Tigullio, distante poco pi\u00f9 di a nord.\nLo sviluppo costiero \u00e8 di circa , solo 300 dei quali sono costituiti da spiagge, pi\u00f9 frequenti sulla costa orientale, affacciata sul Mar Ligure e sul Tirreno verso l'Italia e l'Arcipelago Toscano, la cui isola pi\u00f9 vicina \u00e8 Capraia distante dal Capo C\u00f2rso.\nIn condizioni di buona visibilit\u00e0 e bel tempo le montagne della Corsica sono visibili gi\u00e0 dalle quote medio-basse delle colline che coronano il litorale italiano dalla Liguria all'Argentario.\nLa dorsale montuosa principale percorre l'isola trasversalmente, da nord-ovest a sud-est, dividendo la Corsica in due regioni, distinte in buona parte da un punto di vista geologico, con prevalenza di rocce cristalline granitiche sul versante a sud e a ponente e di rocce scistose e zone alluvionali a levante.\nTale divisione \u00e8 ricalcata anche dalla divisione amministrativa in due dipartimenti e ha avuto importanti conseguenze storiche.\nIl monte Cinto (), a soli dal mare, \u00e8 la cima pi\u00f9 elevata dell'isola; sul monte Cinto vi sono dei nevai. Altri massicci montani raggiungono quote notevoli: il monte Rotondo (), il monte Renoso (), il monte Incudine (). Numerose altre cime spingono la loro sommit\u00e0 intorno ai metri.\nMolto montuoso \u00e8 pure il Capo C\u00f2rso, con cime che superano i .\nL'altitudine media dell'isola supera i 500 metri ().\nRilievi maggiori \"(nome in c\u00f2rso)\"\nCorsi d'acqua\nLaghi\nStagni litoranei\nPassi\nIsole.\nFanno parte della Corsica molti isolotti, scogli e isole, spesso disabitati; tra le pi\u00f9 grandi, si segnalano l'Isola di Lavezzi e l'Isola di Cavallo.\nGeologia.\nLa storia geologica della Corsica trae le sue origini circa 100 milioni di anni fa, quando l'apertura dell'Oceano Atlantico settentrionale mette in moto un complesso meccanismo di rotazione e compressione reciproche tra le grandi placche africana ed eurasiatica che, tra l'altro, determiner\u00e0 il sollevarsi delle Alpi.\nI fenomeni di subduzione della crosta interposta tra le due placche originarono un arco magmatico attivo tra 35 e 13 milioni di anni fa lungo la costa che va attualmente dalla Catalogna alla Liguria, i cui prodotti, frattanto trasformati in graniti cristallini, affiorano oggi prevalentemente in Provenza (massiccio dell'Esterel, tra Cannes e Fr\u00e9jus), sulla costa sud-occidentale c\u00f2rsa e su quella nord e nord-occidentale sarda.\nCirca 30 milioni di anni fa, infatti, una frattura attravers\u00f2 quest'arco, determinando il distacco della microplacca che comprendeva le attuali Sardegna e Corsica (allora pi\u00f9 vaste e unite) a Nord-Est e, pi\u00f9 a Sud-Ovest, del complesso delle Baleari e la rotazione della placca sardo-corsa in senso antiorario, determinando cos\u00ec, per strizzamento, il sollevamento dal mare della catena degli Appennini e delle Alpi Apuane. A questo fenomeno, che port\u00f2 a migrare Sardegna e Corsica e a raggiungere la loro posizione attuale circa 6-7 milioni di anni fa, si aggiunse pi\u00f9 tardi la tensione di apertura del Mar Tirreno, venendo a creare la conformazione della Corsica, descritta di seguito.\nTutta la porzione occidentale della Corsica, compresa la catena montuosa che taglia l'isola da Nord-Ovest e Sud-Est, \u00e8 essenzialmente costituita da un blocco di rocce cristalline e graniti sollevato dalla placca nordafricana.\nAttraversata da numerose fratture perpendicolari allo spartiacque principale, tale porzione occupa oltre 2/3 dell'isola.\nLungo lo spartiacque si incontrano le cime pi\u00f9 elevate di Corsica, ad eccezione della pi\u00f9 alta, il Cinto, leggermente dislocato sul versante Est. A ovest dello spartiacque una profonda frattura arcuata corre da San Fiorenzo e dalla foce del fiume Ostriconi sino a Solenzara passando per Corte.\nOltre la frattura si trovano soprattutto scisti del Triassico, i maggiori dei quali costituiscono la catena del Capo C\u00f2rso (Monte Stello, ) e il massiccio della Castagniccia (Monte San Petrone, ).\nA nord, tra la valle dell'Ostriconi e San Fiorenzo, la piattaforma del cosiddetto Deserto delle Agriate (\"D\u00e9sert des Agriates\"), \u00e8 costituita da un elemento granitico inglobato negli scisti.\nProcedendo ancora verso la costa orientale gli scisti si immergono verso il Tirreno, secondo una faglia arcuata verso Est che procede da Bastia a Solenzara, lungo la quale si aprono due pianure alluvionali che recano tracce di depositi post-glaciali, unite da una sottile fascia costiera continua larga nel pi\u00f9 stretto.\nLa pi\u00f9 vasta, a Sud, raggiunge i verso Aleria, ed \u00e8 attraversata dai fiumi Tavignano e Fiumorbo. Quella a Nord, presso Bastia, ospita la foce del fiume Golo, il maggiore della Corsica.\nGli unici terreni calcarei dell'Isola, di piccola estensione, sono situati a Est del Golfo di San Fiorenzo, presso la base del Capo C\u00f2rso, e all'estremo Sud, presso Bonifacio, ove vanno a costituire le spettacolari scogliere bianche e il fiordo che coronano la citt\u00e0.\nFrequenti fratture perpendicolari al suo spartiacque segnano la catena del Capo C\u00f2rso, dando origine alla caratteristica antropizzazione della micro-regione, ove i piccoli centri abitati sono raccolti attorno ai bacini torrenziali ospitati nelle spaccature trasversali con abitazioni sparse verso le cime e la parte principale del villaggio presso la foce del torrente.\nLa Castagniccia, a sua volta, \u00e8 divisa in una decina di bacini torrenziali le cui creste sono disposte grosso modo a stella attorno alla zona centrale e pi\u00f9 elevata. Lungo le creste sono dispersi in una miriade di piccole e piccolissime frazioni quasi tutti i villaggi della zona: le profonde vallate, d'altra parte, negando il sole al loro interno, scoraggiano l'insediamento verso il basso.\nL'asprezza dei rilievi \u00e8 tale che centri distanti in linea retta un paio di km al massimo sono uniti da tortuose strade lunghe spesso non meno di .\nTale situazione ha dato origine, per ragioni pratiche, alla tradizione, antichissima tra i pastori, di richiami cantati che sono stati recuperati da gruppi di musica etnica e portati a rappresentare esempi di musica di notevole livello.\nSituazioni orografiche simili hanno dato luogo a simili insediamenti e tradizioni anche sui rilievi tra il Capo C\u00f2rso e la Castagniccia, sulle Colline del Nebbio (a Sud di Calvi) e nelle Pievi che gravitano attorno al Fiumorbo.\nClima.\nIl clima della Corsica \u00e8 generalmente di tipo mediterraneo, con estati calde e secche e inverni miti e piovosi lungo la fascia costiera, pi\u00f9 freddi e nevosi sulle montagne dell'interno, in funzione dell'altitudine.\nLa temperatura media annuale () \u00e8 poco indicativa, in quanto l'isola ospita numerosi microclimi determinati dalla propria tormentata struttura orografica: sono tuttavia sempre dominanti la luminosit\u00e0 e l'insolazione tipiche del Mediterraneo.\nLa temperatura media annuale delle coste \u00e8 di con una media invernale di e una media estiva di .\nLe precipitazioni sono concentrate in autunno e inverno (novembre \u00e8 il mese pi\u00f9 piovoso), mentre il periodo da giugno a ottobre \u00e8 caratterizzato da una forte siccit\u00e0 con scarsissime possibilit\u00e0 di pioggia.\nI venti pi\u00f9 comuni sono il maestrale da nord-ovest, che a volte raggiunge velocit\u00e0 molto elevate sul mare verso Bonifacio (in \"c\u00f2rsu\": \u00abBunifaziu\u00bb), battuta pure da un potente libeccio (da sud-ovest) e dallo scirocco (da sud-est).\nDi seguito sono indicate le stazioni meteorologiche ufficiali dell'Organizzazione Meteorologica Mondiale presenti in Corsica; le loro ubicazioni sono sia presso le principali aree aeroportuali che presso i pi\u00f9 importanti fari costieri presenti sull'isola:\nParchi naturali.\nIl \"Parco naturale regionale della Corsica\", creato nel 1972, interessa quasi un quarto del territorio dell'isola (circa ) e permette la conservazione del paesaggio e di numerose specie animali e vegetali, alcune delle quali rare e peculiari della Corsica.\nIl Parco si sviluppa lungo la dorsale montuosa che attraversa l'isola da NO a SE e oltre alla riserva naturale di Scandola (posta sotto il patrocinio dell'UNESCO) - anche zone pedemontane e marine, come il Golfo di Porto, coronato dagli spettacolari \"Calanchi\", o gli stagni litoranei della costa orientale.\nDurante oltre trent'anni il Parco ha avuto un ruolo chiave nel recupero del territorio attraverso la ripresa della secolare coltura del castagno, la protezione antincendio, il recupero di dozzine di ovili e stazzi, il riavviamento di mulini ad acqua, il restauro di monumenti e lo sfruttamento di giacimenti archeologici, dando nuovo impulso all'insediamento nell'interno e favorendo lo sviluppo dell'artigianato locale.\nLungo lo spartiacque del Parco corre per circa , il sentiero escursionistico GR 20 (Grande Randonn\u00e9e 20), che unisce Calenzana (Balagna, verso Calvi) a Conca (verso Porto Vecchio), sulla costa sud-orientale dell'isola.\nIl tracciato si sviluppa spesso oltre i , ed \u00e8 percorribile interamente solo da luglio a ottobre, a causa del forte innevamento che interessa le aree centrali.\nL'intero percorso richiede almeno due settimane per essere completato, ma pu\u00f2 essere diviso in tappe con soste nei rifugi.\nCultura.\nLingue e dialetti.\nL'italiano fu lingua ufficiale dell'isola fino al 9 maggio 1859: da allora lo divenne infatti il francese, dando inizio a un processo di assimilazione linguistica che, proseguendo ancor oggi, invest\u00ec l'italiano e il corso, idioma afferente all'area romanza e appartenente al gruppo dei dialetti toscani.\nIl corso viene comunemente distinto in due macro-varianti principali:\nA Bonifacio e a Calvi \u00e8 poi presente un'isola linguistica del ligure coloniale (\"bunifazzinu\"), tuttora insegnato (ma facoltativo) nelle scuole primarie. I gi\u00e0 citati idiomi sardo-corsi del nord della Sardegna (gallurese e sassarese) presentano notevoli affinit\u00e0 lessicali e grammaticali con i dialetti della Corsica meridionale: in particolare, il gallurese parlato in Gallura nel nord-est dell'isola (circondario di Tempio Pausania e a La Maddalena) pu\u00f2 essere classificato come una variante del corso meridionale. Presenta inoltre forti influenze corse anche l'ormai estinto dialetto della vicina isola di Capraia.\nDal 2002 \u00e8 intervenuta una disciplina organica in base alla quale la lingua corsa \u00e8 inserita nell'orario normale di insegnamento delle scuole elementari della Corsica. Tale insegnamento non deve tuttavia avere carattere obbligatorio e non deve condurre ad una disparit\u00e0 di trattamento tra gli studenti.\nAl c\u00f2rso \u00e8 riconosciuto lo \"status\" di lingua regionale francese e, il 17 maggio 2013, l'Assemblea della Corsica ha votato la co-ufficialit\u00e0 di c\u00f2rso e francese con 36 voti a favore e 11 astenuti, mentre 4 erano assenti. Purtuttavia, \u00e8 da notare a tal riguardo il fatto che la Francia non ha ancora ratificato la carta europea delle lingue regionali o minoritarie.\nMusica.\nLa tradizione musicale corsa \u00e8 molto legata alla polifonia, della quale \u00e8 un esempio il diffuso canto tradizionale detto \"Paghjella\".\nSono vivi in Corsica numerosi complessi polifonici, tra i quali spiccano:\ne i cantanti e/o cantautori:\nCinema.\nIn Corsica \u00e8 stato girato nel 1991 dalla Rai il film collettivo \"Corsica\".\nEconomia e trasporti.\nCollegamenti marittimi.\nLa Corsica \u00e8 regolarmente servita da linee di navigazione che la collegano quotidianamente alla Francia, principalmente con i porti di Tolone, Marsiglia e Nizza. I collegamenti con l'Italia, relativi ai porti di Genova, Livorno, Savona Vado, Porto Torres, Piombino, Santa Teresa di Gallura (Sardegna) e Portoferraio (isola d'Elba), sono limitati e, sulla maggior parte delle tratte, esclusivamente stagionali. \nLe principali societ\u00e0 di navigazione che servono l'isola sono:\nAccanto ai porti principali dell'isola, a Bastia, Aiaccio e Isola Rossa, si affiancano, soprattutto per l'afflusso turistico e diportistico, quelli di Bonifacio, di Propriano, di Calvi e di Porto Vecchio.\nAeroporti.\nNell'isola vi sono sette aeroporti civili e uno militare:\nNon vi sono relazioni dirette e quotidiane che con la Francia, gestite in gran parte dalla compagnia di bandiera francese, Air France, e dalla sua consociata Air Corsica, cui si aggiungono numerosi voli charter che legano l'isola ai principali scali europei durante la stagione estiva.\nEsistono diversi collegamenti aerei con l'Italia gestiti dalla compagnia Easyjet. \nFerrovie.\nLa rete ferroviaria dell'isola \u00e8 attualmente gestita dalla CFC (Chemins de fer de Corse; Caminu di Ferru di Corsica), una societ\u00e0 controllata dalla SNCF (Soci\u00e9t\u00e9 Nationale des Chemins de fer Fran\u00e7ais) e collega Bastia ad Aiaccio passando per Corte, nei cui pressi (Ponte Leccia) si stacca un ramo secondario che serve Calvi.\nSino alla met\u00e0 del XX secolo una terza linea collegava Bastia a Porto Vecchio seguendo la costa orientale (con progetto per giungere a Bonifacio), ma tale tracciato \u00e8 stato dismesso a seguito delle distruzioni subite durante la Seconda guerra mondiale e mai riparate.\nLa CFC fu creata nel 1983 a seguito della forte protesta popolare che si oppose al progetto di chiusura totale dei di rete rimasti in servizio, portato avanti dalle ferrovie francesi.\nQuando furono realizzate, negli ultimi decenni del XIX secolo, le ferrovie di Corsica rappresentarono una sfida ingegneristica di prim'ordine, poich\u00e9 l'asprezza del territorio rendeva necessario sorpassare innumerevoli ostacoli naturali con la realizzazione di numerosi viadotti e gallerie (l'ing. Gustave Eiffel, celebre per la sua omonima torre parigina, ha realizzato l'ardito ponte in ferro \"di u Vecchju\" tra Vivario e Venaco).\nPer superare le forti pendenze e gli stretti raggi di curvatura imposti dall'orografia montuosa dell'isola fu necessaria l'adozione di uno scartamento ridotto (distanza tra le rotaie di ).\nIl binario unico lungo il quale si svolgono le linee rimaste in servizio (e la pi\u00f9 ridotta capacit\u00e0 caratteristica dello scartamento ridotto) limitano lo sfruttamento della ferrovia essenzialmente al traffico passeggeri, intensificato nel periodo estivo da originali proposte turistiche che permettono di valorizzare al meglio \"u Trinighellu\" (\"il trenino\") per gli spettacoli unici e mozzafiato che pu\u00f2 offrire attraversando le ripide vallate che tagliano le montagne c\u00f2rse.\nRete stradale.\nSalvo alcune eccezioni, come il collegamento Bastia-Ajaccio e alcuni tratti meglio curati lungo la piana orientale tra Bastia e Porto-Vecchio e tra Aleria e Corte, la gran parte delle comunicazioni interne sono delle Route territoriale della Corsica, strade tortuose, strette e sovente prive di banchine e adeguate protezioni.\nPer buona parte le strade tra un paese e l'altro ricalcano fedelmente tracciati antichi e anche su qualche arteria riadattata pi\u00f9 di recente sono ancora in uso ponti costruiti durante il periodo genovese, mentre alcuni dei passi che separano Cismonte e Pomonte sono tuttora attraversati da strade a volte larghe appena pi\u00f9 di tre metri.\nNon \u00e8 infrequente dover attraversare guadi asfaltati (che diventano immediatamente intransitabili alla prima piena del torrente che attraversano) per raggiungere qualche paese e questa circostanza, assieme alle intense nevicate che investono la Corsica interna d'inverno, rende non infrequente l'isolamento di diverse localit\u00e0 per giorni e giorni o l'impraticabilit\u00e0 di molti passi montani.\nEstremamente suggestive dal punto di vista paesaggistico, con il loro ricalcare fedelmente il profilo orografico e la loro manutenzione non sempre sufficientemente frequente, le strade di Corsica, se da un lato rendono difficili i collegamenti, costringendo a lunghi e lunghissimi tempi di percorrenza, dall'altro prevengono l'antropizzazione eccessiva del territorio e aiutano a preservarlo dall'impatto del turismo estivo.\nEconomia.\nLa Corsica \u00e8 una delle regioni francesi pi\u00f9 povere e pi\u00f9 svantaggiate da un punto di vista economico, malgrado il notevole sviluppo del turismo nell'ultimo dopoguerra.\nIl prodotto interno lordo (PIL) della regione nel 2003 \u00e8 stato pari a milioni di Euro, di gran lunga il minore tra tutte le regioni francesi (il penultimo, quello del Limousin \u00e8 quasi tre volte maggiore, milioni di Euro), ed \u00e8 pari ad appena lo 0,35% del totale della Francia metropolitana ( milioni di Euro). Anche considerando il PIL per abitante, la Corsica resta il fanalino di coda, con Euro (penultimo il Languedoc-Roussillon, Euro), un dato impressionante (- Euro) se paragonato alla media nazionale, pari a Euro.\nSe si fa l'eccezione della microregione del Capo C\u00f2rso e di qualche piazzaforte costiera, la Corsica non ha avuto in epoca moderna, come la vicina Sardegna, una vera e propria vocazione marittima, affidandosi per lo pi\u00f9 (e sino ad epoche recenti) a un'economia basata su un'agricoltura e una pastorizia (capre e pecore) quasi esclusivamente di sussistenza, anche se Genova, in particolare, prese misure atte a favorire lo sviluppo delle colture boschive (soprattutto castagni e pini lar\u00ecci) che fornivano ottimo legname per costruzioni anche navali.\nI castagneti di Corsica, ancora oggi molto estesi, costituivano inoltre un'importante risorsa alimentare (\u00e8 tuttora diffusa e tipica della gastronomia c\u00f2rsa la \"pulenda\" di farina di castagne).\nDopo la conquista francese vi fu anche in Corsica il tentativo, come altrove, di introdurre le nuove tecniche di coltivazione razionale che venivano via via sviluppate, ma la forte emigrazione fin\u00ec per rendere vani gran parte degli sforzi diretti a mettere a frutto le terre dell'isola.\nTale situazione si trascin\u00f2 sostanzialmente sin sul finire degli anni cinquanta del XX secolo, quando furono varati da Parigi i primi piani organici di sviluppo e valorizzazione agricola, diretti essenzialmente alla bonifica e alla messa a profitto delle terre della piana orientale tra Bastia e Solenzara, soprattutto per l'impiantazione di estesi vigneti e frutteti (da segnalare una buona produzione di clementine oltre ad alcuni vini a denominazione d'origine).\nAncora oggi queste coltivazioni costituiscono, assieme al comparto edilizio, uno dei pi\u00f9 importanti settori produttivi dell'isola, mentre l'allevamento (soprattutto ovino) ha uno scarso rilievo economico.\nPochissimo sviluppato \u00e8 anche il settore manifatturiero, legato a piccoli nuclei industriali concentrati soprattutto attorno a Bastia.\nDa in tempi l'apertura di uno stabilimento di componentistica aeronautica e il discreto successo di una distilleria che produce un'originale birra c\u00f2rsa aromatizzata alla castagna oltre alle attivit\u00e0 industriali legate alla produzione agricola e alla conservazione e trasformazione dei suoi frutti.\nDopo vari tentativi di sfruttamento minerario, soprattutto a cavallo tra XIX e XX secolo, questo settore, rivelatosi non adeguatamente redditivo, \u00e8 stato ormai del tutto abbandonato.\nL'altra grande risorsa economica c\u00f2rsa, il turismo, attivo quasi esclusivamente durante l'estate, non fornisce un reddito distribuito in modo omogeneo n\u00e9 sul territorio (gran parte dell'interno ne \u00e8 pressoch\u00e9 tagliato fuori), n\u00e9 nell'arco dell'anno. Anzi, non esistendo tutele territoriali del mercato del lavoro, il settore, operando solo alcuni mesi l'anno, richiama un notevole numero di lavoratori stagionali dalla Francia continentale senza riuscire ad impiegare stabilmente la forza lavoro locale. Lo sfruttamento industriale del turismo, inoltre, genera continue tensioni (a esso sono legati anche numerosi attentati dinamitardi, tesi per lo pi\u00f9 a bloccare iniziative speculative di cementificazione delle coste) legate al mancato reinvestimento nell'isola dei proventi assicurati dall'iniziativa francese ed europea (con qualche significativa presenza italiana) in tale settore.\nImprese.\nAl primo gennaio 2004 esistevano in Corsica poco pi\u00f9 di imprese, 80% circa delle quali operanti nel settore terziario.\nNel complesso circa il 25% degli stabilimenti \u00e8 a carattere commerciale e il 50% dedicato ai servizi, in gran parte rappresentati da alberghi e ristoranti, con scarsa presenza nel settore dei servizi alle imprese. Le imprese sono abbastanza equamente distribuite nei due dipartimenti che compongono l'isola, con polarizzazione attorno ai maggiori centri dipartimentali (Bastia e Ajaccio) e in genere sulle coste interessate dallo sviluppo turistico e agricolo.\nSolo l'8% degli stabilimenti \u00e8 a carattere industriale-produttivo (due terzi dei quali afferiscono al settore agroalimentare), mentre il 15% rimonta al settore delle costruzioni edilizie.\nLa grande maggioranza delle imprese sono piccole e piccolissime: il 59% non ha dipendenti salariati e il 95% ne hanno meno di dieci.\nLe imprese pi\u00f9 grandi (che per\u00f2 hanno subito un incremento numerico pari quasi al 50% tra 2000 e 2004) operano quasi tutte nel terziario.\nTra il 1999 e il 2004 si \u00e8 registrato un incremento del 17% nel numero complessivo delle imprese e, scomponendo il dato, vi si segnala una crescita del 23% tra quelle del settore edilizio e, nel settore dei servizi, un aumento significativo nei settori immobiliare e dei servizi alle imprese.\nSociet\u00e0.\nEvoluzione demografica.\nAnche a causa della sua natura montuosa e povera di fertili pianure, la Corsica non \u00e8 mai stata molto popolata.\nIn epoca antica, la popolazione venne valutata in abitanti all'alba della colonizzazione romana, e ancora intorno alla stessa cifra nel VI secolo, in conseguenza delle invasioni annullato qualsiasi incremento di popolazione (che certo v'era stato, specialmente a partire dall'et\u00e0 Antonina e che fu valutato superare i abitanti secondo alcune fonti).\nNon \u00e8 possibile ricostruire accuratamente l'andamento della popolazione durante l'Alto Medioevo, ma per certo in Corsica sono venute a mancare per lunghi secoli le condizioni di base per un significativo sviluppo demografico, con la sicura decadenza della produzione agricola per conseguenza di una successione di invasioni e del continuo stato di anarchia feudale e di guerre (anche intestine) che afflissero lungamente l'isola.\nPreparata dall'istituzione nel Nord dell'isola di un regime simile a quello comunale sviluppatosi in Italia, l'amministrazione pisana coincide con un rifiorire della regione e con un incremento demografico di rilievo, testimoniato dal fervore edilizio che caratterizza quest'epoca e del quale restano tuttora significative tracce.\nPi\u00f9 tardi, i nuovi scontri e disordini che investiranno l'isola per secoli (inclusa la peste), sino al pieno controllo da parte di Genova, non consentiranno un'espansione paragonabile a quella pisana e verso met\u00e0 del XVIII secolo, poco prima di far parte dello Stato francese, la popolazione censita si aggira attorno alle anime.\nIn questo quadro va tenuto conto che, almeno dal XV secolo si registra una notevole emigrazione verso l'Italia, con la creazione di significative colonie, come quelle presenti in Toscana, in Tuscia, a Napoli e a Roma (ove sino alla seconda met\u00e0 del XVIII secolo il Papa si avvale del corpo militare della \"Guardia Corsa\" e si registrano un massimo di 900 famiglie corse in citt\u00e0, per una popolazione stimabile di almeno persone).\nNel 1801 gli abitanti sono e salgono a quasi nel 1891.\nLa prima guerra mondiale fa quasi scomparire un'intera generazione (circa caduti, percentualmente una cifra assai maggiore di quella sofferta da qualsiasi altro distretto francese) e l'emigrazione, - intensa sino a circa met\u00e0 del XX secolo \u2013 fa il resto, causando una brusca battuta d'arresto nella crescita demografica dell'isola, che nel 1946 aveva abitanti e nel 1975 segnava gli stessi numeri del 1891.\nIl numero registrato nel 1975 include l'arrivo di circa \"pied noirs\", rimpatriati dall'Algeria nei primi anni sessanta del secolo scorso e installati da Parigi per lo pi\u00f9 nella Piana Orientale, la parte pi\u00f9 fertile dell'isola (lo sviluppo della regione, precedentemente malarica, era iniziato nel 1957). L'arrivo dei \"pied noirs\" fu vissuto come una vera e propria \"colonizzazione di popolamento\" e un'espropriazione di massa da gran parte dei corsi: a questo evento \u00e8 legata la rivolta indipendentista scoppiata nel 1976.\nSi aggiunga a questo che sino al 1982 i dati destinati al censimento erano sospettati d'essere gonfiati ad arte dai municipi allo scopo di ricavarne finanziamenti (va tenuto conto del fatto che moltissimi comuni corsi hanno meno di 100 abitanti) e si comprender\u00e0 come anche il dato del censimento del 1999 sia sconfortante, segnando appena poco pi\u00f9 di residenti, cui vanno a concorrere decine di migliaia di immigrati provenienti soprattutto dal Maghreb, dal Portogallo, dal resto della Francia e da altri Paesi.\nA titolo di paragone, l'Umbria, con una superficie quasi identica alla Corsica conta circa abitanti, il Molise, pur essendo montuoso ed esteso circa la met\u00e0 della Corsica, ne conta circa , mentre la Repubblica di Malta, con appena di superficie conta ben abitanti.\nL'ultimo rilevamento della popolazione segnala poco pi\u00f9 di ad inizio 2005, anche questo dovuto in massima parte all'immigrazione (funzionari pubblici, oltre a pensionati e lavoratori extracomunitari), mentre si registra una sempre maggiore polarizzazione della popolazione verso le uniche due vere citt\u00e0 dell'isola, Bastia ed Ajaccio, che con i rispettivi \"hinterland\" raccolgono ormai circa il 60% degli abitanti dell'intera Corsica (mentre nessuno degli altri centri arriva ai abitanti).\nQuesto vuol dire che, al di fuori delle due capitali di distretto, il resto dell'isola \u00e8 abitato da circa persone (una densit\u00e0 media di circa 15 abitanti/km\u00b2).\nIl numero di corsi emigrati (\"a diaspura\") si calcola in almeno un milione, includendo anche i discendenti degli emigrati che, da met\u00e0 XIX secolo agli anni trenta del successivo, hanno lasciato in massa l'isola soprattutto verso il \"continente\" francese, le sue colonie (in prevalenza Algeria, Marocco, Indocina) e verso l'America Latina (soprattutto Venezuela e Porto Rico, isola nella quale circa il 4% della popolazione \u00e8 d'origine corsa).\nSe molti corsi sono emigrati dalla loro isola, altre popolazioni hanno contribuito ad un suo ripopolamento.\nOggi sono presenti in Corsica alcune migliaia di cittadini italiani.\nL'immigrazione italiana, facilitata da sempre oltre che dalla vicinanza dell'isola alle coste toscane e sarde, anche dall'intercomprensione naturale tra locutori di lingua italiana e corsa, \u00e8 stata a lungo rilevante.\nPer secoli (e soprattutto nel XIX e sino all'alba del XX secolo) genti toscane, provenienti soprattutto dalle aree montane pi\u00f9 depresse della Lunigiana e della Lucchesia emigrarono in Corsica, soprattutto verso il Cismonte e il Capo Corso, in via definitiva o regolarmente come lavoratori stagionali. In genere tali lavoratori, molto poveri, erano visti con un certo disprezzo dagli isolani e il termine \"lucchese\" \u00e8 ancora oggi utilizzato in Corsica quale sinonimo, essenzialmente dispregiativo, di \"italiano\".\nPraticamente esauritosi con i primi decenni del secolo scorso il fenomeno dell'immigrazione dalla Toscana e dalla penisola italiana, in epoche pi\u00f9 recenti si \u00e8 avuto un discreto afflusso di sardi, che si sono installati soprattutto nella parte meridionale dell'isola. Alcuni di essi non hanno fatto che ripetere all'inverso il percorso seguito dai loro antenati: legami con la vicina Sardegna erano gi\u00e0 presenti in epoca preistorica quando l'etnia nuragica dei Corsi abitava entrambe le sponde delle bocche di Bonifacio, e in epoca medievale coi giudicati, quando una popolazione eterogenea formata da sardi, corsi, toscani e liguri popol\u00f2 il neonato villaggio di Sassari dando contemporaneamente origine alla lingua sassarese, parlata nei territori d'influenza. A partire dal XIV-XV secolo, provenendo dal Pomonte andarono a ripopolare soprattutto la Gallura e in generale il nord Sardegna, diffondendo sulla vicina isola la loro lingua evolutasi nel frattempo nel gallurese, nonch\u00e9 una ricca onomastica che comprende i \"Cossu\" (corso), \"Cosseddu\" (diminutivo di Cossu) e \"Cossiga\" (Corsica), e i cui discendenti includono Francesco Cossiga.\nSoprattutto nella seconda met\u00e0 del Novecento \u00e8 divenuto notevole l'afflusso di residenti provenienti dal resto della Francia, che costituiscono ancor oggi la maggioranza degli impiegati governativi e soprattutto nelle forze militari e di polizia, cui si aggiungono gli operanti nel settore turistico (notevole l'afflusso stagionale) e gli imprenditori agricoli, in particolare i \"pieds noirs\" rimpatriati dalle ex-colonie francesi (prevalentemente dall'Algeria) e i loro associati e discendenti. Nella erosione delle comunit\u00e0 corsofone hanno avuto un ruolo decisivo la scolarizzazione sempre pi\u00f9 estesa e la diffusione dei mezzi di comunicazione di massa, nonch\u00e9 lo stabilirsi in Corsica di decine e decine di migliaia di francofoni (inclusi corsi emigrati molto giovani in continente francese e nelle sue colonie e dei loro discendenti), concentrato soprattutto negli ultimi trent'anni, e la forte immigrazione dal Maghreb francofono (pari, per incidenza percentuale, solo a quella di Parigi).\nComuni.\nComuni pi\u00f9 popolati.\nI primi dieci comuni c\u00f2rsi per numero di abitanti sono:\nNel 2017 in questi dieci comuni era concentrata all'incirca la met\u00e0 della popolazione della Corsica, che risultava essere complessivamente di abitanti.\nSempre nello stesso anno il comune meno abitato dell'isola risultava Erone in Castagniccia (Alta Corsica) con solo sei abitanti.\nEtnie e minoranze straniere.\nAl 1\u00ba gennaio 1999 risultavano italiani, diminuiti a nel 2010 e aumentati fino a nel 2012.\nAl 1\u00ba gennaio 2010 risultano residenti in Corsica cittadini stranieri, pari all'8% della popolazione corsa.\nReligioni.\nIn Corsica \u00e8 presente una minoranza ebraica, stabilitasi nella regione fin dal IX secolo.\nAmministrazione.\nLa Corsica \u00e8, dal punto di vista politico, integrata nello Stato francese come una regione detta \"Collettivit\u00e0 Territoriale\", \"Collectivit\u00e9 territoriale de Corse\" (CTC), che comprende due Dipartimenti: Corsica del Sud, con capoluogo Ajaccio, e Alta Corsica, con capoluogo Bastia.\nAlla regione, in quanto tale, fu riconosciuta maggiore autonomia solo a partire dal 13 maggio 1991, con una legge che istitu\u00ec una \"Collectivit\u00e9 territoriale de la R\u00e9publique\" in Corsica. A partire dal 1960 la Corsica era parte della regione \"Provenza-Alpi-Costa Azzurra\". Nel 1972 alla Corsica fu concessa la denominazione\u00a0\u2013 scarsamente significativa, da un punto di vista dell'autonomia concreta\u00a0\u2013 di \"Istituzione pubblica regionale\" (\"\u00e9tablissement public r\u00e9gional\"). Nel 1975 l'isola fu concretamente staccata dalla regione Provenza-Alpi-Costa Azzurra ed elevata a rango di 22\u00aa regione metropolitana francese, comprendente due dipartimenti\u00a0\u2013 allora istituiti dividendo l'unico dipartimento precedente che comprendeva l'intera isola\u00a0\u2013 a loro volta suddivisi in 5 \"arrondissement\" (circondari). I circondari comprendono in tutto 52 \"Cantoni\" locali cui appartengono i 360 comuni dell'isola, molti dei quali contano meno di 100 abitanti.\nIl capoluogo della regione \u00e8 Ajaccio dove hanno sede l'Esecutivo e l'Assemblea di Corsica.\nAlla configurazione amministrativa attuale dell'isola si \u00e8 giunti a seguito di una serie di successive riforme, l'ultima delle quali, mirante a riunificare i due dipartimenti e a conferire maggiori poteri alla Collettivit\u00e0 Territoriale, \u00e8 stata respinta con ristretto margine a seguito di un referendum approvativo tenutosi nel 2003.\nAlla riforma si opponevano sia i pi\u00f9 partigiani sostenitori del forte centralismo dello Stato francese, temendo che la concessione di autonomie giudicate troppo ampie potesse costituire un pericoloso precedente, sia gli indipendentisti c\u00f2rsi, che vedevano nella riforma un pretesto da parte dello Stato centrale per chiudere definitivamente il \"capitolo Corsica\" concedendo una configurazione amministrativa che, comunque, prevedeva autonomie e poteri in genere meno ampi di quelli di cui godono, ad esempio, le regioni a statuto speciale italiane e spagnole o i \"L\u00e4nder\" tedeschi.\nNel corso del 2000, il Primo Ministro Lionel Jospin propose un piano di riforme e la concessione di autonomie inedite per la Francia in cambio della fine della violenza politica scatenata da quasi un trentennio dai movimenti clandestini indipendentisti c\u00f2rsi.\nLa riforma proposta prevedeva forme pi\u00f9 estese di protezione (ma non la coufficialit\u00e0) del c\u00f2rso, dichiarato in pericolo di estinzione dall'UNESCO a seguito dell'assimilazione perseguita tradizionalmente dalla Francia anche verso altre sue regioni e lingue minoritarie.\nL'opposizione a questo piano si concentr\u00f2 con successo attorno ai \"gollisti\", fautori della \"grandeur\" e timorosi che la concessione di troppo estese autonomie alla Corsica potesse condurre ad un effetto domino che, coinvolgendo regioni come l'Alsazia, il Paese Basco e la Bretagna, avrebbe messo in dubbio la stessa unit\u00e0 nazionale dell\"'esagono\" francese.\nDopo il tentativo di Jospin, il governo di Jean-Pierre Raffarin, con il contributo e l'impegno soprattutto del Ministro degli Interni Nicolas Sarkozy propose la soppressione dei due dipartimenti e la concessione di ulteriori poteri alla collettivit\u00e0 territoriale. Il referendum approvativo della riforma si tenne il 6 luglio 2003: i \"no\" prevalsero, sebbene per un margine abbastanza ristretto.\nLa Corsica \u00e8 pertanto governata attualmente secondo uno statuto e, soprattutto, uno schema amministrativo (regione/dipartimenti/circondari/cantoni/comuni), che non la differenzia\u00a0\u2013 nella sostanza\u00a0\u2013 dalle altre regioni francesi e che comunque vede come centrale la figura del Prefetto che governa l'isola direttamente per conto del governo di Parigi.\nDiversi movimenti politici regionalisti (\"nationalistes\") mettono in discussione tale situazione e reclamano, tra l'altro, esenzioni e vantaggi fiscali ben pi\u00f9 estesi di quelli attualmente goduti dall'isola, maggiori poteri di autonomia ai governi locali, riconoscimento ufficiale della lingua c\u00f2rsa e, relativamente ai gruppi politici pi\u00f9 radicali, l'indipendenza totale dalla Francia. A tale proposito numerosi sondaggi hanno ripetutamente dimostrato che, se la maggioranza della popolazione c\u00f2rsa \u00e8 ampiamente favorevole a un regime di autonomia in seno alla Francia , solo una minoranza (attualmente il 10-15%) rivendica l'indipendenza.\nLo Stato centrale non intende neanche discutere di indipendenza vera e propria (temendo, tra l'altro, che la questione c\u00f2rsa potrebbe costituire un pericoloso precedente nonch\u00e9 un esempio seguito da altre sue regioni\u00a0\u2013 in primo luogo i Dipartimenti d'Oltremare, ma anche le province basche\u00a0\u2013 dando il via ad un parziale smembramento della Francia stessa) n\u00e9, vista la sua Costituzione che prevede uno Stato fortemente centralizzato, ha largo spazio di manovra nella concessione di autonomie locali e regionali davvero estese.\nD'altra parte la Corsica ricopre per la Francia una posizione chiave da un punto di vista strategico e militare sin dall'epoca dell'annessione nel 1769 e rappresenta, quale patria di Napoleone, un elemento dalla portata simbolica di non secondaria importanza nell'immaginario collettivo della comunit\u00e0 nazionale.\nAncora oggi l'isola ha per la Francia, cos\u00ec come la Sardegna per l'Italia, una notevole importanza dal punto di vista militare e strategico (presenza di importanti squadroni di cacciabombardieri presso la base aerea di Solenzara): anche in coordinamento con l'Italia e con la NATO, grandi porzioni del territorio c\u00f2rso e sardo, assieme ai mari limitrofi, sono gravate da un complesso piuttosto esteso di \"servit\u00f9 militari\" e poligoni di tiro internazionali.\nSuddivisione amministrativa.\nDipartimenti.\nIn Corsica i dipartimenti non sono pi\u00f9 enti locali ma solo suddivisioni territoriali.\nArrondissement.\nI dipartimenti della Corsica sono a loro volta suddivisi in 5 arrondissement:\nIntecomunalit\u00e0.\nLa Corsica \u00e8 ripartita in 19 Unioni di Comuni che coprono tutta la regione. Sono enti locali con personalit\u00e0 giuridica a fiscalit\u00e0 propria.\nCantoni.\nGli arrondissement della regione comprendono 52 cantoni, puri concetti geografico-elettorali.\nComuni.\nI comuni della Corsica sono 360.\nSport.\nCalcio.\nIl calcio \u00e8 uno sport popolarissimo in Corsica. La regione ha avuto, nel corso degli anni, tre squadre nella Lega Professionistica francese, un dato davvero notevole in proporzione alla limitata popolazione e al peso economico dell'isola. Dal 2002 al 2015 si sono alternati in \"Ligue 1\" i due principali team calcistici dell'isola: l'AC Ajaccio e lo SC Bastia; quest'ultimo club vanta, nel proprio palmar\u00e8s, 1 Coppa di Francia, 1 Supercoppa e la finale di Coppa UEFA del 1978. Per il campionato 2015-2016 risultano iscritte in Ligue 1 due squadre (SC Bastia e Gaz\u00e9lec Ajaccio, quest'ultimo per la prima volta) e una in Ligue 2 (AC Ajaccio)\nRally.\nIl Rally di Corsica (Tour de Corse) \u00e8 un evento automobilistico tra i pi\u00f9 importanti del mondo nel panorama del rally, che nel 2015, dopo un periodo di transizione, \u00e8 tornato valido per il campionato del mondo rally (WRC). Molto spettacolare, per via delle continue curve e tornanti su strade asfaltate di montagna.\nPallavolo e altri sport.\nPer quanto riguarda la pallavolo in Corsica, un club c\u00f2rso, il \"GFC Ajaccio Volley-Ball\", ha raggiunto alti livelli professionistici, avendo partecipato, dal 1997 al 2006, alla \"Pro A\" (l'equivalente della Serie A1 italiana di volley), e nel 2016 si \u00e8 aggiudicato la Coppa di Francia di pallavolo.\nNegli sport individuali, dal 2006 si \u00e8 messa in luce la tennista di origine corsa Marion Bartoli originaria di Palneca che si \u00e8 ritirata nel 2013 dopo aver vinto un Grande Slam."}
{"id": "15146", "revid": "2015336", "url": "https://it.wikipedia.org/wiki?curid=15146", "title": "Isola di Montecristo", "text": "L'isola di Montecristo \u00e8 situata nel Mar Tirreno e fa parte dell'Arcipelago toscano. Amministrativamente \u00e8 inclusa nel comune di Portoferraio e quindi nella provincia di Livorno. L'isola \u00e8 una delle 149 aree protette gestite dal Comando Carabinieri per la Tutela della Biodiversit\u00e0 e dei Parchi, \u00e8 inserita nel complesso delle Riserve Naturali Statali affidate al Reparto Carabinieri Biodiversit\u00e0 di Follonica e fa parte del Parco Nazionale dell'Arcipelago Toscano.\nGeografia.\nMontecristo si trova a sud dell'isola d'Elba, a ovest dell'isola del Giglio e del Monte Argentario, a sud-est dell'isola di Pianosa e a est dell'affiorante Scoglio d'Africa, noto anche come \"Africhella\" e \"Formica di Montecristo\".\nL'isola, originatasi dal sollevamento di un plutone sottomarino, \u00e8 interamente montuosa con diverse sporgenze rocciose a picco sul mare ed \u00e8 costituita quasi esclusivamente da granodiorite con grossi cristalli di ortoclasio; non a caso, negli antichi portolani, Montecristo viene paragonata ad \u00ab\"una montagna alta come un diamante apuntato\"\u00bb. La sommit\u00e0 dell'isola, denominata \"Monte della Fortezza\", \u00e8 di .\n\u00ab\"Monte Christo \u00e8 un'isola molto alta (...). Alla parte di maestro-tramontana vi \u00e8 una cala, e in essa un'acqua di bont\u00e0 estrema, abbondante come una fiumara\"\u00bb.\nClima.\nAnche l'isola di Montecristo, come tutte le isole dell'arcipelago, presenta un clima mite, costantemente ventilato e molto soleggiato con scarse precipitazioni (valori medi annui nettamente inferiori ai ), caratterizzato da inverni mai troppo freddi ed estati con caldo moderato ma non afoso.\nDati:https://www.sir.toscana.it/\nNome.\nIn et\u00e0 classica l'isola era chiamata \"Oglasa\" (\u1f68\u03b3\u03bb\u03ac\u03c3\u03c3\u03b1 \"\u014cgl\u00e1ssa\" in greco), toponimo di origine preromana che in una trascrizione medievale \u00e8 riportato \"Oclifa\". Durante il Medioevo il nome muta in \"Monte Christi\", ossia \u00abMonte di Cristo\u00bb, verosimilmente a causa del forte contesto ecclesiale e monastico che caratterizz\u00f2 l'isola a partire dal V secolo, ed in particolare del Monastero di San Mamiliano. Altre fonti riportano che in origine l'isola si sarebbe chiamata \"Monte di Giove\" o \"Montegiove\" per la presunta esistenza di un tempio romano dedicato al dio Giove - in realt\u00e0 i ruderi della medievale Fortezza di Montecristo - e che solo in seguito alla presenza monastica avrebbe mutato il nome in \"Monte Cristo\". Alcune ipotesi, tuttavia, oggi tendono a far derivare la denominazione \"Montegiove\" dal latino \"iugum\" (\u00abgiogo montano\u00bb e quindi \u00abvetta bicorne\u00bb), come documentato nella toponomastica della vicina isola d'Elba. In epoca successiva, Montecristo venne anche chiamata \"Isola di San Mamiliano\" in riferimento al santo che vi condusse vita eremitica sino al 460.\nToponomastica dell'isola.\nInsenature.\nCala Cappel di Prete, Cala Corf\u00f9, Cala dei Corvi, Cala del Diavolo, Cala del Fico, Cala della Fortezza, Cale Gemelle o Cala Grande, Cala dei Ladri, Cala Maestra, Cala Mendolina, Cala di Santa Maria, Cala del Santo, Cala Scirocco (detta anche Cala dello Scalo e Cala Giunchi), Cala Giunchitelli e Cala dello Scoglio.\nPromontori.\nPunta delle Bozze o Punta del Cappel di Prete, Punta di Cala Corf\u00f9 o Punta Rossa, Punta di Cala Maestra, Punta del Diavolo, Punta dei Fanciulli, Punta della Fortezza, Punta della Grotta, Punta Nera, Punta Scirocco o Punta Forata.\nRilievi.\nMonte della Fortezza, Cima dei Lecci, Collo Fondo, Collo dei Lecci (anticamente \"Collo del Leccio\"), Poggio del Diavolo, Poggio del Portale, Poggio del Segnale, Belvedere e Il Piano.\nTorrenti.\nFosso di Cala Maestra, Fosso del Convento, Fosso del Diavolo, Fosso della Fortezza, Fosso Mendolina, Fosso del Santo e Borro di Santa Maria.\nIsolotti.\nScoglio (a nord), Scoglio (a sud)\nLa riserva naturale \"Isola di Montecristo\".\nLa Riserva naturale statale \"Isola di Montecristo\" \u00e8 una riserva biogenetica di 1.039 ettari istituita nel 1971 con decreto ministeriale per tutelare la natura peculiare dell'isola. Oggi ricade nel Parco nazionale dell'Arcipelago Toscano. \u00c8 stata insignita anche del Diploma europeo delle aree protette nel 1988 e riconosciuta come sito di interesse comunitario.\nEndemismi.\nVegetali:\nInvertebrati:\nVertebrati:\nFlora.\nLe condizioni che hanno impedito il popolamento di Montecristo hanno favorito la conservazione della flora e della fauna. In particolare, a Montecristo, vivono specie animali e vegetali un tempo diffuse in tutto il Mar Mediterraneo. Di particolare rilievo sono le formazioni di giganteschi esemplari di \"Erica arborea\" che coprono i fondovalle e alcuni lecci millenari che rimangono in vita alle quote pi\u00f9 alte (\"Collo dei Lecci\"), assieme a stazioni \"Euphorbia dendroides\". Presso Cala di Santa Maria vegeta la scilla. Sull'isola, in un sito umido presso la Grotta del Santo, si ritrova anche la rara felce \"Osmunda regalis\".\nLa vegetazione di Montecristo \u00e8 severamente condizionata dal pascolo delle capre che non consente il rinnovo, se non di alcune specie. Dell'originaria lecceta rimangono circa 200 alberi antichi e decrepiti (http://www.ssnr.it/21-3.pdf), i cui semi sono costante preda delle capre. Per consentirne la rinnovazione alcuni di essi sono stati recintati e questo ha consentito l'affermazione delle piantine, il cui futuro \u00e8 legato alla tenuta dei recinti alla pressione delle capre. In altri recinti il Corpo forestale dello Stato ha piantato oltre 2000 piantine, generate da ghiande raccolte dai lecci secolari. L'opera di ricostituzione di habitat a Montecristo \u00e8 continua. Sono state riprodotte alcune piantine dai rarissimi corbezzoli sfuggiti al morso delle capre, e vengono conservate nell'orto botanico.\nFauna.\nLa Martore oggi scomparsa, ma attestata almeno fino al 1875. Interessante la presenza della vipera meridionale (\"Vipera aspis\" ssp. \"hugyi\") ed il discoglosso sardo (un anfibio presente solo in un paio di isole toscane e in Sardegna). In particolare, la sottospecie di vipera presente a Montecristo si trova al di fuori del proprio areale e non \u00e8 frutto di pura fantasia l'ipotesi che la sua introduzione sul territorio isolano sia dovuta a qualche imbarcazione; basti ricordare che era usanza cartaginese quella di lanciare vipere sulle navi del nemico durante le battaglie. Una recente teoria la vorrebbe invece introdotta dai monaci a scopo farmaceutico, a partire dall'area palermitana. L'isola \u00e8, inoltre, luogo di sosta per migliaia di uccelli migratori ed ospita importanti colonie di uccelli marini (di particolare rilievo la berta minore).\nMontecristo ospita l'unica popolazione italiana di capra selvatica, molto simile all'egagro \"(Capra aegagrus)\", ancorch\u00e9 immessa anticamente dall'uomo, cos\u00ec come un centinaio di coppie di coturnice orientale \"(Alectoris chukar)\", specie originaria dell'Egeo e del Medio Oriente, introdotta per scopo venatorio nel 1849 da Jacques Abrial. Al 1889 risale invece l'introduzione, da parte del marchese Carlo Ginori Lisci, di cinghiali e fagiani, poi fatti eradicare dal re Vittorio Emanuele III di Savoia poco dopo il 1899.\nL'ambiente marino \u00e8 piuttosto ricco: vi sono praterie di posidonia, anemoni marini, gorgonie e coralli. \u00c8 comune la presenza del pesce luna. Fino alla fine degli anni '70, era presente anche la foca monaca, specie ormai rarissima nelle acque italiane.\nLa capra di Montecristo.\nL'antica presenza della \"Capra aegagrus\" nell'Arcipelago Toscano \u00e8 documentata nella toponomastica latina e greca di alcune sue isole, come \"Capraria\" (Isola di Capraia) e \"Aigylion\" (Isola del Giglio). L'esistenza della capra selvatica a Montecristo \u00e8 testimoniata almeno dalla seconda met\u00e0 del XVI secolo (\u00ab\"vi sono quantit\u00e0 di capre piccine di pelo raso\"\u00bb) e dal secolo successivo (\u00ab\"queste [grotte] sono di continuo habitate da capre selvaggie che infinite ne sono nell'isola\"\u00bb e \u00ab\"non vi sono altro che capre salvatiche, alla caccia delle quali, nella primavera avanzata, vanno i cacciatori dell'isola dell'Elba, e qualche volta ancora i cacciatori di terraferma\"\u00bb). \nLa \"Capra aegagrus\" \u00e8 diffusa soprattutto in Asia minore e Medio Oriente, ma sono presenti delle popolazioni anche in alcune isole dell'Egeo e a Creta, derivanti da antiche immissioni operate dall'uomo quando la specie era ancora nelle prime fasi di domesticazione.\nA Montecristo la \"Capra aegagrus\" vive allo stato selvatico, in piccoli branchi che cambiano composizione e numero nei vari periodi dell'anno. Le corna sono ricurve, con la superficie anteriore compressa lateralmente in modo da formare una carena affilata (ricordano quelle dello stambecco). I maschi adulti presentano mantello bruno chiaro, spesso con riga mulina nera che continua sulle spalle e sulla parte ventrale degli arti; le femmine hanno invece mantello bruno chiaro uniforme.\nLa capra di Montecristo, oggi rappresentata da oltre 250 esemplari viventi in completa selvaticit\u00e0, non \u00e8 da considerare un elemento naturale della fauna isolana ed \u00e8 causa di notevole impatto sulla vegetazione autoctona. L'antichit\u00e0 del popolamento \u00e8 peraltro tale da conferire allo \"stock\" presente un notevole valore storico-culturale. La tutela delle locali capre rappresent\u00f2 inoltre una forte motivazione all'epoca dell'istituzione della riserva naturale, quando l'isola venne strappata alla speculazione. La specie riveste pertanto un ruolo emblematico a livello delle politiche di conservazione dell'isola.\nAl fine di garantire la salvaguardia della specie anche fuori dal contesto isolano, nel dicembre 2012 il Bioparco di Roma ha predisposto un recinto di per ospitare cinque esemplari fondatori, in caso di eventuali necessit\u00e0 di futuri ripopolamenti.\nInterventi di protezione.\nAd agosto 2012 sono state avvistate circa 600 berte minori \"(Puffinus yelkouan)\", che hanno potuto ripopolare i loro nidi grazie all'eradicazione del ratto nero, considerato causa del decremento e dell'estinzione della specie in quanto predatore delle uova e dei pulcini. In realt\u00e0, in parallelo ai numerosi spunti polemici che hanno alimentato i media, l'intervento di derattizzazione \u00e8 stato accuratamente monitorato dai tecnici del Parco Nazionale dell'Arcipelago Toscano e dell'Istituto Superiore per la Protezione e la Ricerca Ambientale, ed ha costituito un esempio di corretta gestione ambientale di portata unica nel contesto mediterraneo. Esiste al riguardo un apposito e completo volume riassuntivo dei risultati conseguiti (\"Quaderni del Parco\", Documenti tecnici 2, Portoferraio 2014).\nStoria.\nEt\u00e0 preistorica.\nAl Neolitico antico (VI-V millennio a.C.) risalgono alcuni frammenti di vasellame in ceramica ad impasto rinvenuti a Cala Maestra, tra cui uno con decorazione impressa \"cardiale\" insieme ad un coevo manufatto in selce, scoperti nel 1994. Sempre a Cala Maestra, nel 2000, fu rinvenuta una macina litica protostorica. Nel 1875 Gaetano Chierici rinvenne \u00ab\"tre schegge di selce dinanzi alla chiesa del convento, alla profondit\u00e0 di un m. in mezzo a terreno sciolto e misto a carboni\"\u00bb.\nEt\u00e0 antica.\nNelle acque tra Punta del Diavolo e Cala del Diavolo (profondit\u00e0 di 60 metri) giace il relitto di una nave \"oneraria\" campana naufragata durante prima met\u00e0 del III secolo a.C. Al largo di Punta del Diavolo (profondit\u00e0 di ) \u00e8 localizzato un altro relitto di \"oneraria\" (II secolo d.C.) con un carico di anfore vinarie di forma \"Pelichet 47\" proveniente dalla Francia meridionale. Tracce di frequentazione dell'isola in et\u00e0 romana e tardoromana sono presenti nella Cala di Santa Maria (nel 2012, durante una spedizione guidata da Silvestre Ferruzzi, vi \u00e8 stato rinvenuto un calice vitreo frammentario di forma \"Isings 111\", insieme a frammenti di anfore di Empoli) e a Cala Maestra; da quest'ultima localit\u00e0, in cui Gaetano Chierici rinvenne \u00ab\"qualche frammento di stoviglie romane, intorno al porto e nella valletta\"\u00bb, provengono scorie di riduzione del ferro. A questo proposito scrisse Giuseppe Giuli nel 1833: \u00ab\"Alla distanza d'un terzo di miglio dal lido del mare in questa stessa valle vi sono dei cumuli di scorie di ferro, e siccome non si trova nell'isola la miniera di questo metallo, \u00e8 da credersi che in altri tempi fosse portata dall'Elba per ridurla allo stato metallico.\"\u00bb Sull'isola, secondo alcune ipotesi avvalorate dal ritrovamento di un frammento di pavimentazione in \"opus signinum\" nell'area di Cala Maestra, si trovava una \"domus maritima\" di et\u00e0 romana.\nEt\u00e0 medievale e moderna.\nLa storia documentata di Montecristo comincia con la fondazione del monastero di San Mamiliano edificato attorno al V secolo da parte di monaci eremiti, secondo una tradizione gi\u00e0 attestata nel Medioevo, sui resti di un ipotetico tempio romano dedicato al dio Giove. Nel monastero sarebbe stato custodito un leggendario \"Tesoro\" frutto di donazioni ecclesiastiche; alla stessa epoca risale una cappella absidata costruita all'interno della Grotta di San Mamiliano, dove visse il santo nel V secolo. Nel 591 il papa Gregorio Magno mand\u00f2 l'abate Orosio a Montecristo per ristabilire la disciplina nel monastero. I monaci seguivano la regola cenobitica di Pacomio, verso il IX secolo si introdusse la regola benedettina.\nNel 1249 vi mor\u00ec l'eremita fiorentino Rinieri Buondelmonti. Le prime due grandi devastazioni subite dal monastero furono dovute agli attacchi saraceni del 727 e del 1323. Dal 1399 pass\u00f2 sotto lo Stato di Piombino. Durante il 1534 \u00ab\"all'isola detta Montechristo soggiornava una compagnia di corsali\"\u00bb. Nell'agosto 1553 Dragut, dirigendosi verso l'isola d'Elba, espugn\u00f2 il monastero decretandone la fine. L'ultimo abate che resse il monastero fu Federico De Bellis.\nDa quel momento l'isola di Montecristo rimase disabitata. Dal secolo XVI i sovrani piombinesi ricevettero vari solleciti da parte di molti Stati (su tutti, il Granducato di Toscana) affinch\u00e9 fortificassero l'isola, cacciandone i pirati e corsari che abitudinariamente la abitavano: un contenzioso destinato a rimanere irrisolto per secoli, con l'isola abbandonata al proprio destino. \nAl largo di Cala Maestra (profondit\u00e0 di 35 metri) si trova il relitto di un veliero militare del XVI secolo di cui furono clandestinamente recuperati, nel 1969, una colubrina in bronzo con un sacchetto contenente polvere pirica, palle di cannone, due bracciali in bronzo a tortiglione, una statuetta in ceramica a forma di leone stante, olle biansate in maiolica e coperchi in ceramica acroma.\nEt\u00e0 contemporanea.\nNel 1814 Napoleone Bonaparte fece inviare nell'isola un presidio militare. Durante il luglio 1833 il geologo senese Giuseppe Giuli esplor\u00f2 l'isola e redasse una descrizione tecnica. I primi tentativi di colonizzazione dell'isola, all'epoca di propriet\u00e0 di Carlo Cambiagi, avvennero nell'ottobre 1839 da parte di due eremiti tedeschi, Augustin Eulhardt di Nordhausen e Joseph Keim di Reutlingen, che tuttavia, a causa di incompatibilit\u00e0 caratteriali, desistettero dopo poco tempo. Nel 1843 si succedettero altri personaggi: il ventiquattrenne religioso tirolese Francesco Adolfo Oberm\u00fcller, al quale tuttavia il Granducato di Toscana non dette il permesso di ritirarsi sull'isola, e, dopo pochi mesi, il francese Charles Legrand assieme alla propria compagna, con l'intenzione di coltivare l'isola.\nI due coniugi si stabilirono all'interno del monastero, essendo ancora l'isola priva di costruzioni moderne, ma in seguito furono espulsi dal Governo toscano in quanto non riuscirono nella loro impresa agricola. Nell'aprile 1844 ci fu un altro tentativo di colonizzazione agricola da parte del francese Georges Guibaud, che si risolse con l'ennesimo insuccesso. Nel 1846 alcuni genovesi tentarono invano la stessa impresa.\nNel gennaio 1849 Jacques Abrial, imprenditore francese di origine ebraica domiciliato a Firenze, prese in affitto l'isola conducendovi quattro contadini di Barga (stipendiati con 40 lire mensili) assieme ad un supervisore; riusc\u00ec ad avviare una piccola ma proficua coltivazione di grano e vigne per tre anni e fece costruire i primi due edifici moderni di Montecristo, ossia il futuro Museo naturalistico e il cosiddetto Casotto dei Pescatori presso la spiaggia di Cala Maestra, oggi \"infopoint\" del Parco Nazionale Arcipelago Toscano. Per contrastare la presenza dei topi, Jacques Abrial introdusse alcuni gatti che tuttavia divennero ben presto inselvatichiti e furono uccisi. Il Governo granducale, nel 1849, invi\u00f2 sull'isola un distaccamento del \"Battaglione Insulare\"; durante lo stesso anno, presso un promontorio della costa occidentale dell'isola - che in seguito a tale episodio fu chiamato \"Punta dei Fanciulli\" - vennero uccisi due bambini da otto predoni che avevano precedentemente assalito, presso La Spezia, la tartana sarda \"Madonna delle Vigne\" salpata da Genova alla volta di Livorno con a bordo merci coloniali e 60.000 franchi, sulla quale i due piccoli si trovavano. In tale periodo sull'isola vivevano 11 persone: un caporale, un fattore, quattro contadini e cinque pescatori di aragoste originari di Marina di Campo.\nNel 1852 uno scozzese, George Watson Taylor, barone di Strichen, acquist\u00f2 l'isola per 50.000 lire e trasform\u00f2 Cala Maestra in una area verde con giardini terrazzati e specie arboree esotiche, tanto da essere soprannominato \"Conte di Montecristo\". A questo periodo risale l'edificazione del vasto caseggiato successivamente chiamato \"Villa Reale\" (poich\u00e9 futura residenza di caccia del re Vittorio Emanuele III di Savoia), la realizzazione del piccolo molo a Cala Maestra e l'immissione dell'ailanto, specie vegetale che sino ad oggi ha mutato l'assetto vegetazionale dell'isola. Nello stesso anno l'isola fu visitata dall'ingegnere cartografico Giovacchino Callai e dallo storico Vincenzo Mellini, che rilevarono e descrissero i ruderi degli edifici storici presenti a Montecristo. Nell'autunno del 1860 l'isola fu saccheggiata da alcuni esuli italiani residenti a Londra, politicamente ostili a George Watson Taylor, che, a bordo del piroscafo \"Orwell\" capitanato da Raffaele Settembrini, si stavano dirigendo nell'Italia Meridionale per arruolarsi con i garibaldini. Di fronte all'ingente somma di denaro richiesta da Watson Taylor in riparazione dei danni, il Governo ritenne pi\u00f9 opportuno acquistare l'isola. Montecristo fu poi acquistata dal Governo italiano il 3 giugno 1869 per la somma di lire dal proprietario Watson Taylor. Probabilmente a tale periodo risalivano alcune sepolture (circa otto) rinvenute a Cala Maestra durante lavori agricoli per la realizzazione di un vigneto.\nAgli inizi del 1870 sull'isola arriv\u00f2 l'eremita Davide Lazzaretti, che visse all'interno della Grotta di San Mamiliano per 40 giorni. Dopo ulteriori tentativi di colonizzazione, nel novembre 1874 il Governo italiano vi insedi\u00f2 una colonia penale agricola con 45 detenuti e 5 guardie carcerarie, succursale di quella di Pianosa, che dur\u00f2 sino al 1884. Nel 1875 a Montecristo si rec\u00f2 il paleontologo Gaetano Chierici che scrisse un'accurata descrizione storica ed archeologica dell'isola. Il 10 maggio 1884 venne smantellata la colonia penale agricola di Montecristo che aveva sede nella futura Villa Reale; per ben tre anni, sino al 1889, l'edificio venne saccheggiato degli arredi e persino del manto di copertura.\nNel 1889 il Demanio di Livorno concesse in affitto l'isola al marchese fiorentino Carlo Ginori Lisci, che trasform\u00f2 Montecristo in una riserva di caccia personale e vi fece stabilire tre famiglie di agricoltori; dei numerosi ospiti che si recavano a cacciare settimanalmente sull'isola, partendo da Livorno con lo yacht \"Urania\" di propriet\u00e0 dello stesso marchese, fece parte il poeta Renato Fucini, il musicista Giacomo Puccini, il principe Alberto I di Monaco con la moglie Alice Heine, il marchese Eugenio Niccolini, il deputato Antonio Civelli e il re Vittorio Emanuele III. Per avere rapidi collegamenti con Firenze, il marchese istitu\u00ec a Montecristo un servizio di piccioni viaggiatori.\nL'isola \u00e8 stata, nel 1896, la meta del viaggio di nozze fra l'allora principe ereditario d'Italia Vittorio Emanuele e Elena del Montenegro.\nNel 1899 Carlo Ginori Lisci concesse ogni diritto sull'isola a Vittorio Emanuele III, tramite il pagamento di un affitto pari a lire; l'isola divenne una riserva di caccia reale esclusiva per la famiglia Savoia; il re raggiungeva l'isola con il piroscafo \"Vela\" che partiva da Porto Santo Stefano. Al momento del passaggio di propriet\u00e0, Carlo Ginori Lisci disse al re: \u00ab\"Se io sono, come mi avete chiamato, il vero conte di Montecristo, voi ne siete il sovrano; il mio \u00e8 un possesso provvisorio, il vostro un dominio sovrano. Cedo i miei diritti\"\u00bb.\nDurante la seconda guerra mondiale, periodo in cui la \"Villa Reale\" fu spogliata di tutti gli arredi, a Montecristo fu installata una postazione militare italo-tedesca. Nel 1948, durante un'esercitazione militare, un bombardiere inglese precipit\u00f2 sull'isola provocando la morte di tutti i sette occupanti.\nNel 1949 la Direzione generale del Demanio diede in concessione l'isola ad un consorzio di cooperative di pescatori e affini, la \"Consorpesca\". I diritti di gestione furono poi acquistati dalla societ\u00e0 romana \"Oglasa\" nel 1953. Nel 1970 la stessa societ\u00e0 cre\u00f2 il \"Montecristo Sporting Club\" per utenza di elevata condizione sociale, sfruttando la caccia d'inverno e il turismo d'estate. Successivamente a un'intensa campagna giornalistica, l'isola venne sottratta alla speculazione e il 4 marzo 1971 Montecristo fu dichiarata \"Riserva Naturale dello Stato\" con un decreto emanato dai Ministeri della Marina mercantile, delle Finanze e dell'Agricoltura e Foreste. Nel 1977 la Riserva Naturale fu inclusa nella \"Rete europea delle Riserve Biogenetiche del Consiglio d'Europa\". Con decreti del Ministero della Marina del 1979 e del 1981 \u00e8 stata anche istituita, sulle acque che circondano l'isola, una zona di tutela biologica per un raggio di 500 metri, poi aumentato ad .\nIl Tesoro di San Mamiliano.\nRisale al 2004 la scoperta di un tesoro di monete auree sotto l'altare della chiesa di San Mamiliano a Sovana, composto da 498 solidi in fior di zecca databili agli imperatori Leone I e Antemio, tra il 457 e il 474, quindi poco dopo la morte di Mamiliano. Leggende popolari e tradizioni orali ricordavano la presenza di un tesoro sotto l'altare del monastero di San Mamiliano a Montecristo, leggende che poi vennero riscritte da Alexandre Dumas nel celebre romanzo del \"Conte di Montecristo\". Almeno due documenti antichi citano la memoria di un tesoro sull'isola: nel 1549 il Granduca di Toscana Cosimo I vi sconsigliava di fare ricerche per la presenza di pirati, mentre una spedizione dalla Corsica nel 1670 scov\u00f2 solo \u00ab...\"alcuni pignatti e vasi pieni di cenere\"...\u00bb. Non appare quindi come un caso che un tesoro si trovasse effettivamente nella chiesa di San Mamiliano, non per\u00f2 in quella di Montecristo ma a Sovana in provincia di Grosseto. Le monete sono state ordinate nel museo di Sovana, inaugurato il 28 luglio 2012.\nI fuochi di Montecristo.\nL'antica usanza di accendere fuochi di segnalazione sulla vetta dell'isola, o nelle immediate vicinanze, \u00e8 perdurata dal Medioevo sino a tempi relativamente recenti. \nIn un testo del 1787 si legge che \u00ab...\"facendo fuoco Monte Cristo era segno di corsari barbareschi e di perdita di filuga\".\u00bb\nNel 1875 Gaetano Chierici scrisse che \u00ab...\"per l'erta della costa che separa la Cala Maestra da quella di Santa Maria\" (...). \"S'accese l'alta catasta, che divamp\u00f2 rapidamente. Un istante dopo il chiarore d'una gran fiamma apparve di rimpetto: rispondevano al saluto quelli di Pianosa...\"\u00bb.\nUn'altra documentazione del 1877 riporta che \u00ab...\"nel caso in cui occorra domandare soccorso o, per altro imperioso bisogno, comunicare colla vicina Pianosa, sul far della notte vien acceso un gran fuoco sulle alture dell'isola\"...\u00bb.\nSino ai primi decenni del XX secolo, i fuochi di Montecristo avevano una precisa classificazione: un fuoco corrispondeva a mancanza di viveri, due fuochi corrispondevano alla presenza di un ammalato, tre fuochi significavano il decesso di una persona.\nAltri fuochi venivano accesi presso le absidi delle chiese tirreniche per comunicare con il monastero di San Mamiliano; tale uso si perpetu\u00f2 simbolicamente in Corsica sino alla met\u00e0 del XX secolo presso la chiesa di San Mamiliano a Moriani.\nLa leggenda dell'acqua \u00abmaledetta\u00bb.\nSecondo la tradizione popolare, la limpida acqua che scorre stagionalmente nel \"Fosso del Diavolo\" (settore nordoccidentale dell'isola) procurerebbe la morte non immediata di chi la beve."}
{"id": "15148", "revid": "1318658", "url": "https://it.wikipedia.org/wiki?curid=15148", "title": "Langhe", "text": "Le Langhe sono un territorio o sub-area geografica del basso Piemonte, situato tra le province di Cuneo e Asti, costituito da un esteso sistema collinare, delimitato dal corso dei fiumi T\u00e0naro, Belbo, B\u00f2rmida di Millesimo e B\u00f2rmida di Spigno e confinante con l'Astesana, il Monferrato e il Roero.\nSi suddividono in:\nIl 22 giugno 2014, durante la 38\u00aa sessione del comitato UNESCO a Doha, le Langhe sono state ufficialmente incluse, assieme a Roero e Monferrato, nella lista dei beni del Patrimonio dell'Umanit\u00e0.\nEtimologia del nome.\nL'\u00e8timo del nome \"langhe\" (in piemontese indica proprio la collina) \u00e8 incerto. \nDante Olivieri aveva proposto un accostamento alla voce lombarda \"lanca\", poi ha aderito alla proposta di Giulia Petracco Sicardi che, partendo dall'etnico ligure \"Langates\", ha ricavato una base riferita alla posizione del castello o al castello stesso, dove vivevano queste popolazioni. \nNino Lamboglia invece propende per un accostamento a una base non indoeuropea \"lanka\", che si riscontra anche in \"Langobriga\" (citt\u00e0 ), dal probabile significato di \"conca, avvallamento\" e, da questo, \"zona collinare\". Un documento del X secolo parla di \"Langarum\". \nNel 1300, nella \"Cronica Imaginis Mundi\", di Iacopo d'Acqui, c'\u00e8 scritto \u00abin muntibus Albe, ubi dicitur \"Langhe\"\u00bb.\nGeologia.\n\"Oligocene\": nell'epoca in cui compaiono le prime scimmie antropomorfe, il Piemonte, come tutta la Pianura padana, \u00e8 coperto dal mare; questo \"bacino terziario piemontese\" confina, a sud, con le Alpi Marittime e con il basamento di quello che sar\u00e0 l'Appennino. \nIn particolare, \u00e8 probabile che l'origine dell'Appennino ligure e dei sistemi collinari a esso connessi (le Langhe, quindi), sia collegato al fenomeno dello sfenocasma ligure, o sardo-corso: rotazione avente per perno il Golfo di Genova e responsabile dell'allontanamento, dalle coste provenzali, di Corsica e Sardegna.\n\"Miocene\": il piano pi\u00f9 antico del Miocene \u00e8 l'Aquitaniano, cui appartengono i paesi pi\u00f9 ad alta quota delle Langhe. \nAlla fine del Miocene, il Mediterraneo \u00e8 un mare praticamente isolato dall'Atlantico; l'evaporazione, non compensata dai riflussi atlantici, porta alla formazione di notevoli banchi evaporitici (gessi) e all'emersione delle basse colline di Langhe e Monferrato. \nNei gessi presenti fra Cherasco, Verduno, Guarene, Castagnito, Magliano, si trovano banchi di marne, ricche di fossili marini e vegetali, prova di un clima praticamente tropicale.\n\"Pliocene\" (5 Ma): una nuova trasgressione marina, dovuta a movimenti separatori presso Gibilterra, risommerge il Piemonte, con esclusione proprio di Langhe e Monferrato, separati dal Bacino Pliocenico Astigiano, braccio di mare, poco profondo, avente come limite occidentale il golfo di Cuneo. \nLe sabbie plioceniche restituiscono scheletri di mammiferi sia marini che terrestri.\nIl Pliocene segna la transizione fra Era Terziaria e Era Quaternaria;, in questo periodo si ha la definitiva scomparsa del \u201cmare Piemontese\u201d, che lascia il posto a una vasta pianura, per molto tempo paludosa, in cui, a seconda delle oscillazioni climatiche, trovano il loro habitat elefanti, cervi, mammut, iene, ghepardi.\n\"Quaternario\": le progressive spinte, verso nord, del continente africano provocano il lento sollevamento del territorio, disegnando gli attuali sistemi collinari; il raffreddamento del clima porta all'alternanza di periodi aridi e periodi umidi nel corso dell'anno.\nOrmai siamo nella nostra era; l'ultimo grande contributo geologico \u00e8 dato dalle glaciazioni, rimodellanti la struttura di Alpi e Prealpi, con le loro morene. \nLa bassa altitudine delle Langhe non ha consentito l'avanzata dei ghiacciai, ma sono presenti accumuli di l\u00f6ss, limo argilloso, prodotto da fenomeni di erosione, trasportato a grandi distanze da venti impetuosi, che spazzavano la pianura.\nStoria.\nIl neolitico arriva nel corso del V millennio a.C. Nell'et\u00e0 del ferro dominano le trib\u00f9 Liguri degli Epanteri e degli Stazielli, che, in seguito alle migrazioni galliche, formano la cultura celtoligure. Furono sottomessi dai romani nel 179 a.C., ma solo con Augusto si pu\u00f2 parlare di un vero processo di romanizzazione. Durante il periodo carolingio fanno parte della Marca Aleramica, il cui primo titolare, Aleramo, contribu\u00ec a liberare Piemonte e Liguria di Ponente dai pirati musulmani.\nAlcuni territori rimasero in diretto possesso degli Aleramici, sotto l'autorit\u00e0 del Senato di Milano, fino al '700, quando passarono al Ducato di Savoia, col trattato di Utrecht (1713) al termine della guerra di successione spagnola. Tra '800 e inizio '900 le Langhe conobbero un forte degrado e un'estrema povert\u00e0 (raccontata dalle testimonianze raccolte da Nuto Revelli ne \"Il mondo dei vinti\"), seguito da un progressivo spopolamento a favore delle citt\u00e0 industriali (soprattutto Torino e Savona).\nDurante la Seconda guerra mondiale, le Langhe furono teatro della lotta di Resistenza, descritta nei romanzi dell'albese Beppe Fenoglio. Nel corso degli anni '90 un rinnovato interesse per il mondo agreste ha portato alla ristrutturazione (spesso operata da cittadini non italiani) di cascine e castelli, riconvertiti in agriturismi, \"bed and breakfast\" e musei etnografici, nonch\u00e9 all'investimento in produzioni agricole d'eccellenza e all'interesse per il turismo. Tutto ci\u00f2 ha tramutato le Langhe in una zona economicamente competitiva e benestante.\nDialetto.\nNelle Langhe si parla un dialetto del piemontese, molto particolare, ricco di influssi liguri e di arcaismi: il \"langarolo\" (in piemontese \"langareul\" o \"langh\u00e8t\").\nVarianti fonetiche dal piemontese standard.\nPassaggio 'a' \u2192 'o' quando tonica (it. \"muro\"; piem. \"muraja\"; lang. \"mur\u00f2ja\").\nPassaggio (saltuario) 's' \u2192 'sc' come in ligure anzich\u00e9 in 's' o 's-c' come in piemontese (it. \"uscire\", piem. \"seurte\", lang. \"scieurte\").\nRotacismo (saltuario) della \u2018l\u2019 che diventa una specie di 'r' moscia (it. \"il cane\", lang. \"'r can\", piem. \"el can\").\nPassaggio 'c' morbida \u2192 'z' (toponimo Cerretto, piem. Sreij, lang. Zr\u00e9; la citt\u00e0 di Ceva diventa Zeva; it. \"di qua\", piem. \"ed s\u00e0\", lang. \"ed z\u00e0\").\nIl latino \u2018ct\u2018, che in italiano diventa \u2018tt\u2019 (noctem = notte), in piemontese standard diventa \u2018it\u2019 (notte = \"neuit\") mentre nelle Langhe diventa \u2018cc\u2019 (notte = \"neucc\", latte = \"lacc\", letto = \"lecc\").\nIn alcune zone pi\u00f9 ad alta quota la 'u' (sempre pronunciato alla francese) e 'i' cambiano leggermente pronuncia e il piemontesissimo \"Turin\" (Torino) diventa \"Tirein\".\nInfluenze tipicamente liguri.\nSolo in pochi paesi di pi\u00f9 alta quota delle Langhe il latino 'pl'e 'bl'diventa 'cc' e 'gg' (plovere = \"cieuve\"; blancum = \"gianc\").\nAccanto all'affermazione tipica piemontese '\u00e9, \u00f2i', compare anche il ligurissimo \"sci\".\nIl suono \u2018g\u2019 di \u2018giocare\u2019 pu\u00f2 diventare \u2018z\u2019 (giogo = \"zou\", gioco = \"zeugh\", gi\u00e0 = \"z\u00e0\", ma \"giovane\" rimane \"giovo\", pronunciato \"giu-u\").\nTermini particolari.\nAl tipico piemontese \"guard\u00e9, vard\u00e9\" (guardare), si sostituisce \"beich\u00e9\", (lo si trova anche in lingua occitana, \"beicar\").\nAl tipico piemontese \"an dovi \"(dove), si sostituisce \"a landa\".\nSebbene presente in piemontese standard, nelle Langhe sopravvive con maggior disinvoltura la negazione \"pa\" anzich\u00e9 \"nen\" (\"i sai pa\" = non so), l'originale interrogativa invertita piemontese (veus-ti? = vuoi?) e il pronome verbale, sebbene diverso alla terza persona singolare (it. \"lui viene\", piem. \"chiel a ven\", lang. \"chiel o ven\").\nNonostante queste e molte altre differenze di suoni e di termini, la struttura sintattica e grammaticale del langarolo rimane all'interno della \"koin\u00e8\" piemontese, discostandosi notevolmente da quella ligure.\n\"Esempio\" (proverbio): \"S'o sraina 'd neucc, 'r bel teimp o dura paid 'd un euv cheucc\".\n(Se si rasserena di notte il bel tempo dura come un uovo cotto).\nFlora e fauna.\nNella zona pi\u00f9 alta sopravvive, in numero sempre pi\u00f9 ridotto, il pino silvestre (commercialmente noto come Pino di Scozia o di Svezia), autentico \"fossile vivente\" della vegetazione dell'ultimo periodo glaciale.\nEconomia e prodotti tipici.\nOltre che per lo sviluppo del settore terziario, la zona si distingue per la sua poliforme produzione enogastronomica.\nLe Langhe sono anzitutto un importante centro di viticoltura e vinificazione, dove spiccano numerose variet\u00e0 di vino (in larga parte soggette a certificazioni DOC e DOCG), quali Barolo, Nebbiolo, Barbaresco, Dolcetto d'Alba, Dolcetto di Dogliani, Barbera d'Alba, Pelaverga di Verduno.\nAltrettanto celebre \u00e8 il tartufo bianco di Alba, in onore del quale ogni anno vi si tiene una fiera internazionale.\nCapillarmente diffusa \u00e8 altres\u00ec la coltivazione della nocciola \"Tonda Gentile delle Langhe\".\nNumerosi sono anche i formaggi sottoposti a tutela DOP, primi fra tutti le Robiole di Roccaverano e di Murazzano.\nLa variet\u00e0 sopra descritta ha favorito negli anni lo sviluppo del turismo enogastronomico.\nClima.\nNella bassa delle Langhe il clima \u00e8 padano, temperato nelle temperature massime sui rilievi. \nNella pianura di Alba non sono rare temperature estive massime superiori ai 30\u00b0.\nNella parte alta delle Langhe il clima pu\u00f2 definirsi appenninico, con influssi padani.\nLe estati sono generalmente pi\u00f9 fresche e ventilate che nella zona pi\u00f9 bassa delle Langhe (media di luglio intorno ai 20\u00b0, sui rilievi); gli inverni sono freddi, nelle valli (sono frequenti minime di \u22125/\u221210\u00b0) e pi\u00f9 miti sui colli (media delle minime intorno agli 0\u00b0). \nSono molto frequenti le inversioni termiche, a causa della differenza di insolazione.\nLe precipitazioni annue variano dai circa 800\u00a0mm. di Alba ai 1.100 dello spartiacque appenninico.\nIl regime pluviometrico \u00e8 sub-litoraneo, con un minimo principale estivo (luglio) e uno secondario invernale; il massimo assoluto \u00e8 autunnale; le precipitazioni primaverili tendono a essere molto variabili, negli anni.\nTra giugno e luglio, specie dopo una primavera avara, \u00e8 frequente il rischio di aridit\u00e0 (accentuata anche dal clima secco e ventilato). \nNel trimestre estivo \u00e8 garantita una precipitazione media di circa 100\u2013150\u00a0mm. (spesso concentrata in pochi violenti temporali, anche accompagnati da grandine).\nA volte, in maggio, giugno e luglio pu\u00f2 soffiare un vento, chiamato \"marin\", che porta un po' di fresco in alta quota, in quanto l'aria che arriva da sud risente del mar Ligure, ancora freddo.\nLe Langhe sono molto nevose, con una media annua di 50\u2013100\u00a0cm., anche a bassa quota, con permanenza al suolo di oltre 30 giorni.\nNegli ultimi anni si \u00e8 assistito a una seria riduzione delle precipitazioni, anche nevose, soprattutto a partire dalla tarda primavera, e a un aumento dell'intensit\u00e0 giornaliera autunnale (il 15 settembre 2006 sono caduti oltre 100\u00a0mm. di pioggia, nelle 24 ore).\nSecondo la classificazione del K\u00f6ppen tutta la zona al di sopra dei 500 metri, circa, di altitudine \u00e8 compresa nella categoria \"Cfb\"; per contro le terre al di sotto di questa altitudine sono comprese nella categoria \"Cfa\".\nCentri principali.\nZona bassa delle Langhe\nZona alta delle Langhe\nValli Bormida e Uzzone\nLanga Cebana"}
{"id": "15152", "revid": "284225", "url": "https://it.wikipedia.org/wiki?curid=15152", "title": "Monopolo elettrico", "text": ""}
{"id": "15153", "revid": "1118", "url": "https://it.wikipedia.org/wiki?curid=15153", "title": "Opensource", "text": ""}
{"id": "15155", "revid": "124219293", "url": "https://it.wikipedia.org/wiki?curid=15155", "title": "Henryk Sienkiewicz", "text": "\u00c8 l'autore del celebre romanzo \"Quo vadis?\", per il quale ricevette nel 1905 il Premio Nobel per la letteratura.\nBiografia.\nNacque da J\u00f3zef Sienkiewicz (1813-1896), di remote origini tatare, e da Stefania Cieciszowska (1820-1873) nel paese di Wola Okrzejska, nella Polonia orientale, allora dominata dall'Impero russo. Nel 1866, terminato il ginnasio, s'iscrisse al dipartimento di giurisprudenza, nella Scuola Centrale di Varsavia, per poi cambiare e frequentare i corsi di medicina. Fin\u00ec quindi col laurearsi in lettere, come aveva sognato fin dall'inizio. A Varsavia fu recensore in alcune riviste e divenne in seguito articolista dei quotidiani \"Gazeta Polska\" e \"Czas\", firmandosi con lo pseudonimo di \"Litwos\".\nPochi anni dopo, pubblic\u00f2 il suo primo romanzo, \"Invano\" (\"Na marne\") e, successivamente, usc\u00ec a puntate la storia dei protagonisti della \"Trilogia\": \"Il diluvio\" (\"Potop\"), \"Col ferro e col fuoco\" (\"Ogniem i mieczem\") e \"Il signor Wo\u0142odyjowski\" (\"Pan Wo\u0142odyjowski\"), che ebbero ampia diffusione in Polonia, visti come speranza d'indipendenza e liberazione dalla schiavit\u00f9 nazionale. Ormai famoso nella sua terra, Henryk decise di compiere alcuni viaggi all'estero. And\u00f2 infatti in Russia, Germania, Francia, Svizzera, Grecia, Turchia, Egitto, India, Stati Uniti e Italia, paese in cui tornava sempre volentieri e che considerava quasi una seconda patria.\nFu l'Italia, inoltre, a dargli lo spunto per la sua opera pi\u00f9 famosa, \"Quo vadis?\". Preso domicilio a Roma nel 1893 in un hotel di via Bocca di Leone, ebbe come guida il pittore polacco Henryk Siemiradzki, che viveva l\u00e0 da molti anni. Fu quest'ultimo a mostrare a Sienkiewicz, tra la via Appia Antica e la via Ardeatina, la cappella nel cui ammattonato c'era un pezzo della vecchia strada con l'impronta di un piede; fu l\u00ec che, secondo la tradizione e l'apocrifo degli Atti di Pietro, Cristo avrebbe incontrato Pietro in fuga da Roma e risposto al quesito dell'apostolo: \u00abDomine, quo vadis?\u00bb.\nHenryk Sienkiewicz mor\u00ec il 15 novembre 1916 nell'hotel Du Lac, nella citt\u00e0 svizzera di Vevey. Il 27 novembre dello stesso anno, le sue spoglie furono deposte nel sottosuolo della cattedrale di Varsavia."}
{"id": "15162", "revid": "287204", "url": "https://it.wikipedia.org/wiki?curid=15162", "title": "Nitromannite", "text": "La nitromannite o mannitolo esanitrato \u00e8 il prodotto di \"nitrazione\" della mannite. \u00c8 un potente esplosivo, pi\u00f9 stabile della nitroglicerina, e si impiega nei detonatori, come esplosivo secondario.\nIl processo di produzione \u00e8 la nitrazione del mannitolo con miscela solfonitrica, con acido solforico al 98% e acido nitrico dal 65% in su, anche se una certa percentuale d'acqua nell'acido nitrante favorisce la sostituzione dei gruppi idrossilici (OH) con gruppi nitrato (ONO\u00b2).\n\u00c8 insolubile in acqua ma solubile in solventi polari come alcool e acetone, nei quali viene disciolto e ri precipitato in una soluzione acquosa di sali carbonatici al fine di eliminare eventuale acido intrappolato tra i cristalli, e dunque rendere il prodotto finale pi\u00f9 stabile.\nSi utilizza anche in miscela con PETN.\nHa fattore R.E. di circa 1.70"}
{"id": "15164", "revid": "712828", "url": "https://it.wikipedia.org/wiki?curid=15164", "title": "Edgar Rice Burroughs", "text": "Biografia.\nPrivo di un'istruzione regolare al di l\u00e0 delle scuole dell'obbligo, Burroughs - dopo aver rinunciato alla carriera militare nel 7\u00ba Cavalleggeri - comincia a lavorare nella fabbrica del padre.\nSuccessivamente tenta la fortuna in numerosi mestieri: poliziotto ferroviario, minatore, cercatore d'oro, negoziante in un drug-store, venditore di temperini, venditore ambulante di dolciumi, cow-boy ed anche contabile, a dimostrazione di una perenne insoddisfazione che era, specie in quegli anni, una sua caratteristica.\nSotto le lune di Marte.\nNel 1912, amareggiato e sull'orlo del suicidio a causa dei numerosi insuccessi professionali, realizza un romanzo d'avventura di genere fantascientifico: \"Sotto le lune di Marte\" (\"Under the Moons of Mars\", pubblicato anche come \"A Princess of Mars\"). Neanche stavolta per\u00f2 l'autore \u00e8 sicuro di s\u00e9, tanto che non firma il manoscritto col proprio nome, ma sceglie lo pseudonimo di Normal Bean (\"Tipo Qualsiasi\").\nIl romanzo, che costituisce il primo libro di una fortunata serie di ben undici volumi (fino al 1943), narra le avventure vissute sul pianeta Marte dal capitano John Carter; serializzato in sei puntate sulla rivista \"The All-Story\", ottiene un successo immediato e, appunto, imprevisto da parte dell'autore.\nNasce il re della giungla.\nIl vero successo, per\u00f2, Burroughs lo otterr\u00e0 allorquando proporr\u00e0 un nuovo e incredibile personaggio.\nNon \u00e8 passato ancora molto tempo dalla pubblicazione di \"Sotto le lune di Marte\", quando fa la comparsa, sempre su \"The All-Story\", il suo \"Tarzan delle Scimmie\" (\"Tarzan of the Apes\"), che, pubblicato per la prima volta nel 1914, diviene in breve un clamoroso \"best seller\" in tutto il mondo conquistando la fantasia ed il favore di un pubblico eterogeneo e di tutte le et\u00e0. \u00c8 l'erede di Mowgli, il \"figlio dei lupi\" ideato da Rudyard Kipling nei suoi due \"Libri della giungla\", sarebbe presto divenuto uno degli eroi pi\u00f9 famosi di tutti i tempi, tanto che Burroughs gli dedicher\u00e0 un ciclo narrativo che conta ventotto libri, tradotti in pi\u00f9 di 50 lingue, almeno trenta film e una lunga serie di fumetti, telefilm e cartoni animati.\nStimolato dall'inaspettato successo riscosso dalle sue prime opere, Burroughs continua a scrivere, e nei successivi anni venti e trenta emerge come uno dei pi\u00f9 amati ed imitati scrittori d'avventura e fantascienza.\nDue citt\u00e0 in suo onore.\nScrittore quanto mai prolifico (anche se molte volte la critica non \u00e8 stata molto benevola con lui), Burroughs scrive fino agli ultimi anni di vita, collezionando sempre maggiori successi e pubblicando circa settanta libri che venderanno non meno di duecento milioni di copie in tutto il mondo; la sua fortuna economica crescer\u00e0 tanto da permettergli di fondare una propria casa editrice, la \"Edgar Rice Burroughs, Inc.\", per la pubblicazione dei suoi scritti.\nL'incredibile (e apparentemente inesauribile) vena letterario-visionaria di Burroughs ha portato l'autore di Tarzan ad una continua ricerca di nuovi \"territori della fantasia\", con la creazione di almeno altri tre importanti filoni: quello del ciclo di \"Pellucidar\" (1922-1963) ambientato al centro della terra e popolato da uomini ancora allo stadio dell'et\u00e0 della pietra; quello della \"Terra dimenticata dal tempo\" (del 1918) ambientato su un'isola sperduta dell'oceano Pacifico; ed infine quello del cosiddetto \"Ciclo venusiano\", ultimo in ordine di tempo, iniziato nel 1934 con \"I pirati di Venere\" (\"Pirates On Venus\").\nBurroughs mor\u00ec nel 1950 a Encino, in California, lasciando ai figli un'eredit\u00e0 di oltre dieci milioni di dollari. Due citt\u00e0, una in California e l'altra nel Texas, verranno battezzate rispettivamente Tarzana e Tarzan in onore del suo personaggio pi\u00f9 famoso.\nIl suo corpo venne cremato e, secondo le sue ultime volont\u00e0, le ceneri vennero sparse davanti a un albero lungo il Ventura Boulevard di Tarzana."}
{"id": "15168", "revid": "767487", "url": "https://it.wikipedia.org/wiki?curid=15168", "title": "Ghost Dog - Il codice del samurai", "text": "Ghost Dog - Il codice del samurai (\"Ghost Dog: The Way of the Samurai\") \u00e8 un film del 1999 scritto e diretto da Jim Jarmusch, interpretato da Forest Whitaker.\n\u00c8 stato presentato in concorso al 52\u00ba Festival di Cannes.\nTrama.\nGhost Dog \u00e8 il soprannome di un sicario, che vive solitario in una sporca terrazza del New Jersey, seguendo i precetti del Bushido, il codice di comportamento del samurai. Vive semplicemente; l'unico piacere che si concede \u00e8 l'allevamento dei suoi piccioni, servendo il suo signore Louie, un mafioso italoamericano che gli aveva salvato la vita otto anni prima. Quando per\u00f2, nell'adempimento di uno dei suoi \u00abcontratti\u00bb, si ritrova faccia a faccia con la figlia del padrino, il capo di Louie, le cose si complicano.\nProduzione.\nRiferimenti a \"Le Samourai\".\nIl regista prende spunto da molte tipologie di film (western, thriller, commedia...), ma la sua fonte d'ispirazione primaria \u00e8 il film \"Le Samoura\u00ef\" (in italiano \"Frank Costello faccia d'angelo\") di Jean-Pierre Melville del 1967, uno dei padri del noir:\nAccoglienza.\nIncassi.\nCostato 2.000.000 di dollari, il film ha incassato 9.380.473 dollari nel mondo, di cui 3.308.029 dollari negli Stati Uniti.\nCritica.\nIl film \u00e8 uno dei pi\u00f9 apprezzati dal pubblico nella filmografia di Jarmusch. Il Morandini gli attribuisce quattro stelle su cinque e scrive: \"L'anomalia di questo film gangster che inclina al noir, pi\u00f9 vicino al cinema europeo che a quello americano (a Melville pi\u00f9 che a Scorsese), \u00e8 nel protagonista. Come con il western in Dead Man, Jarmusch visita il genere gangster in modi critici e originali, tracciando la traiettoria di un uomo verso la morte e proponendo la sua personale visione della storia degli USA, paese di minoranze emarginate e di trib\u00f9 che scompaiono. Pi\u00f9 che la vicenda contano i personaggi, l'atmosfera di struggente malinconia e il linguaggio ieratico e nobile di cui \u00e8 impregnata. Sorvegliato dall'angelo custode dell'ironia, attraversato da soprassalti grotteschi, lampi di tragicommedia, pause di tenerezza. La fotografia di Robby M\u00fcller e la musica di RZA, leader del Wu Tang Clan, contribuiscono al risultato, ammirevole per variet\u00e0 di toni e ricchezza di particolari. Manieristico? Forse, ma di un manierismo di alta classe\". Al contrario Il Farinotti attribuisce al film solo due stelle su cinque, commentando: \"Regia importante per la storia di uno strano killer che si ispira all'etica degli antichi samurai, ma \u00e8 costretto ad uccidere chi prima serviva. Prodotto curioso, anche se non del tutto convincente. Violenza citata come fattore estetico\"."}
{"id": "15170", "revid": "1428919", "url": "https://it.wikipedia.org/wiki?curid=15170", "title": "Citt\u00e0 del Paraguay", "text": "Citt\u00e0 pi\u00f9 popolose.\nAltre citt\u00e0 del Paraguay:"}
{"id": "15176", "revid": "599013", "url": "https://it.wikipedia.org/wiki?curid=15176", "title": "Esplosivo", "text": "Un esplosivo (o materiale esplosivo) \u00e8 una sostanza o una miscela o miscuglio in cui avviene decomposizione chimica con grandissima rapidit\u00e0 e la cui decomposizione avviene con Autopropagazione e sviluppa una grande quantit\u00e0 di calore e gas, generando un'onda di pressione attraverso la quale si propaga l'esplosione. Si tratta quindi di sostanze ad alto contenuto energetico che si decompongono attraverso l'esplosione per raggiungere un livello energetico pi\u00f9 basso, portando quindi alla formazione di sostanze pi\u00f9 stabili.\nSi parla di esplosivo a basso potenziale e ad alto potenziale a seconda della velocit\u00e0 di propagazione della fiamma. Sopra i 2500 m/s \u00e8 da considerarsi ad alto potenziale. Generalmente esso, a seconda delle condizioni a cui \u00e8 sottoposto, pu\u00f2 dare origine ad una deflagrazione (velocit\u00e0 subsonica, circa 340 m/s) o ad una detonazione (velocit\u00e0 supersonica).\nLa polvere pirica \u00e8 un deflagrante ma pu\u00f2 provocare una detonazione in certe condizioni, ma la sua velocit\u00e0 non supera i 1500 m/s.\nStoria.\nI primi impieghi degli esplosivi furono probabilmente i dispositivi incendiari e i giochi pirotecnici. La polvere nera era nota in Cina gi\u00e0 a partire dal IV secolo a.C. ed era utilizzata per scopi bellici.\nNel XVII secolo la polvere nera fu utilizzata per la prima volta nell'ambito dell'industria mineraria allo scopo di frantumare le rocce.\nNel XIX secolo, in seguito allo sviluppo della chimica organica, vennero sintetizzati nuovi esplosivi, tra cui il perclorato di ammonio, la nitrocellulosa, la nitroglicerina e la dinamite, quest'ultima scoperta da Alfred Nobel nel 1873.\nL'avvento del primo conflitto mondiale e del secondo conflitto mondiale port\u00f2 alla formulazione di nuovi esplosivi, tra cui ciclotrimetilentrinitroammina (RDX) e tetranitrato di pentaeritrite (PETN).\nPotere esplosivo.\nIl valore quantitativo del potere esplosivo pu\u00f2 essere valutato dalla termodinamica determinando l'entalpia di esplosione, differenza tra l'entalpia di formazione dei prodotti dell'esplosione e l'entalpia di formazione dell'esplosivo stesso. Il blocco di Trauzl rappresenta un altro metodo che permette di ricavare il potere esplosivo.\nBilancio dell'ossigeno.\nTranne che per alcuni esplosivi come l'azoturo di piombo o il triioduro di azoto, normalmente le esplosioni sono caratterizzate da reazioni di auto-ossidoriduzione dove l'ossidante ed il riducente sono entrambi presenti nella medesima molecola della sostanza esplosiva. \u00c8 perci\u00f2 di grande importanza valutare se la molecola di un esplosivo contiene sufficiente ossigeno per tutte le reazioni che avvengono o se questo ossigeno \u00e8 percentualmente in difetto o in eccesso. Tenendo presente il bilancio dell'ossigeno risulta evidente il vantaggio dato dalla presenza negli esplosivi di gruppi nitrati, clorato, perclorato e permanganato, molto ricchi di ossigeno. Per di pi\u00f9 il legame azoto-ossigeno (nei nitrati, nei nitrogruppi e nelle nitroammine) ha un'energia di scissione minore di quella dei legami tra carbonio ed ossigeno: ci\u00f2 spiega come molti esplosivi contengano nitrati, nitrogruppi o siano costituiti da esteri nitrici.\nA titolo di esempio, la reazione legata all'esplosione del trinitrotoluene (TNT):\nAnalizzando la stechiometria, si nota che il TNT \u00e8 composto in totale da 7 atomi di C e 6 di O: il carbonio reagir\u00e0 con l'ossigeno, presente in difetto, producendo 6 molecole di monossido di carbonio (CO).\nClassificazione.\nGli esplosivi possono essere suddivisi in:\nClassificazione chimica:\nClassificazione fisica:\nClassificazione in base alla velocit\u00e0 di propagazione dell'onda elastica:\nClassificazione in base all utilizzo:\nEspediente scenico.\nGli esplosivi durante detonazioni e deflagrazioni non generano fiamme ma solo onde d'urto, gas e calore.\nNell'immaginario collettivo, le detonazioni vengono solitamente associate a grandi e spettacolari fiammate in grado di propagarsi per diversi metri in tutte le direzioni. Per riprodurre questo tanto particolare quanto innaturale effetto, gli specialisti di effetti scenici cinematografici immergono il materiale esplosivo in piccole cisterne di combustibile: in questo modo, l'esplosione fa schizzare il combustibile in aria e il calore prodotto lo incendia.\nPrecursori di esplosivo.\nI cosiddetti \"precursori di esplosivi\" sono sostanze di uso comune e facile reperibilit\u00e0 che possono essere impiegate per costruire ordigni esplosivi.\nIl 15 gennaio 2013 il Regolamento (EU) No. 98/2013 del Parlamento Europeo e del Consiglio relativo ai precursori di esplosivi \u00e8 stato adottato. La spettroscopia Raman \u00e8 stata sperimentata con successo per rilevare tracce di esplosivi e di precursori. Il Consiglio dei Ministri del 10 febbraio ha introdotto specifiche sanzioni, di ordine penale ed amministrativo, destinate a punire le violazioni degli obblighi in materia di controllo della circolazione delle sostanze."}
{"id": "15177", "revid": "1232112", "url": "https://it.wikipedia.org/wiki?curid=15177", "title": "Monica Vitti", "text": "La sua caratteristica voce roca e l'innata verve l'hanno accompagnata per quasi quarant'anni di carriera cinematografica, dalle sue interpretazioni drammatiche nella \"tetralogia dell'incomunicabilit\u00e0\" di Michelangelo Antonioni (\"L'avventura\", \"La notte\", \"L'eclisse\" e \"Deserto rosso\") che le diedero fama internazionale, a quelle in ruoli brillanti (da \"La ragazza con la pistola\" a \"Io so che tu sai che io so\") che la fecero considerare l'unica \"mattatrice\" della commedia all'italiana, tenendo ottimamente testa ai colleghi uomini Alberto Sordi, Ugo Tognazzi, Vittorio Gassman, Nino Manfredi e Marcello Mastroianni.\nHa ottenuto numerosi premi, tra cui cinque David di Donatello come migliore attrice protagonista (pi\u00f9 altri quattro riconoscimenti speciali), tre Nastri d'argento, dodici Globi d'oro (di cui due alla carriera), un Ciak d'oro alla carriera, un Leone d'oro alla carriera a Venezia, un Orso d'argento alla Berlinale, una Concha de Plata a San Sebasti\u00e1n e una candidatura al premio BAFTA.\nBiografia.\nNata a Roma da padre romano, Angelo Ceciarelli, e da madre bolognese, Adele Vittiglia, da bambina ha vissuto a Messina per circa otto anni a causa del lavoro del padre, un Ispettore del Commercio Estero. In quel periodo fu soprannominata scherzosamente dai familiari \"setti vist\u00ecni\", per via della sua freddolosit\u00e0 che la portava a indossare i vestiti l'uno sull'altro. \"Sette sottane\", traduzione del nomignolo infantile, divent\u00f2 poi il titolo del suo primo libro autobiografico, edito nel 1993, seguito da \"Il letto \u00e8 una rosa\" (1995).\nTrasferitasi a Napoli, nel quartiere Vomero, a 12 anni scopr\u00ec la passione per il teatro durante i bombardamenti della guerra, mentre - racconta lei stessa - giocava nei ricoveri antiaerei sotterranei inscenando i burattini con il fratello Giorgio per dilettare i rifugiati, distraendoli cos\u00ec da un periodo molto buio.\nPerci\u00f2, tornata a Roma dopo la distruzione del suo palazzo a Napoli, a 14 anni entr\u00f2 in teatro.\nL'Accademia e il cambio del nome.\nNel 1953 si diplom\u00f2 all'Accademia nazionale d'arte drammatica, allora diretta dal suo maestro Silvio D'Amico e intraprese quella che sar\u00e0 una breve ma formativa attivit\u00e0 teatrale, in cui diede prova della sua versatilit\u00e0 recitando in Shakespeare e Moli\u00e8re. Particolarmente significativa fu la sua esperienza accanto a Sergio Tofano - suo insegnante in Accademia - negli allestimenti delle commedie sul personaggio di Bonaventura, firmate dallo stesso Tofano con lo pseudonimo \"Sto\"; qui offrir\u00e0 le sue prime prove di versatilit\u00e0 nella comicit\u00e0, che contraddistinguer\u00e0 gran parte della sua carriera.\nSu consiglio di Tofano, in quegli anni fu invitata ad adottare un nuovo nome e cognome, pi\u00f9 artistico. Allora si mise a tavolino, e scelse met\u00e0 del cognome di sua madre, Vittiglia, alla quale fu molto legata e che perse in giovane et\u00e0. Al cognome associ\u00f2 il nome \"Monica\", che aveva appena letto in un libro e le suonava meglio. Nel 1955 esord\u00ec come Mariana ne \"L'avaro\" di Moli\u00e8re con la regia di Alessandro Fersen al Teatro Olimpico di Vicenza, e l'anno seguente, sempre sulla scena palladiana, sostenne il ruolo di Ofelia in \"Amleto\" di Riccardo Bacchelli. Nel 1956 fu anche protagonista di \"Bella\" di Cesare Meano al Teatro del Convegno di Milano con la regia di Enzo Ferrieri. A Roma si esib\u00ec in una serie di atti unici comici al Teatro Arlecchino (ora Teatro Flaiano).\nIl cinema, Antonioni e l'alienazione.\nDopo qualche ruolo di secondo piano in alcune pellicole comiche, venne notata dal regista Michelangelo Antonioni, con il quale intrecci\u00f2 una relazione artistica e sentimentale. Il regista ne fece la sua musa e la Vitti divenne cos\u00ec protagonista della cosiddetta \"tetralogia dell'incomunicabilit\u00e0\". Interpret\u00f2 la tormentata Claudia in \"L'avventura\" (1960), la tentatrice Valentina di \"La notte\" (1961), la misteriosa e scontenta Vittoria di \"L'eclisse\" (1962) e la nevrotica Giuliana in \"Deserto rosso\" (1964).\nIl doppiaggio.\nLavor\u00f2, anche se saltuariamente, come doppiatrice: diede la voce al personaggio Ascenza nel film \"Accattone\" di Pasolini; a Rossana Rory in \"I soliti ignoti\" di Monicelli e a Dorian Gray nel film \"Il grido\" di Antonioni; \u00e8 la voce inoltre di Dalila (Daphne) nel film \"Senti chi parla adesso!\" (1993), sostituendo la voce di Diane Keaton nella versione originale, insieme a Renato Pozzetto, voce del cane Scag (in originale Rocks), originalmente doppiato da Danny DeVito. \u00c8 stata doppiata a sua volta da Vittoria Febbi in \"La pacifista\" (1970) di Mikl\u00f3s Jancs\u00f3, anche se dello stesso film esiste una versione in cui Vitti doppia s\u00e9 stessa (sono disponibili entrambe nel DVD Cinekult, mentre solo il doppiaggio con la Febbi \u00e8 presente nell'edizione Alan Young).\nAttrice brillante.\nFu Mario Monicelli, su proposta del produttore Fausto Saraceni, a metterne in risalto la sorprendente verve di attrice comica, dirigendola nella commedia \"La ragazza con la pistola\" (1968), dove Vitti interpret\u00f2 il ruolo di Assunta Patan\u00e8, una ragazza siciliana che insegue fino in Scozia l'uomo che l'ha \"disonorata\" (Carlo Giuffr\u00e9) con l'intento di vendicarsi. Il film ebbe un grande successo e contribu\u00ec notevolmente a ridefinire la carriera dell'attrice romana, soprattutto agli occhi del pubblico. \nQuesto significativo e di fatto definitivo mutamento dell'immagine cinematografica di Vitti fu in qualche modo anticipato, nel 1964, dal film \"Il disco volante\" di Tinto Brass e nel 1966, dal film di produzione britannica \"Modesty Blaise - La bellissima che uccide\" di Joseph Losey, al quale partecip\u00f2 anche Rossella Falk, e da altre commedie italiane del 1967, tra cui \"Ti ho sposato per allegria\" di Luciano Salce e \"La cintura di castit\u00e0\" di Pasquale Festa Campanile, ove ebbe come partner rispettivamente Giorgio Albertazzi e Tony Curtis. Nel 1966 rifiut\u00f2 un ruolo in \"Grand Prix\" di John Frankenheimer, ove sarebbe stata inserita in un cast internazionale guidato da James Garner, Toshir\u014d Mifune e Yves Montand.\nNel maggio del 1968 venne nominata presidente della giuria al XXI festival del cinema di Cannes, ma le contestazioni del maggio francese raggiunsero la kermesse. Vitti si dimise dal suo incarico e verr\u00e0 imitata da Louis Malle, Roman Pola\u0144ski e Terence Young. Come conseguenza, nessun premio cinematografico verr\u00e0 ufficialmente attribuito.\nLasciate alle spalle le esperienze internazionali, sia pure episodiche, e una volta confermato il suo talento brillante, tra gli altri, in \"Dramma della gelosia (tutti i particolari in cronaca)\" (1970) di Ettore Scola, \"Gli ordini sono ordini\" (1972) di Franco Giraldi e \"La Tosca\" (1973) di Luigi Magni, Vitti, durante gli anni settanta, sar\u00e0 protagonista di numerose pellicole del filone della commedia all'italiana. L'esperienza accanto ad Alberto Sordi nei film con lui interpretati per la regia di quest'ultimo sar\u00e0 quella che l'avviciner\u00e0 maggiormente al grande pubblico, nel senso pi\u00f9 nazional-popolare del termine.\nNel frattempo, anche all'estero molti registi di prestigio la vogliono sul set. Oltre al gi\u00e0 citato Mikl\u00f3s Jancs\u00f3, recit\u00f2 per Jean Val\u00e8re in \"La donna scarlatta\" (1969), Luis Bu\u00f1uel in \"Il fantasma della libert\u00e0\" (1974) e Andr\u00e9 Cayatte in \"Ragione di stato\" (1978). Nel 1974 inoltre si esibisce con Raffaella Carr\u00e0 e Mina nel variet\u00e0 televisivo \"Milleluci\", cantando con loro \"Bellezze al bagno\" e inscenando una simpatica coreografia balneare, con citazioni anche dal suo film di successo \"Nin\u00ec Tirabusci\u00f2, la donna che invent\u00f2 la mossa\" (1970) di Marcello Fondato. Nel 1978 recit\u00f2 sempre per la televisione nella commedia \"Il cilindro\" di Eduardo De Filippo. Nel 1979, con la commedia \"Un amore perfetto o quasi\" di Michael Ritchie, recit\u00f2 nel suo ultimo film di produzione straniera.\nNegli anni ottanta torn\u00f2 a lavorare con Michelangelo Antonioni in \"Il mistero di Oberwald\" (1980) e Alberto Sordi in \"Io so che tu sai che io so\" (1982). Nel 1981 affianc\u00f2 Vittorio Gassman in \"Camera d'albergo\" di Mario Monicelli. Nel 1983, con la pellicola \"Flirt\" di e con l'esordiente Roberto Russo, ricevette il premio dell'attrice al Festival di Berlino del 1984; la collaborazione con Russo, suo futuro marito, continu\u00f2 con \"Francesca \u00e8 mia\" (1986); entrambi i film furono sceneggiati anche dalla stessa Vitti. In quel periodo recit\u00f2 a teatro in \"La strana coppia\" (1987) e \"Prima pagina\" (1988). Nel giugno del 1984 prese parte al picchetto d'onore ai funerali del segretario del Partito Comunista Italiano Enrico Berlinguer, insieme ad altri esponenti del cinema italiano come Federico Fellini e Marcello Mastroianni. Nel 1988, il prestigioso quotidiano francese \"Le Monde\" commise una clamorosa gaffe nei suoi confronti, pubblicando in prima pagina la notizia della sua morte, \"avvenuta per suicidio con barbiturici\". L'attrice, con grande eleganza e senso dell'umorismo, si limit\u00f2 a smentire la notizia, ringraziando i responsabili della gaffe per averle allungato la vita. Nello stesso anno fu protagonista con Orazio Orlando del videoclip \"Ma chi \u00e8 quello l\u00ec\", brano eseguito da Mina, tratto dall'album \"Rane supreme\", e composto da Pino D'Angi\u00f2.\nIn alcuni suoi film degli anni sessanta e settanta oper\u00f2 quale sua controfigura un'ancora sconosciuta Fiorella Mannoia, cantante che proviene da una famiglia di stuntman.\nDopo aver esordito anche nella regia col film \"Scandalo segreto\" (1990), da lei anche scritto e interpretato accanto a Catherine Spaak, e che rimane la sua ultima apparizione sul grande schermo, nel 1992 recit\u00f2 nella miniserie TV \"Ma tu mi vuoi bene?\" accanto a Johnny Dorelli, in cui interpret\u00f2 il ruolo di un'assistente sociale, e nella stagione 1993-1994 fece parte del cast della trasmissione di Rai 1 \"Domenica in\". Alla Mostra del cinema di Venezia del 1995 ricevette infine il Leone d'oro alla carriera.\nLe ultime apparizioni e il ritiro dalle scene.\nIl 15 giugno 2000 prese parte ai festeggiamenti per gli ottant'anni di Alberto Sordi, mentre il 24 giugno, assieme ad altri colleghi, festeggi\u00f2 la sceneggiatrice Suso Cecchi D'Amico per la consegna dei \"Globi d'oro\" a Cinecitt\u00e0. A dicembre del 2000 nella basilica di San Pietro in Vaticano, celebr\u00f2 il Giubileo, assieme a molti personaggi del mondo dello spettacolo. Nell'aprile 2001 venne ricevuta al Quirinale assieme ai premiati del David di Donatello. Sempre nello stesso mese, partecip\u00f2 alla \"convention\" dell'Ulivo insieme al marito Roberto Russo.\nGi\u00e0 allontanatasi dalle scene da diverso tempo e prima di ritirarsi definitivamente a vita privata, a causa delle sue condizioni di salute, si mostr\u00f2 al pubblico per l'ultima volta nel marzo del 2002, alla prima teatrale italiana di \"Notre-Dame de Paris\" al GranTeatro di Roma. Nello stesso periodo concesse anche l'ultima intervista. Verr\u00e0 immortalata dai fotografi per le ultime volte, dapprima in giro per le vie di Roma e poi a Sabaudia, in compagnia del marito.\nL'ultima notizia risale il 6 novembre 2003 per il ricovero all'Ospedale Fatebenefratelli per una frattura del femore.\nAlla sesta edizione del Festival del Cinema di Roma, nell'ottobre del 2011, le venne dedicata una mostra in occasione della quale fu presentato il volume \"La dolce Vitti\", ideato e realizzato da Cinecitt\u00e0 Luce a cura di Stefano Stefanutto Rosa.\nNel 2016, il marito Roberto Russo ha rotto il silenzio, dichiarando false le voci che circolavano sulla presunta degenza dell'attrice presso una clinica svizzera, e confermando che vivesse nella casa romana in cui ha sempre vissuto, accudita proprio da lui stesso e da una badante, dichiarazione da egli ribadita nel 2020, per l'89\u00ba compleanno dell'attrice.\nNel 2021, in occasione dei suoi novant'anni, le \u00e8 stato dedicato il docufilm \"Vitti d\u2019arte, Vitti d\u2019amore\", diretto da Fabrizio Corallo e promosso dalla Rai, che \u00e8 stato presentato in anteprima alla Festa del cinema di Roma 2021 e poi trasmesso su Rai 3 il 5 novembre 2021.\nLa morte.\nMuore nella sua abitazione a Roma il 2 febbraio 2022, all'et\u00e0 di 90 anni, a causa di una malattia neurodegenerativa simile all'Alzheimer, che la affliggeva dal 2002; il 4 febbraio viene allestita la camera ardente al Campidoglio nella \"Sala Protomoteca\", mentre il giorno successivo vengono celebrati i funerali religiosi, trasmessi in diretta su Rai 1, ai quali presenziano molti volti politici, del cinema e tantissima gente comune, nella Basilica di Santa Maria in Montesanto, conosciuta come la Chiesa degli Artisti a Piazza del Popolo; dopo la cerimonia funebre, il feretro viene tumulato nel Cimitero Monumentale del Verano di Roma.\nVita privata.\nHa avuto tre lunghe e importanti storie d'amore. La prima, con il regista Michelangelo Antonioni; poi, con il direttore della fotografia Carlo Di Palma ed infine con il fotografo di scena e regista Roberto Russo, che ha sposato civilmente in Campidoglio il 28 settembre 2000 dopo diciassette anni di fidanzamento e che le \u00e8 rimasto accanto fino alla morte."}
{"id": "15181", "revid": "7", "url": "https://it.wikipedia.org/wiki?curid=15181", "title": "Federazione Russa", "text": ""}
{"id": "15184", "revid": "22475", "url": "https://it.wikipedia.org/wiki?curid=15184", "title": "Tarzan", "text": "Tarzan \u00e8 un personaggio immaginario inventato da Edgar Rice Burroughs. Rappresenta l'archetipo del bambino selvaggio allevato nella giungla dalle scimmie, che ritorna in seguito alla civilizzazione solo per rifiutarla in buona parte e tornare nella natura selvaggia nelle vesti di eroe ed avventuriero. \u00c8 apparso per la prima volta nel romanzo \"Tarzan delle Scimmie\" (\"Tarzan of the Apes\", pubblicato originariamente nell'ottobre del 1912 sulla rivista \"The All-Story\" e in volume nel 1914) e in seguito in 23 storie e in innumerevoli opere su altri media, autorizzate o meno.\nLa fortuna di Tarzan non risiede solo nelle storie, avventure mozzafiato in terre esotiche e aliene, ma anche nello stile adottato da Burroughs, che fa della semplicit\u00e0 della scrittura il cardine dei suoi romanzi, ottenendo facilmente un forte legame con il lettore ed una pi\u00f9 facile identificazione con personaggi che normalmente non fanno parte del vivere quotidiano.\nI racconti di Tarzan sono stati trasposti nel cinema, televisione, fumetto, anche con nuove storie originali. Il personaggio vanter\u00e0 inoltre numerosi imitatori (i cosiddetti \"tarzanidi\").\nRomanzi di Tarzan.\nI romanzi di Tarzan possono essere conteggiati in un ciclo di ventiquattro volumi scritti da Edgar Rice Burroughs, seguiti da altri romanzi solo parzialmente scritti dallo stesso o ufficialmente autorizzati dai suoi eredi. Esistono poi altri due lavori scritti da Burroughs per un pubblico pi\u00f9 giovane che non sono sempre riconosciuti quali appartenenti al ciclo principale.\nCiclo di Edgar Rice Burroughs.\nOtto dei ventiquattro volumi che compongono il ciclo di Tarzan non sono stati tradotti in lingua italiana.\nA questi si deve aggiungere la raccolta dei due romanzi destinati a un pubblico pi\u00f9 giovane:\nOpere non scritte da Burroughs.\nLe opere autorizzate attorno al mondo di Tarzan non firmate da Burroughs sono cinque:\nTrasposizioni in altri media.\nSecondo la rivista \"Ciak\" erano 45 (al marzo 1992) i film autorizzati realizzati sul personaggio (con l'esclusione di quelli in chiave comico-parodistica, come nel caso di \"Tot\u00f2 Tarzan\"). Dodici di questi film hanno come protagonista Johnny Weissmuller e prima di lui il personaggio era stato protagonista di otto film muti tra il 1918 e il 1929. Inoltre il personaggio \u00e8 protagonista di alcune serie di telefilm con oltre 60 episodi in varie stagioni dagli anni sessanta al 2003. Fra le \"Jane Porter\" del grande schermo figurano anche Karla Schramm (epoca del cinema muto), Brenda Joyce e Maureen O'Sullivan.\nTelevisione.\nIn televisione, per la verit\u00e0, la stella di Tarzan ha brillato (e brilla tuttora) di luce riflessa, con i ripetuti e frequenti passaggi dei film realizzati intorno alla sua figura. Inoltre sono state prodotte alcune serie e miniserie televisive dedicate a Tarzan.\nPrettamente televisivo \u00e8 invece un personaggio, quasi un epigono (anche nel nome evocativo) del popolare \"re della giungla\", che appassion\u00f2 il pubblico televisivo giovanile degli anni cinquanta: quel \"Jim della giungla\" interpretato dall'attore-atleta olimpico Johnny Weissmuller che molto ricordava \u2013 specie nella plasticit\u00e0 nei tuffi dalle pi\u00f9 alte rocce \u2013 i tanti Tarzan succedutisi sul grande schermo.\n\"Tarzan bambino\" e il \"figlio di Tarzan\".\nNei racconti originari di Edgar Rice Burroughs, Tarzan \u00e8 un bambino che cresce nella giungla e da adulto ha un figlio, \"Korak\", che ne ripete la vicenda. Fin nei primi adattamenti cinematografici appare il personaggio di \"Tarzan bambino\", che poi a somiglianza del modello letterario si riproduce come per clonazione nelle svariate figure di \"figlio di Tarzan\". Il prototipo \u00e8 quello offerto dall'attore bambino Gordon Griffith, che interpreta entrambi i ruoli: \"Tarzan bambino\" nella prima versione cinematografica (\"Tarzan of the Apes\", 1918) e quindi il \"figlio di Tarzan\" (\"Korak\") nei primi quattro episodi del serial cinematografico \"The Son of Tarzan\" (1920).\nPer evitare problemi di morale e di censura, nei film si preferir\u00e0 generalmente presentare la relazione tra Tarzan e il \"figlio\" in termini di adozione. I pi\u00f9 celebri \"figli adottivi di Tarzan\" sono Johnny Sheffield (\"Boy\"), in ben 8 film con Johnny Weissmuller negli anni quaranta, e Manuel Padilla Jr. (\"Jai\") in due film con Mike Henry (1966-67) e quindi in 55 episodi della prima serie televisiva degli anni sessanta con Ron Ely (1966-68). In \"Il tesoro segreto di Tarzan\" (1941) Tarzan e Jane adottano assieme a \"Boy\" anche un bambino orfano africano di nome \"Tumbo\", interpretato da Cordell Hickman, ma per le sue implicazioni razziali il personaggio scompare negli episodi successivi della serie. Altri figli adottivi di Tarzan includono: Bobby Nelson (\"Bobby\"), il fratellino di Jane \"adottato\" da Tarzan, nel serial \"Tarzan the Mighty\" (1928); Tommy Carlton (\"Joey\") in \"Tarzan's Savage Fury\" (1952); Rickie Sorensen (\"Tartu\") in \"Tarzan e lo stregone\" (1958) e \"Tarzan and the Trappers\" (1958); e Steve Bond in \"Tarzan and the Jungle Boy\" (1968).\nAnche il personaggio di \"Tarzan bambino\" ha le sue riprese. Il film \"Greystoke - La leggenda di Tarzan, il signore delle scimmie\" (1984) utilizza ben quattro attori bambini per illustrare la crescita di Tarzan, da infante (Tali McGregor), ai suoi primi passi (Peter Kyriakou), alle prime esperienze a cinque (Danny Potts) e dodici anni (Eric Langlois). In \"The Legend of Tarzan\" (2016), la presenza di \"Tarzan bambino\" \u00e8 invece limitata ad una sua breve apparizione a cinque anni, interpretato da Christian Stevens.\nFumetti.\nLe strisce a fumetti giornaliere (\"daily strip\"), che esordirono nel 1929; nel 1931 si affiancarono le tavole domenicali (\"Sunday Pages\"). Questi primi fumetti si avvalsero della collaborazione di \"cartoonist\" come Hal Foster, Rex Maxon, Ruben Moreiro, William Juhre, Burne Hogarth, Dan Barry, Bob Lubbers, John Celardo e Russ Manning, l'autore che pi\u00f9 di tutti leg\u00f2 il suo nome al personaggio.\nAttualmente le strisce continuano, pubblicate dall'United Feature Syndicate ad opera di Alex Simmons per i testi ed Eric Battle ai disegni. Le strisce possono anche essere trovate on-line su Tarzan daily strip .\nAnche nel formato pi\u00f9 ampio del \"Comic Book\" vennero prodotte storie realizzate, tra gli altri, da Joe Kubert, Franc Reyes, Jos\u00e9 Garcia-Lopez e John Buscema.\nFu la Dell Publishing, nel 1939, a realizzare questi albi. Il compito pass\u00f2, quindi, nel 1962 alla K.K.Publishing, che pubblic\u00f2 materiale inedito fino al 1972. Contemporaneamente (dal 1964 al 1965) anche la Charlton Comics present\u00f2 materiale su Tarzan. Poi tocc\u00f2 prima alla DC Comics, dal 1972 al 1977, quindi la Marvel Comics fino al 1979. Successivamente si assicur\u00f2 i diritti, fino al 1992, la Malibu Comics che pubblic\u00f2 una mini serie con una versione violenta e inedita del personaggio di Burroughs. A partire dagli anni novanta il personaggio viene edito dalla Dark Horse Comics in maniera pressoch\u00e9 esclusiva fino al 2011 quando la casa editrice statunitense Dynamite Entertainment annuncia il lancio di una nuova serie regolare. Il titolo \u00e8 \"Lord of the Jungle\" e si propone di raccontare la vera storia del Tarzan di Edgar Rice Burroughs senza censure. Il fumetto \u00e8 infatti indirizzato ad un pubblico adulto e presenta in copertina l'avvertenza \"Mature\" (cio\u00e8 per un pubblico maturo). La vicenda racconta l'abbandono dei coniugi Greystoke nel Congo belga di fine Ottocento e le loro successive tribolazioni compresa la nascita del figlio destinato a diventare il \"Re della giungla\". Gli autori sono Arvid Nelson (testi) e Roberto Castro (disegni).\nTarzan \u00e8 stato anche protagonista di incontri e scontri con altri personaggi. Con Superman in un \"elseworld\" intitolato \"Sons Of The Jungle\" scritto da Chuck Dixon e disegnato da Carlos Meglia e con Batman in \"Claws of the Catwoman\" scritto da Ron Marz e disegnato da Igor Kordey. In \"At the Earth's Core\", Tarzan viene catturato dall'alieno Predator in una storia edita da Dark Horse e scritta da Walter Simonson e disegnata da Lee Weeks. In una mini serie in quattro parti il figlio della giungla incontra anche Carson di Venere, altro personaggio creato da Burroughs.\nEdizioni in italiano.\nI fumetti di Tarzan sono giunti anche in Italia fin dal 1933 dalla Mondadori, che li inser\u00ec in appendice alla rivista \"I romanzi di cappa e spada\". Anche altri editori, oltre alla Mondadori, presentarono, nel corso degli anni successivi, le storie dell'eroe: la S.A.E.V. su L'Audace, \"Pinocchio\" e \"Jumbo\"; l'A.P.I. su \"Paperino\", la Universo su \"Intrepido\" e gli \"Albi dell'Intrepido\"; la Societ\u00e0 Editrice Lombarda su Il giorno dei ragazzi. Una curiosit\u00e0 \u00e8 senza dubbio rappresentata dal nome che il personaggio ha avuto in Italia durante il periodo del regime fascista. Il nome Tarzan non poteva essere utilizzato in quanto il regime proibiva l'utilizzo di parole straniere; per questo le sue storie venivano divulgato sotto il nome di Sigfrido.\nInfine, fra il 1968 e il 1980, l'Editrice Cenisio ha pubblicato in maniera organica tutta la produzione di Foster, Hogarth e Manning, oltre ad un'ampia selezione dell'opera di Celardo, Lubers e Maxon. A questi vanno aggiunte le edizioni italiane dei \"comic book\" e un certo numero di storie prodotte appositamente per il mercato europeo. Dal 2003 al 2005 le Edizioni IF hanno riproposto, in un omonimo mensile durato dieci numeri, storie sparse, disegnate, fra gli altri, da Russ Manning, Joe Kubert e Buscema.\nNel 2008 Planeta DeAgostini ha ristampato le storie disegnate da Hal Foster e Burne Hogarth in 18 volumi cartonati.\nTarzanidi.\nLa popolarit\u00e0 di Tarzan ha dato origine al fenomeno dei \"tarzanidi\". Un tarzanide \u00e8 un personaggio dei fumetti (maschile o femminile) ispirato all'uomo scimmia, a cui assomiglia per intraprendenza fisica, vita avventurosa nella giungla, dono di capire e farsi capire dagli animali, contatto con civilt\u00e0 perdute, coraggio combinato con la capacit\u00e0 di gestire la natura.\nI tarzanidi seguono le stesse linee d'azione di Tarzan, ma tra essi vi sono diversi eroi, uomini o donne, adattati ad avventure ambientate in un insieme di elementi che compongono lo stereotipo della giungla nell'immaginario popolare, comprendendo, oltre alle giungle africane, la foresta amazzonica e anche regioni polari sconosciute.\nVideogiochi.\nVideogiochi tratti con licenza ufficiale dalla saga di Tarzan, in ordine cronologico:\nIn seguito sono usciti alcuni titoli tratti in particolare dal film Disney \"Tarzan\":\nTra i titoli non ufficialmente ispirati a Tarzan si ricorda l'arcade \"Jungle Hunt\" (1982), che fuori dal Giappone dovette essere modificato dalla Taito per problemi di copyright.\nGiocattoli.\nIl personaggio di Tarzan \u00e8 stato raffigurato in \"action figure\" giocattolo. Tra le pi\u00f9 celebri versioni vanno ricordate quella Mattel, nella serie Big Jim degli anni settanta e, sempre nello stesso decennio, la versione prodotta dalla Mego Corporation."}
{"id": "15185", "revid": "438678", "url": "https://it.wikipedia.org/wiki?curid=15185", "title": "Primates", "text": "I primati (Primate ; dal latino \"Primates\", \"migliore\") sono un ordine di mammiferi placentati comprendenti i tarsi, i lemuri e le scimmie, tra cui l'uomo moderno.\nEscludendo l'uomo, che \u00e8 una specie cosmopolita, oggi sono diffusi in America meridionale e centrale, Africa, Europa (Gibilterra) e Asia.\nDescrizione.\nTutti i primati, dall'uistit\u00ec pigmeo al gorilla, hanno in comune le seguenti caratteristiche:\nLe specie del Vecchio Mondo tendono spesso a presentare dimorfismo sessuale, consistente di solito nelle maggiori dimensioni dei maschi. Questo dimorfismo potrebbe dipendere dal fatto che le scimmie del vecchio mondo tendono a costruirsi harem o a non formare coppie fisse, perci\u00f2 solo i maschi pi\u00f9 grossi e forti riescono a prevalere nella competizione sessuale. Infatti, nelle specie del Nuovo Mondo, che formano coppie stabili, il dimorfismo sessuale \u00e8 ridotto o assente.\nSistematica.\nLinneo, nel suo \"Systema Naturae\", classific\u00f2 4 generi nell'ordine dei \"Primates\":\nGeneticamente, i primati sembrano essere imparentati coi lemuri volanti e con le tupaie (che un tempo erano classificate come primati), coi quali costituiscono il clade degli \"Euarchonta\".\nQuesto clade si somma al clade dei \"Glires\", che comprende roditori e lagomorfi, a formare il superordine degli \"Euarchontoglires\".\nAlcuni studiosi sono propensi a considerare i lemuri volanti come sottordine dei primati e retrocedere quelli attualmente classificati come primati al sottordine di nuova istituzione degli \"Euprimates\".\nClassificazione tradizionale.\nIn passato la classificazione dei Primates contemplava la suddivisione in due sottordini: Prosimiae (o Prosimii) e Anthropoidea . Attualmente questa suddivisione non \u00e8 pi\u00f9 accettata.\nClassificazione aggiornata.\nLa moderna classificazione, basata sulla cladistica e quindi pi\u00f9 aderente alla realt\u00e0 evolutiva, suddivide l'ordine dei Primati in due sottordini: Strepsirrhini e Haplorrhini."}
{"id": "15189", "revid": "1222", "url": "https://it.wikipedia.org/wiki?curid=15189", "title": "Filicophyta", "text": ""}
{"id": "15190", "revid": "2153148", "url": "https://it.wikipedia.org/wiki?curid=15190", "title": "Friedrich Heinrich von Kittlitz", "text": ""}
{"id": "15192", "revid": "1543377", "url": "https://it.wikipedia.org/wiki?curid=15192", "title": "Teoria dello stato stazionario", "text": "La teoria dello stato stazionario o teoria della creazione continua \u00e8 uno scenario cosmologico non standard basato sul principio cosmologico perfetto che fu proposto nel 1948 da Fred Hoyle, Hermann Bondi, Thomas Gold come alternativa alla teoria del \"Big Bang\". La teoria dello stato stazionario postula che l'universo mantenga le stesse propriet\u00e0 nello spazio e nel tempo e non abbia n\u00e9 inizio n\u00e9 fine. Essa non deve essere confusa con l'idea di un universo statico: infatti la teoria descrive un universo in espansione come la teoria del Big Bang. Ma poich\u00e9 l'espansione fa diminuire la densit\u00e0 dell'universo nel corso del tempo, la teoria dello stato stazionario implica la creazione continua di materia per mantenere la densit\u00e0 costante.\nNegli anni cinquanta del XX secolo questa teoria ha rappresentato la principale alternativa al Big Bang, ma \u00e8 stata definitivamente confutata dall'osservazione che l'universo era diverso nel passato e, soprattutto, dalla scoperta della radiazione cosmica di fondo, e dopo gli anni 2000 l'unico sostenitore di rilievo della teoria, in forma riveduta, \u00e8 stato l'astrofisico Jayant V. Narlikar, direttore del Centro di Astronomia e Astrofisica di Pune. \nQualche suo elemento (sia dal punto di vista matematico che filosofico) si ritrova comunque nella cosmologia contemporanea.\nLa teoria originaria.\nLa sua base filosofica \u00e8 il cosiddetto Principio cosmologico perfetto, che afferma che il nostro punto di osservazione dell'Universo non sarebbe per nulla particolare, non solo dal punto di vista della posizione, ma anche da quello temporale: non solo l'uomo, la Terra, il Sole o la Via Lattea non sono al centro dell'Universo (n\u00e9 in alcun'altra posizione privilegiata), ma su scala cosmologica anche l'epoca in cui viviamo non sarebbe significativamente differente da ogni altra. L'universo su grande scala sarebbe quindi eterno, immutato ed immutabile.\nLa \"creazione continua\".\nQuesto principio pu\u00f2 essere conciliato con la cosiddetta Legge di Hubble (l'osservazione del moto di recessione delle galassie, le quali si allontanano da noi ad una velocit\u00e0 proporzionale alla loro distanza) assumendo che si abbia una continua creazione di materia, in modo da mantenere costante la densit\u00e0 media. Siccome il tasso a cui la materia dovrebbe essere creata \u00e8 molto basso (1 atomo di Idrogeno per m\u00b3 ogni miliardo di anni) la mancata osservazione (e la non falsificabilit\u00e0 di quest'affermazione) di questo fenomeno non costituiva un vero problema per la teoria (anche se ci furono varie ipotesi, vedi la sezione su Halton Arp).\nPer quanto il \"Big Bang\" fosse forse la teoria pi\u00f9 accreditata, lo stato stazionario rimase una seria alternativa fino alla fine degli anni sessanta, quando furono ottenute osservazioni che dimostravano che le propriet\u00e0 dell'universo su larga scala evolvono nel tempo: si osserv\u00f2 infatti che la densit\u00e0 \"locale\" di quasar e radiogalassie era sostanzialmente inferiore a quella che si poteva misurare ad alto \"redshift\", ovvero a grandi distanze, cio\u00e8, dato che la velocit\u00e0 della luce \u00e8 finita, nel lontano passato. Questa interpretazione fu contestata da alcuni sostenitori dello stato stazionario (fra cui, di nuovo, Halton Arp), che suggerirono che il \"redshift\" dei quasar non fosse di origine cosmologica, ma legato alle propriet\u00e0 fisiche di questi oggetti (cosa che avrebbe \"salvato\" lo stato stazionario).\nLa teoria modificava l'ipotesi di omogeneit\u00e0 del principio cosmologico per introdurla nel tempo e nello spazio. Questo \"principio cosmologico perfetto\", come sarebbe stato chiamato, prevedeva un universo in espansione, senza per\u00f2 modificare la sua densit\u00e0. Per ottenere questo risultato, la cosmologia dello stato stazionario ha dovuto postulare un \"campo creazione-materia\" (il cosiddetto campo-C) che immette materia nell'universo allo scopo di mantenere una densit\u00e0 costante.\nL'idea fu quasi subito attaccata dai sostenitori del Big Bang che descrissero il campo-C come contraddittorio con una coerente comprensione della fisica. C'\u00e8 chi sostiene che la teoria del campo-C sia invece un precedente per l'idea dell'inflatone.\nHoyle contro il \"Big Bang\".\nHoyle, uno dei sostenitori pi\u00f9 accesi del modello di stato stazionario, e un materialista impegnato (nonostante ci\u00f2, la sua idea della panspermia, oggi condivisa da molti, lo avrebbe fatto includere - probabilmente a torto e a causa della sua teoria dell'intelligenza universale - nei critici dell'evoluzionismo classico darwiniano), riteneva che il vecchio modello rivale fosse una forzatura in quanto violava i principi filosofici fondamentali sulla natura infinita dell'esistenza, inoltre pensava che il modello standard della cosmologia basato sul Big Bang violasse una legge considerata inviolabile nel mondo naturale, quella di Lavoisier, postulando in alcune formulazioni la nascita di materia dal nulla. Hoyle riteneva che l'universo fosse pi\u00f9 vivo di quanto sembri, e vi fossero ovunque virus e batteri nello spazio.\nFred Hoyle ammoniva esplicitamente che il Big Bang veniva sostenuto come un dogma \u201ccausa prima\u201d in linea con la teologia occidentale piuttosto che con la scienza. Per attaccare questa relazione, Hoyle diede il via a una campagna pubblica per screditare e liquidare la teoria del Big Bang, coniando appunto il termine \"Big Bang\", che rimane ancora oggi legato alla teoria cosmologica standard, anche se la qualit\u00e0 descrittiva del nome \u00e8 stata duramente criticata come fuorviante. Il termine \"Big Bang\" fu coniato da Fred Hoyle nel 1949, in senso dispregiativo, riferendosi ad esso come \"questa idea del grosso botto\" durante una trasmissione radiofonica della BBC Radio del marzo 1949. Successivamente Hoyle diede un valido contributo al tentativo di comprendere il percorso nucleare di formazione degli elementi pi\u00f9 pesanti a partire da quelli pi\u00f9 leggeri.\nIl modello stazionario riscontr\u00f2 un notevole successo negli anni '50. Una ragione fu forse l'istintiva reazione di diversi scienziati al tentativo di strumentalizzazione delle loro scoperte portato avanti dalla Chiesa cattolica, che volle vedere nella teoria del Big Bang una dimostrazione scientifica della creazione e dell'esistenza di Dio. Il primo propositore era stato infatti Georges Lema\u00eetre, fisico e sacerdote cattolico belga nel 1927. Negli anni venti e trenta quasi tutti i maggiori cosmologi preferivano un universo eterno, e molti obiettarono che l'origine del tempo implicita nel Big Bang introduceva concetti religiosi all'interno della fisica; questa obiezione fu pi\u00f9 tardi ripresa dai sostenitori della teoria dello stato stazionario. Lo stesso papa Pio XII, quando fu pubblicata la teoria, si entusiasm\u00f2 con un personale e lungo commento teologico, nel 1951, improntato sull'Ex nihilo nihil fit ed il \"Fiat lux\". Tuttavia, gli approcci di una qualsivoglia fede spirituale o - in termini filosofici - trascendenza - su tale teoria, possono essere molto aperti, e di vario tipo. Hoyle scelse di opporsi anche alla scientificit\u00e0 del Big Bang stesso.\nOsservazioni contro la teoria.\nMan mano che i dati cosmologici venivano raccolti, i cosmologi cominciarono a rendersi conto che il Big Bang aveva correttamente previsto l'abbondanza di elementi leggeri osservata nel cosmo. Ci\u00f2 che nel modello di stato stazionario era una proporzione casuale tra idrogeno da una parte e deuterio e elio dall'altra, in quello del Big Bang rappresentava una caratteristica. Inoltre, all'inizio degli anni 1990 misurazioni precise del CMB indicarono che in natura lo spettro elettromagnetico del fondo era pi\u00f9 vicino a un corpo nero che qualsiasi altra fonte in natura. I migliori modelli di estinzione interstellare potevano prevedere che fosse una termalizzazione a livello del 10% mentre il satellite COBE misur\u00f2 la deviazione a livello di una parte su 105. Dopo questa scoperta sensazionale, la maggior parte dei cosmologi si convinse che la teoria dello stato stazionario non poteva spiegare le osservazioni cosmologiche cos\u00ec come faceva il Big Bang. Da quel momento, osservazioni dettagliate della sonda spaziale per l'anisotropia delle microonde (WMAP) hanno isolato un modello Lambda-CDM che mette in relazione le anisotropie della radiazione cosmica di fondo con le caratteristiche dell'universo come la struttura cosmica su larga scala, la natura dettagliata della legge di Hubble, e anche bizzarre caratteristiche come l'inflazione, l'energia oscura e la materia oscura non barionica fredda.\nIl declino della teoria fu determinato dalla verifica e dall'accettazione dei fenomeni che sono considerati le grandi prove del Big Bang:\nI sostenitori della teoria (Hoyle, Burbidge e Narlikar) hanno cercato di spiegare altrimenti tali osservazioni.\nSecondo Stephen Hawking, la teoria dello stato stazionario non regge principalmente perch\u00e9 non si pu\u00f2 provare l'effettiva creazione continua di atomi di materia, in alternativa a un unico Big Bang, con le osservazioni attuali.\nConfutazione del Big Bang secondo i teorici dello stato stazionario.\nI sostenitori dello stazionario affermano quindi che i tre \"pilastri\" del Big Bang non siano cos\u00ec solidi, specialmente il redshift (considerato la prova delle legge di Hubble), nutrendo dubbi anche sulla radiazione cosmica di fondo e l'abbondanza di elio-4 derivata da nucleosintesi primordiale. Questi dati si spiegherebbero infatti in maniera alternativa, anche avendo a disposizione nuovi rilevamenti pi\u00f9 precisi, ma la scienza maggioritaria sarebbe orientata unicamente verso il Big Bang.\nLa radiazione cosmica.\nIl dibattito tra il Big Bang e i modelli dello stato stazionario sarebbe durato per 15 anni, con campi quasi equamente divisi, fino alla scoperta della radiazione cosmica di fondo a microonde (CMB) nel 1964. Questa radiazione \u00e8 una caratteristica naturale del modello del Big Bang che richiede un \"tempo di ultima dispersione\", nel quale i fotoni si disaccoppiano dalla materia barionica. Il modello dello stato stazionario propose che questa radiazione potesse essere considerata la cosiddetta estinzione interstellare, che era uno sottofondo causato in parte dal paradosso di Olbers in un universo infinito. Anche la stessa creazione di materia provoca esplosioni e campi gravitazionali percepibili come micro-onde.\nSulla base di alcune anomalie osservate da Planck Surveyor nel 2013 (come una differenza significativa nel segnale osservato nei due emisferi opposti del cielo, e una regione fredda eccessivamente grande, tale da dover accettare l'esistenza di un enorme supervuoto), taluni hanno ipotizzato che la radiazione potesse essere un fenomeno pi\u00f9 locale e quindi non un residuo del Big Bang; in passato era stato obiettato che la sua origine fosse nell'estinzione interstellare con presenza di particelle di ferro sullo sfondo (Hoyle, Narlikar, Arp) o una radiazione polarizzata di sincrotrone proveniente da radiogalassie e radiosorgenti lontane e annichilazione materia-antimateria (Cosmologia del plasma).\nI \"baffi di ferro cosmico\".\nAl fine di spiegare l'uniformit\u00e0 dello sfondo, i fautori dello stato stazionario postularono un effetto nebbia associata a microscopiche particelle di ferro a forma di minuscoli aghi, situate nella polvere interstellare, che disperderebbero le onde radio in modo tale da produrre un CMB isotropo. I fenomeni proposti furono battezzati in modo bizzarro \"baffi di ferro cosmico\" (\"cosmic iron whiskers\") e servivano da meccanismo di termalizzazione. La teoria dello stato stazionario non ha avuto il problema dell'orizzonte del Big Bang, perch\u00e9 ha assunto una quantit\u00e0 infinita di tempo a disposizione per termalizzare lo sfondo. Alcuni teorici dello stato stazionario (il pi\u00f9 famoso Jayant V. Narlikar) continuano a sostenere che il medium intergalattico contenga baffi di ferro cosmico. Tuttavia, non c'\u00e8 ancora alcuna prova di tipo osservativo a corroborare l'esistenza di queste particelle di ferro. I critici di alcune versioni del Big Bang (inflazione cosmica) hanno fatto notare come la polvere cosmica sia in grado di \"ingannare\" gli strumenti, ad esempio simulando le onde gravitazionali nella CMB come avvenuto nel 2014. Secondo i sostenitori della teoria di Narlikar, la misurazione della CMB e delle sue caratteristiche non sarebbe quindi perfetta.\nGli elementi leggeri.\nTali elementi sarebbero l'oggetto della creazione continua e del ciclo della materia, effettuato nei nuclei galattici attivi e visibile nella formazione dei quasar, ma in grande quantit\u00e0 durante periodi ciclici di creazione.\nIl redshift: la teoria della massa variabile.\nArp sostenne che la variabilit\u00e0 dei quasar fosse la prova del carattere non cosmologico del redshift ma dell'et\u00e0 degli oggetti e le loro caratteristiche intrinseche; propose una spiegazione per le sue osservazioni come \"ipotesi di massa variabile\" secondo il Principio di Mach. La teoria della massa variabile invoca la continua creazione di materia dai nuclei galattici attivi, che la classifica tra le teorie dello stato stazionario. Arp spieg\u00f2 il redshift con la teoria della relativit\u00e0 generale di Albert Einstein e la teoria di Jayant Narlikar del 1977 (\"teoria della massa variabile e della gravit\u00e0 conforme\"); il \"redshift intrinseco\", visibile secondo lui in oggetti con diverso redshift ma che dovrebbero avere lo stesso livello, se fossero in recessione e allontanamento - essendo alla stessa distanza - poteva essere determinato da diversi fattori:\nIl modello di massa variabile di Wetterich (2013).\nIl fisico teorico tedesco Christof Wetterich dell'Universit\u00e0 di Heidelberg, uno dei primi ipotizzatori dell'energia oscura, ha di recente invece ripreso, nell'ambito sulle discussioni sulla difficolt\u00e0 di postulare la singolarit\u00e0 gravitazionale, la teoria di Narlikar - che tuttora sostiene lo stato stazionario - basata su quella di Einstein e sostenuta a lungo da Arp (specialmente nel testo del 1998 intitolato \"Seeing red\"), del redshift intrinseco dovuto all'et\u00e0 delle particelle; egli ha proposto un modello fisico alternativo secondo il quale si potrebbe fare a meno dell'ipotesi dell'espansione cosmica, pur non aderendo alla teoria della creazione continua (egli sostiene una sorta di \"Big Bang freddo\"). Il redshift non sarebbe prodotto da un loro allontanamento ma da un aumento della massa delle particelle elementari nel corso di miliardi di anni, senza che in effetti aumenti la materia. L'universo, come nella teoria di Hoyle e Arp, aumenta ma non si espande. Il problema \u00e8 la scarsa verificabilit\u00e0 di tale tesi, in quanto non aumenta solo la massa delle particelle ma anche quella degli strumenti di misurazione e di ci\u00f2 che venga usato come paragone.\nAltre ipotesi.\nVari fisici hanno elaborato ipotesi somiglianti o alternative (dilatazione del tempo, teorie MOND, vuoto o bolla cosmica) per spiegare in maniera diversa il fenomeno della presunta accelerazione. Con la presenza dei supervuoti questo vorrebbe significare che ci troviamo in un punto di osservazione particolare, da cui non \u00e8 possibile osservare in maniera \"esterna\" i fenomeni cosmici, andando in parte contro il principio copernicano.\nViolazione delle leggi di conservazione.\nSecondo gli oppositori del Big Bang (non solo i sostenitori della teoria di Hoyle), esso, postulando un'ampia energia del vuoto, viola la legge di conservazione della massa e dell'energia e anche il principio di indeterminazione di Heisenberg: la fluttuazione quantistica pu\u00f2 generare energia e particelle, violando le leggi di conservazione, ma solo per un tempo brevissimo, infatti si parla di particelle virtuali; ma se non si dimostra che c'era qualcosa che ha causato il Big Bang, non \u00e8 possibile dire che l'universo sia nato da un nulla quantistico (sarebbe scomparso in poco tempo), quindi il Big Bang (come ammesso anche dai fisici standard) spiega l'evoluzione dell'universo, non il suo inizio. Invece il riciclo continuo e la creazione continua di piccole quantit\u00e0 da particelle ed energia gi\u00e0 esistente non violerebbe queste leggi fisiche. Secondo i teorici dello stato stazionario solo un multiverso, non verificabile, o un modello ciclico potrebbero tenere in piedi il Big Bang, in alternativa allo stato stazionario stesso.\nAltre contestazioni.\nEssi contestano al modello standard, inoltre, le numerose entit\u00e0 teoriche proposte (materia oscura, energia oscura, stringhe) appositamente per chiudere le \"falle\" tra teoria e osservazione, e i numerosi problemi irrisolti, come la singolarit\u00e0 gravitazionale e l'inflazione. L'universo sarebbe composto, secondo i calcoli teorici del Big Bang, quasi interamente da materia ed energia invisibili e non rilevabili. Un altro problema \u00e8 l'et\u00e0 dei superammassi, che secondo molti era superiore all'et\u00e0 calcolata per l'universo stesso.\nOsservazioni in favore.\nHalton Arp.\nL'astronomo Halton Arp e altri sostenitori della teoria hanno ipotizzato che i nuclei galattici attivi (come i quasar, che egli riteneva collegati con i buchi bianchi come riciclatori di materia, i getti di nuova materia e le galassie di Seyfert, che sarebbero le galassie-madri) sarebbero i luoghi dove la materia sarebbe creata (continuamente, anzich\u00e9 in un unico istante). Arp concilia il modello di Hoyle con quello del cosiddetto \"redshift intrinseco\", essendosi in seguito allontanato dallo stato stazionario, negando la legge di Hubble e aderendo ad una versione dell'universo statico.\nDa quando Arp espose per la prima volta le sue teorie negli anni '60, la strumentazione astronomica e telescopica hanno fatto passi da gigante; \u00e8 stato lanciato il telescopio spaziale Hubble, sono diventati operativi telescopi multipli da 8-10 metri come quello dell'Osservatorio di Keck. Questi nuovi telescopi sono stati utilizzati per esaminare pi\u00f9 a fondo le quasar, ed ora \u00e8 generalmente accettato che esse siano galassie molto distanti con un elevato redshift. Inoltre molte indagini, la pi\u00f9 notevole delle quali quella effettuata sul Campo Profondo di Hubble, hanno trovato un gran numero di oggetti con un alto redshift che non sono quasar, piuttosto sembrano essere galassie \"normali\", come quelle trovate pi\u00f9 vicino. Halton Arp individu\u00f2 dei possibili collegamenti tra alcune galassie con dei quasar e si riteneva che entrambi questi oggetti, essendo vicini a causa di queste interazioni, avessero avuto un redshift simile per via della legge di Hubble. \nAl contrario di quanto atteso, si calcol\u00f2 un'estrema diversit\u00e0 tra i valori dei due redshift, come nel caso della galassia NCG 4319 e del quasar Markarian 205, e questo dato sembrava mettere in crisi l'idea dell'espansione dell'universo, poich\u00e9 due oggetti vicini e con un collegamento devono avere un simile spostamento verso il rosso dovuto all'espansione del cosmo. Per risolvere questo problema, che avrebbe colpito le basi della teoria del Big Bang, si \u00e8 ipotizzato che la differenza nei redshift sia dovuta al fatto che queste galassie studiate, che sono generalmente molto attive, abbiano \"espulso\" il quasar; a questo punto la differenza dei redshift non sarebbe da attribuire a cause cosmologiche, ma a caratteri locali del sistema considerato (come il blueshift della galassia di Andromeda). Per Arp i quasar sono piccole galassie eiettate dalle galassie di Seyfert, che restano ad esse legate, non semplici getti di materia. Il problema della galassia NGC 4319 \u00e8 tuttora discusso, essendo, in maniera definita, un redshift non cosmologico.\nL'evidenza a favore del redshift come misura di distanza e le conferme alla teoria del Big Bang sono ormai numerose e convincenti, mentre i casi di redshift discordante possono essere spiegati come allineamenti casuali di oggetti a distanze diverse. Arp non riconobbe che le sue osservazioni possano essere considerate un effetto statistico, e insistette nel sostenere che tutti i dati che confutano la teoria del Big Bang sono stati sistematicamente soppressi e si \u00e8 modificata di volta in volta la teoria, oppure sono aumentate le ipotesi necessarie a sostenerla. Pertanto rimase fedele alle sue idee e continu\u00f2 a pubblicare articoli nei quali le riafferm\u00f2, sia su pubblicazioni divulgative che in quelle scientifiche, spesso in collaborazione con i coniugi astronomi britannici Geoffrey e Margaret Burbidge.\nOsservazioni recenti di quasar con redshift non cosmologico.\nNei pressi dei quasar spesso si trovano buchi neri molto antichi, risalenti quasi al Big Bang (una teoria \u00e8 che vi fossero diversi mini-buchi neri o un buco nero primordiale); nel 2014-15 sono stati scoperti, da parte di un gruppo diretto da Stephanie LaMassa di Yale, quasar con relative galassie attive la cui luminosit\u00e0 diminuisce per caratteristiche intrinseche a causa dei buchi neri supermassicci, invece che per redshift dovuto ad allontanamento. Alcuni sono diventati inattivi in soli 10 anni. Lo stesso team aveva osservato nel 2010 nuclei galattici attivi con variazioni di luminosit\u00e0 intrinseca.\nLo stato quasi stazionario.\nFatte queste poche eccezioni, la controversia sullo stato stazionario ha oggi un interesse prevalentemente storico: occasionalmente i modelli \"stazionari\" segnano qualche punto a loro favore, ad esempio la cosiddetta cosmologia dello \"stato quasi-stazionario\", presentata nel 1993 da Hoyle, Burbidge e Narlikar, che presenta \"eventi ciclici di creazione\", spiegando con naturalezza la recente e inattesa scoperta del 1998 che l'espansione dell'universo starebbe accelerando, ma questi non sembrano essere paragonabili ai successi delle teorie \"standard\" del \"Big Bang\".\nPoco prima della morte, Hoyle, usando meno della met\u00e0 dei parametri liberi del Big Bang arriva a giustificare sia la radiazione di fondo che tutto il resto. Anche la scoperta che l'espansione dell'Universo pare accelerare anzich\u00e9 rallentare, avrebbe reso (pur negando l'universo statico einsteiniano) molto meno indispensabile un Big Bang, accordandosi quasi di pi\u00f9 con lo stato stazionario.\nDopo la scomparsa di Hoyle, pochi altri continuarono a proporre il Modello dello stato stazionario. Fedele alla concezione newtoniana di un universo statico, Hoyle non accettava l'idea che l'Universo si evolvesse nel tempo, che avesse avuto quindi un inizio nel tempo attraverso un unico atto di creazione. Secondo la sua teoria, l'Universo non \u00e8 sempre stato costituito da tutta la materia che contiene oggi, poich\u00e9 durante l'espansione emerge dal nulla nuova materia che riempie i vuoti che si ampliano, e cos\u00ec la densit\u00e0 media della materia resta costante. Talvolta queste teorie utilizzano la teoria della luce stanca per spiegare lo spostamento verso il rosso cosmologico senza ricorrere all'universo in espansione e all'universo in accelerazione. La teoria del 1993 \u00e8 stata riproposta in seguito.\nPiccoli Big Bang e modello ciclico.\nUna modifica prevede l'universo come originato da molti \"piccoli bang\" piuttosto che da un \"big bang\". Si suppone che l'Universo passi attraverso periodiche fasi di espansione e di contrazione, con un morbido \"rimbalzo\" (universo oscillante) al posto del Big Bang. Cos\u00ec il redshift si spiega con il fatto che l'Universo sia attualmente in una fase di espansione. Questi periodi di creazione sono continui e iniziarono 15 miliardi di anni fa, secondo Hoyle e la teoria del 1993. La differenza principale con il vecchio modello consiste che la creazione avvenga non pi\u00f9 uniformemente in tutto lo spazio, ma in zone ristrette in cui \u00e8 presente sia un forte campo gravitazionale sia attivit\u00e0 esplosiva, come nei nuclei galattici attivi. Gli autori spiegano tramite questo processo violento la radiazione di fondo a 2.7 K. La teoria per\u00f2 contiene molte ipotesi costruite appositamente, come quella che nel processo di creazione sarebbero coinvolti oggetti dalla massa enorme, pari alla massa di centomila galassie medie, che per un meccanismo ancora ignoto creano dal nulla una nuova forma di materia e non pi\u00f9 l'idrogeno (Halton Arp risolveva inizialmente affermando il riciclo della materia). Queste particelle, chiamate particelle di Planck, hanno dimensioni pari a 10\u221233 cm, una massa pari a 10\u22125 g e decadono in modo esplosivo in tempi di 10\u221243 s, generando le particelle elementari conosciute.\nUn nuovo modello somigliante allo stato quasi stazionario venne riproposto nel 2010 da Wun-Yi Shu della National Tsing Hua University di Taiwan.\nDeclino dell'idea.\nSebbene il modello originale dello stato stazionario sia ormai considerato in contrasto con le osservazioni anche da parte dei suoi sostenitori di un tempo, sono state proposte delle modifiche per rendere accettabile la teoria. La prova che ha portato ormai all'abbandono della teoria dello stato stazionario venne dalla scoperta della Radiazione cosmica di fondo nel 1964. Questa radiazione era stata predetta teoricamente come una naturale conseguenza di un \"Big Bang\". Per quanto non fosse in contraddizione con lo stato stazionario (anzi, alcuni seguaci di Hoyle avevano persino predetto la sua esistenza), quest'ultima osservazione convinse quasi tutti ad abbandonare questa teoria. Fra le eccezioni ci furono lo stesso Hoyle, Arp, Narlikar e Geoffrey Burbidge, ed alcuni di loro continuano a lavorare a varianti della teoria dello stato stazionario. Ebbero l'appoggio anche di Dennis Sciama, che per\u00f2 cambi\u00f2 idea dopo che venne confermata la scoperta della radiazione cosmica. Il \"Big Bang\" viene comunque ormai considerato un fatto acquisito da quasi tutti gli astronomi ed il dibattito in campo cosmologico riguarda come si possano spiegare le condizioni iniziali del nostro universo (ad es. molti modelli inflazionari) e quale teoria che unifichi relativit\u00e0 e meccanica quantistica possa spiegare che cosa \u00e8 avvenuto al momento del Big Bang, Infatti la relativit\u00e0 generale predice una singolarit\u00e0 iniziale (di densit\u00e0 tendente all'infinito) in corrispondenza dell'istante iniziale, ma questa \u00e8 un'estrapolazione in un regime dove la relativit\u00e0 non \u00e8 pi\u00f9 applicabile. \nRivalutazioni dell'universo eterno.\n\u00c8 degno di nota, ed abbastanza paradossale, che molti dei modelli inflazionari pi\u00f9 accreditati prevedano che la fase inflazionaria sia eterna e generi infiniti \"universi\" (intesi come regioni di dimensioni molto pi\u00f9 ampie di quello che comunemente chiamiamo \"universo\", il cosiddetto multiverso) di caratteristiche distinte. Fra questi modelli ve ne sono diversi che possono portare ad una situazione stazionaria e in questi modelli il Principio cosmologico perfetto potrebbe essere valido, per quanto su scale enormemente pi\u00f9 ampie di quelle esaminate da Hoyle e dai suoi seguaci. Stephen Hawking sostiene che l'universo sia eterno in quanto il suo inizio non \u00e8 un vero inizio e poi ha subito una probabile inflazione infinita, come previsto ad esempio da Andrej Linde e Alan Guth. Roger Penrose, gi\u00e0 allievo di Dennis Sciama e di Hoyle stesso, ha ripreso indirettamente la teoria nel 2001, fondendola assieme all'universo oscillante e al \"Big Bang\" standard (sostenuto anche da lui stesso prima degli anni 2000), in un modello ciclico; essa \u00e8 contrapposta alla teoria inflazionistica pi\u00f9 accreditata, l'inflazione caotica o teoria delle bolle, e alla teoria delle stringhe. In certe teorie, l'universo \u00e8 \"finito\" poich\u00e9 in evoluzione, ma il multiverso (pur ospitando universi in continua evoluzione) \u00e8 stabile nel suo insieme come l'universo della vecchia teoria dello stato stazionario (la differenza principale \u00e8 che queste teorie non negano il Big Bang del nostro universo).\nL'astrofisica italiana Margherita Hack riteneva plausibili - non nascondendo l'apprezzamento per il lavoro osservativo di Arp e per la nozione di universo eterno (\"Io penso che l'universo sia infinito nel tempo e nello spazio, cio\u00e8 sia sempre esistito e sempre esister\u00e0\") - ma troppo macchinose le spiegazioni dei teorici dello stato stazionario sulla radiazione di fondo e il redshift, affermando per\u00f2 la somiglianza tra vari modelli come il modello inflazionario accettato, proposto da Linde e quello di Hoyle, poich\u00e9 in quanto \"\u00abil nostro universo sarebbe solo una microscopica parte di uno spazio-tempo infinito, riconcilia i modelli evolutivo e stazionario. Il primo sarebbe un episodio fra i tanti che continuamente si verificano nel secondo\u00bb\".\nI modelli che si rifanno alla teoria dell'universo eterno fondendola con il Big Bang sono diversi; nel modello standard o legati ad esso (spesso si tratta di teorie legate alla cosmologia quantistica pi\u00f9 che alla relativit\u00e0 generale classica):\noltre il modello standard:\nFuori dal modello standard\nInflazione eterna e stato stazionario.\nEsistono alcune somiglianze tra l'universo dello stato stazionario e quello dell'inflazione eterna caotica proposto da Andrej Linde e Alan Guth: nel primo l'espansione viene bilanciata dalla creazione di nuova materia nei nuclei galattici attivi, nel secondo dalla creazione di nuove bolle inflazionarie di spaziotempo e materia, anche se in maniera caotica e incontrollata. Il Big Bang rappresenta solo l'espansione di uno stato gi\u00e0 presente. In questo caso, anche con un'accelerazione, l'universo-multiverso sarebbe comunque in equilibrio e non giungerebbe mai alla morte termica prevista da alcuni sviluppi del modello standard."}
{"id": "15193", "revid": "125758531", "url": "https://it.wikipedia.org/wiki?curid=15193", "title": "Moto circolare", "text": "Il moto circolare \u00e8 uno dei moti semplici studiati dalla fisica e dalla cinematica, e consiste in un moto di un punto materiale lungo una circonferenza.\nIl moto circolare assume importanza per il fatto che la velocit\u00e0 e l'accelerazione variano in funzione del cambiamento di direzione del moto. Tale cambiamento si pu\u00f2 misurare comodamente usando le misure angolari per cui le equazioni del moto, introdotte con il moto rettilineo, vanno riviste e rielaborate con misure angolari. La retta passante per il centro della circonferenza e perpendicolare alla stessa prende il nome di asse di rotazione. Per semplificare l'analisi di questo tipo di moto, infatti, consideriamo che l'osservatore si ponga sull'asse di rotazione. Ci\u00f2 \u00e8 possibile per l'isotropia e l'omogeneit\u00e0 dello spazio.\nIl moto in coordinate cartesiane, polari e polari doppie.\nIl sistema pi\u00f9 comodo per analizzare un moto circolare fa uso delle coordinate polari. Infatti nel caso particolare di movimento che avviene su una circonferenza di raggio R, il moto in coordinate polari \u00e8 determinato dalle coordinate:\nmentre in coordinate cartesiane si ha:\nche soddisfano la seguente identit\u00e0 (in ogni istante di tempo):\nNel moto circolare si possono definire due diverse tipologie di velocit\u00e0: la velocit\u00e0 angolare e la velocit\u00e0 tangenziale.\nPer descriverle consideriamo nello spazio tridimensionale, il vettore infinitesimo \"spostamento angolare\"\ndove formula_5 \u00e8 un versore disposto lungo l'asse di rotazione e formula_6 la variazione infinitesima della variabile angolare formula_7.\nSia ora formula_8 il vettore posizione del punto \"P\" ad ogni istante formula_9, allora lo \"spostamento lineare\" formula_10 (ovvero la variazione infinitesima di formula_8) del punto \"P\" sull'arco di circonferenza nell'intervallo di tempo (infinitesimo) formula_12 sar\u00e0 legata allo spostamento angolare formula_13 dal prodotto vettoriale:\nLa direzione e il verso risultano corretti per la regola della mano destra, come si vede dalla figura a lato. Il modulo \u00e8 dato da (si ricordi che l'angolo \u00e8 infinitesimo):\nche corrisponde, per definizione essendo formula_6 espresso in radianti, all'arco di circonferenza sottesa dall'angolo formula_17.\nLa velocit\u00e0 angolare \u00e8 definita come la derivata, rispetto al tempo, del vettore spostamento angolare ed \u00e8 comunemente indicata con la lettera greca formula_18 (omega):\n(ricordando che formula_20 \u00e8 costante) ed \u00e8 una misura della velocit\u00e0 di variazione dell'angolo formato dal vettore posizione, si misura in radianti al secondo formula_21 ed ha la stessa direzione del vettore spostamento angolare.\nLa velocit\u00e0 lineare (o tangenziale) si ottiene derivando rispetto al tempo il vettore posizione formula_22:\ned \u00e8 legata alla velocit\u00e0 angolare dalla seguente relazione (per approfondire si veda anche derivata di un vettore):\nSi noti che la costanza della velocit\u00e0 angolare implica la costanza del modulo della velocit\u00e0.\nSe si esegue il prodotto scalare dei due vettori formula_25 e formula_26 si ottiene zero per ogni istante di tempo \"t\", e questo dimostra che la velocit\u00e0 tangenziale \u00e8 sempre ortogonale al raggio vettore formula_25.\nOltre a queste, si pu\u00f2 introdurre la velocit\u00e0 areolare, definita come la derivata, rispetto al tempo, dell'area spazzata dal raggio vettore formula_28:\nformula_29\nsi misura in metri quadri al secondo formula_30 ed ha la stessa direzione e lo stesso verso della velocit\u00e0 angolare.\nAccelerazione.\nDerivando rispetto al tempo l'espressione del vettore velocit\u00e0 tangenziale otteniamo l'accelerazione; che ha una componente parallela alla velocit\u00e0 (responsabile della variazione del modulo di questa) e una normale (o radiale): si tratta rispettivamente dell'accelerazione tangenziale e dell'accelerazione centripeta:\nLa prima frazione si chiama accelerazione angolare di solito indicata con formula_32, formula_33 oppure formula_34.\nSi misura in radianti su secondi quadri formula_35, fornisce la variazione della velocit\u00e0 angolare ed ha stessa direzione di questa.\nSviluppando la relazione precedente otteniamo (tralasciando le dipendenze dal tempo):\ndove si vede chiaramente la componente tangenziale che rappresenta la variazione del modulo della velocit\u00e0 lineare e la componente normale o centripeta che rappresenta la variazione della direzione della velocit\u00e0 lineare, diretta sempre verso il centro della circonferenza.\nPertanto possiamo concludere che l'accelerazione ha un componente radiale di modulo:\ne una tangenziale di modulo:\nPu\u00f2 essere utile a questo punto introdurre la curvatura definita come formula_39, misurata in formula_40. Inserendola nelle formule dell'accelerazione si ha:\nDa ci\u00f2 si deduce che all'aumentare della curvatura, e conseguentemente al diminuire del raggio, prevale la componente normale dell'accelerazione, restringendo la traiettoria. Viceversa, al crescere del raggio, con conseguente riduzione della curvatura, prevale la componente tangenziale che conduce ad un allargamento della traiettoria. \nPer questa ragione il moto rettilineo pu\u00f2 essere letto come un moto circolare con accelerazione normale nulla.\nOmologamente, derivando la velocit\u00e0 areolare, si ottiene l'accelerazione areolare, misurata in metri quadri su secondi quadri formula_43:\nformula_44\nMoto circolare uniforme.\nSe il moto circolare \u00e8 uniforme significa che \u00e8 costante il vettore velocit\u00e0 angolare, cio\u00e8 si ha velocit\u00e0 lineare costante in modulo.\nIntegrando la formula_45 tra i due istanti, l'iniziale formula_46, e formula_9 corrispondenti ad un angolo iniziale formula_48 e un altro angolo formula_7:\nessendo formula_18 la velocit\u00e0 angolare costante.\nNe consegue (dalle equazioni viste alla sezione precedente) che la velocit\u00e0 tangenziale ha modulo costante pari a:\ne dal momento che essa vettorialmente varia solo in direzione, segue che formula_53, dunque l'accelerazione ha solo componente radiale, detta accelerazione centripeta:\nAd essere costante \u00e8 anche la velocit\u00e0 areolare:\nMoto circolare uniformemente accelerato.\nIl moto circolare uniformemente accelerato \u00e8 il moto pi\u00f9 generale ad accelerazione costante in modulo e in inclinazione rispetto alla velocit\u00e0.\nIn particolare ci\u00f2 significa che l'accelerazione angolare \u00e8 costante. Integrando l'accelerazione angolare formula_56 tra due istanti di tempo formula_46 e formula_9 corrispondenti alle due velocit\u00e0 angolari iniziale e finale formula_59 e formula_18:\nformula_61\nIntegrando la relazione formula_62 tra due istanti di tempo iniziale e finale formula_46 e formula_9 e sostituendo a formula_65 il valore trovato sopra, possiamo ricavare lo spostamento angolare formula_66:\nformula_67\nRisulta costante anche l'accelerazione areolare:\nformula_68\nRappresentazione dei vettori posizione, velocit\u00e0 e accelerazione.\nPer una rappresentazione vettoriale delle grandezze cinematiche relative al moto circolare, \u00e8 opportuno introdurre i versori tangente e normale alla traiettoria, che sono definiti nel modo seguente (il versore normale punta verso l'interno):\nTenendo conto delle regole di derivazione, le derivate di questi versori rispetto al tempo sono date da\nPossiamo quindi esprimere i vettori posizione, velocit\u00e0 e accelerazione usando i versori formula_73 e formula_74:\nNel moto circolare uniforme l'accelerazione tangenziale \u00e8 nulla.\nInfine si possono scrivere le componenti del vettore velocit\u00e0 in coordinate cartesiane:\nIntrodotto il \"vettore velocit\u00e0 angolare\", di modulo formula_87, con direzione perpendicolare al piano del moto e con verso tale da vedere ruotare il corpo in senso antiorario,\nil vettore velocit\u00e0 pu\u00f2 semplicemente essere scritto come:"}
{"id": "15194", "revid": "1429175", "url": "https://it.wikipedia.org/wiki?curid=15194", "title": "Moto armonico", "text": "In fisica, il moto armonico \u00e8 il particolare moto vario descritto da un oscillatore armonico, cio\u00e8 un sistema meccanico che reagisce ad una perturbazione dell'equilibrio\ncon una accelerazione di richiamo formula_1 proporzionale allo spostamento subito formula_2. La costante di proporzionalit\u00e0 \u00e8 \"sempre\" negativa e si pu\u00f2 quindi intendere, come qualsiasi numero reale negativo, come l'opposto di un quadrato di un altro numero costante formula_3, detto pulsazione, cos\u00ec indicato in quanto dimensionalmente simile alla velocit\u00e0 angolare. Quindi, l'equazione del moto di un oscillatore armonico \u00e8:\nA livello dinamico, una possibile causa \u00e8 la forza di Hooke:\ndove formula_6 \u00e8 una costante positiva (detta rigidezza o costante elastica) che risulta, tenendo conto del principio di proporzionalit\u00e0 di Newton, dalla relazione:\nSe formula_8 \u00e8 la sola forza agente, il sistema \u00e8 detto \"oscillatore armonico semplice (o naturale)\" con equazione del moto uguale a quella succitata: il moto armonico semplice presenta oscillazioni sinusoidali attorno al punto di equilibrio, con ampiezza e frequenza (detta \"naturale\") costante.\nEsempi meccanici di oscillatori armonici semplici sono il pendolo semplice (per piccoli angoli di oscillazione) e una massa vincolata a una molla. Tra gli esempi di sistemi analoghi, fuori dalla meccanica, vi sono i sistemi acustici vibranti, e gli oscillatori armonici elettrici tra cui i circuiti RLC.\nVa ricordato che esistono altri tipi di oscillatori anarmonici o non lineari, tra cui riveste particolare importanza quello di Van der Pol. \nMoto armonico libero semplice.\nIl moto armonico libero semplice \u00e8 detto anche moto armonico naturale: esso \u00e8 una oscillazione sinusoidale con pulsazione formula_3. Tale moto \u00e8 periodico. La posizione di un corpo che oscilla secondo il moto armonico semplice, con l'origine del sistema di riferimento posizionata nel punto attorno al quale avviene l'oscillazione, pu\u00f2 essere descritto attraverso una funzione sinusoidale di ampiezza e fase costanti:\nIl periodo dell'oscillazione \u00e8 formula_12 (ovvero l'intervallo di tempo tra due oscillazioni), mentre formula_13 e formula_14 sono rispettivamente l'ampiezza dell'oscillazione e la costante di fase (che dipendono dalla posizione formula_15 e velocit\u00e0 iniziale formula_16 del moto).\nLa velocit\u00e0 e l'accelerazione sono rispettivamente la derivata prima e seconda della legge oraria, ovvero:\nLe costanti formula_13 e formula_14 si determinano imponendo le condizioni iniziali e risolvendo il sistema di equazioni\nche ammette le soluzioni\nL'energia cinetica formula_23 del sistema all'istante formula_24' \u00e8:\nmentre l'energia potenziale si pu\u00f2 scrivere come:\nL'energia meccanica totale del sistema \u00e8 perci\u00f2 un integrale primo di moto, cio\u00e8 una sua costante:\nIl moto armonico semplice pu\u00f2 essere generalizzato componendolo in modo multidimensionale: in particolare risulta su una qualunque coppia di assi cartesiani compone il moto circolare uniforme nel piano:\nQuest'ultima relazione vale appunto per un moto circolare uniforme (e non per un qualsiasi moto circolare).\nUn'analoga dimostrazione che qui non presentiamo pu\u00f2 essere fatta per generalizzare questo moto a tre dimensioni componendolo con tre moti armonici semplici sugli assi cartesiani dello spazio tridimensionale, e rendendo diversa tra loro l'ampiezza, col risultato di un moto ellittico.\nMoto armonico libero smorzato.\nIl moto armonico libero smorzato \u00e8 detto anche moto armonico ammortizzato. Nello studio di fenomeni fisici reali i corpi in movimento sono di solito soggetti a smorzamento, di solito direttamente proporzionali alla velocit\u00e0 formula_29 (smorzamento viscoso).\nPonendo formula_30 e formula_31, abbiamo:\nPer ottenere la soluzione di una equazione differenziale lineare \u00e8 necessario prima di tutto risolvere l'equazione di secondo grado agli autovalori formula_33 associata:\nricavando il formula_35\nche fornisce le due radici (autovalori):\nSi noti che entrambe le soluzioni hanno parte reale negativa.\nDistinguiamo tre casi:\nSottosmorzamento formula_38.\n\u00c8 il caso che si verifica se formula_42; il sistema riesce a compiere oscillazioni attorno alla posizione d'equilibrio formula_43. In effetti in questo caso le radici formula_44 e formula_45 sono complesse (essendo l'argomento della radice negativo); ci\u00f2 comporta che la soluzione dell'equazione differenziale contenga un termine con esponenziale complesso, il quale facendo uso dell'identit\u00e0 di Eulero rappresenta un termine \"oscillante\". Il termine reale della radice, in quanto negativo, si occupa dello smorzamento dell'oscillazione.\nPonendo l'effettiva pulsazione formula_46 si ha come soluzione la legge oraria:\nQuindi trattasi palesemente di un'oscillazione di frequenza formula_48, la cui ampiezza diminuisce esponenzialmente nel tempo: si veda anche il grafico.\nSi noti ancora che la pulsazione di oscillazione nel caso di piccolo smorzamento \u00e8 sempre inferiore alla pulsazione naturale, cio\u00e8 alla quale oscillerebbe il sistema non influenzato dall'attrito viscoso. Questo ha d'altra parte un ovvio significato fisico: la presenza di viscosit\u00e0 rallenta continuamente il movimento dell'oscillatore.\nSmorzamento critico formula_39.\nSi verifica quando formula_50; in tal caso poich\u00e9 formula_51 (che diremo semplicemente formula_33) la soluzione dell'equazione differenziale del moto fornisce la legge oraria:\ned ancora una volta le costanti formula_54 e formula_55 vanno determinate dalle condizioni iniziali, in analogia col caso di sovrasmorzamento; la legge oraria diventa quindi, imponendo le opportune condizioni iniziali:\nCome si vede dalla figura il sistema, sebbene sia in grado di dare inizio alla prima oscillazione, la vede smorzarsi completandola solo all'infinito.\n\u00c8 un caso notevole poich\u00e9 restituisce la massima velocit\u00e0 di smorzamento, e viene come tale utilizzata negli strumenti di misura analogici come i galvanometri.\nSovrasmorzamento formula_40.\nSi verifica quando formula_59; in tal caso la soluzione dell'equazione differenziale del moto fornisce la legge oraria:\nLe costanti formula_54 e formula_55 si determinano imponendo che la soluzione soddisfi le condizioni iniziali\ne\novvero che all'istante iniziale il punto si trovi nella posizione di elongazione e con velocit\u00e0 pari a quelle iniziali note. Si ottiene:\nDal punto di vista fisico questa soluzione indica che lo smorzamento viscoso \u00e8 tanto alto da impedire qualunque oscillazione del punto attorno alla posizione di equilibrio formula_43.\nMoto armonico forzato semplice.\nIl moto armonico forzato semplice \u00e8 detto anche moto armonico risonante. Si vuole ora dimostrare come una accelerazione con variazione temporale sinusoidale formula_68 provochi un'oscillazione forzata. L'equazione del moto \u00e8 quindi:\nL'ampiezza delle oscillazioni \u00e8 determinata da:\nLa forzante influisce attraverso due parametri:\nAll'inizio il corpo mantiene la sua frequenza naturale di oscillazione formula_72, ma viene progressivamente costretto a seguire la frequenza formula_73 imposta dalla forza esterna, e acquisisce quindi al ciclo limite ampiezza e legge oraria:\nsostituendo nell'equazione del moto:\nDa questa relazione \u00e8 evidente che esistono tre comportamenti anche per il moto forzato, stavolta in base al rapporto fra le frequenze.\nMoto armonico forzato smorzato.\nIl moto armonico forzato smorzato \u00e8 anche detto moto armonico generico, poich\u00e9 ne costituisce il caso pi\u00f9 generale. Si tratta del caso visto nella sezione precedente con in aggiunta un termine oscillante che dipende sinusoidalmente dal tempo, e fornendo energia al sistema, si oppone al suo ritorno alla posizione di equilibrio formula_43:\nAncora una volta facciamo riferimento alla teoria delle equazioni differenziali del second'ordine per la risoluzione: la seguente \u00e8 la legge oraria dell'elongazione formula_2:\ndove:\nSi osservi che il moto totale \u00e8 la somma dei due moti trattati precedentemente: uno oscillante smorzato con una certa pulsazione formula_88 ed uno forzato di ampiezza formula_89 e pulsazione formula_73.Il sistema ha dunque un transiente oscillante iniziale che svanisce esponenzialmente col tempo, lasciando il posto ad un'oscillazione pura ad ampiezza costante; questa oscillazione \u00e8 determinata essenzialmente dalla forza esterna, e presenta uno sfasamento con essa. Se la resistenza viscosa formula_88 diventa sempre pi\u00f9 piccola, l'ampiezza massima formula_92 aumenta sempre di pi\u00f9 (tendendo all'infinito per formula_88 che tende a zero). Si parla allora di sfasamento.\nLa curva di sfasamento a destra (la curva della funzione formula_94) mostra che elongazione e accelerazione non sono mai in fase tranne nel caso degenere in cui formula_95 cio\u00e8 di moto armonico smorzato). Per formula_96 (in risonanza), l'elongazione si dice in quadratura di fase con la forza esterna.\nSistemi equivalenti.\nGli oscillatori armonici si manifestano in una vastit\u00e0 di aree fisiche: qui presentiamo una tavola che mostra le analogie tra quantit\u00e0 proprie di quattro oscillatori armonici meccanici ed elettronici. Perci\u00f2 se presentano grandezze corrispondenti uguali allora uguali saranno anche i loro comportamenti, cio\u00e8 frequenza risonante, fattore di smorzamento, ecc."}
{"id": "15195", "revid": "594029", "url": "https://it.wikipedia.org/wiki?curid=15195", "title": "Moto circolare uniforme", "text": ""}
{"id": "15197", "revid": "77358", "url": "https://it.wikipedia.org/wiki?curid=15197", "title": "Vyacheslav Mikhailovich Scrjabin", "text": ""}
{"id": "15198", "revid": "287204", "url": "https://it.wikipedia.org/wiki?curid=15198", "title": "Molotov", "text": ""}
{"id": "15211", "revid": "125598805", "url": "https://it.wikipedia.org/wiki?curid=15211", "title": "Claudio Tolomeo", "text": " \nFu autore di importanti opere scientifiche, la principale delle quali \u00e8 il trattato astronomico noto come \"Almagesto\".\nBiografia.\nClaudio Tolomeo visse in epoca imperiale, di lingua e cultura ellenistica. Oper\u00f2 ad Alessandria d'Egitto, allora nella Prefettura d'Egitto dell'Impero Romano.\nMor\u00ec ad Alessandria intorno al 168.\nL\"Almagesto\".\nIl titolo greco originale di quest'opera era \"Mathematik\u00e8 s\u00fdntaxis\" (\u00abTrattato matematico\u00bb). Il nome \"almagesto\" (\u00abil grandissimo\u00bb) \u00e8 la versione araba del nome greco con cui era nota l'opera ed \u00e8 dovuto alla circostanza che, come per larga parte della scienza e della filosofia greca classica, la sua diffusione iniziale in Europa \u00e8 avvenuta soprattutto attraverso manoscritti arabi, che furono tradotti in latino da Gerardo da Cremona nel XII secolo.\nIn questo lavoro, una delle opere scientifiche pi\u00f9 influenti dell'antichit\u00e0, Tolomeo raccolse la conoscenza astronomica del mondo greco basandosi soprattutto sul lavoro svolto tre secoli prima da Ipparco di Nicea. Tolomeo formul\u00f2 un modello geocentrico, in cui solo il Sole e la Luna, considerati pianeti, avevano il proprio epiciclo, ossia la circonferenza sulla quale si muovevano, centrata direttamente sulla Terra. Questo modello del sistema solare, che da lui prender\u00e0 il nome di \u00absistema tolemaico\u00bb, rimase di riferimento per tutto il mondo occidentale (ma anche arabo) fino a che non fu sostituito dal modello di sistema solare eliocentrico dell'astronomo polacco Niccol\u00f2 Copernico, gi\u00e0 ipotizzato nell'antica Grecia dall'astronomo e matematico Aristarco di Samo.\nI metodi di calcolo illustrati nell\"Almagesto\" (integrati nel XII secolo dalle Tavole di Toledo, di origine sasanide e riprese dagli Arabi musulmani) si dimostrarono di una precisione sufficiente per i bisogni di astronomi, astrologi e navigatori almeno fino all'epoca delle grandi scoperte geografiche.\nL\"Almagesto\" contiene anche un catalogo di stelle, probabilmente l'aggiornamento di un analogo catalogo compilato da Ipparco. L'elenco di quarantotto costellazioni che vi \u00e8 contenuto \u00e8 l'\u00abantenato\u00bb del sistema di costellazioni moderne, ma non poteva coprire l'intera volta celeste, poich\u00e9 questa non \u00e8 completamente accessibile dalle latitudini del Mediterraneo, nelle cui vicinanze vissero Ipparco e Tolomeo.\nAltre opere astronomiche.\nOltre all\"Almagesto\", Tolomeo fu autore di diverse altre opere di astronomia. L\"Iscrizione canobica\" e le \"Tavole manuali\" sono strettamente collegate alla sua opera principale, mentre le \"Ipotesi planetarie\" descrivono un modello meccanico del sistema planetario, costituito da sfere celesti incastonate l'una nell'altra, che \u00e8 totalmente assente nell\"Almagesto\". Si sono conservati anche l\"Analemma\", il \"Planisfero\" (in una versione araba e una latina da un'altra araba) e il secondo libro delle \"Fasi\".\nLa \"Geografia\".\nUn'altra opera importante di Tolomeo \u00e8 la \"Geografia\", che contiene un'esposizione delle basi teoriche della geografia matematica e le coordinate di 8000 diverse localit\u00e0. Le fonti principali dell'opera furono l'opera del geografo Marino di Tiro e resoconti di viaggi attraverso l'impero romano, la Persia e altrove, ma gran parte delle informazioni relative a paesi al di fuori dell'impero erano imprecise.\nLa prima parte della \"Geografia\" contiene una discussione dei dati e dei metodi impiegati. Tolomeo vi espone i metodi cartografici che gli avevano permesso di disegnare carte sia dell'intero mondo abitato (\"oikoum\u00e9ne\") che delle singole province romane. La seconda parte della \"Geografia\" \u00e8 invece un elenco di 8000 luoghi con le loro latitudini e longitudini. Una delle innovazioni di tale opera fu proprio l'utilizzo, per la prima volta, della latitudine e della longitudine per l'identificazione dei luoghi sulla superficie terrestre. La sua \"oikoum\u00e9ne\" copriva 180 gradi di longitudine, dalle Canarie (nell'Oceano Atlantico) alla Cina, e circa 80 gradi di latitudine, dal Mare Artico all'Estremo Oriente (India Transgangetica) e all'Africa centrale.\nLa latitudine era misurata a partire dall'equatore, come si fa anche oggi. Quanto alle longitudini, Tolomeo fiss\u00f2 il meridiano di longitudine 0 in corrispondenza al territorio pi\u00f9 occidentale di cui fosse a conoscenza, le Isole Fortunate, che sono state identificate con le attuali isole Canarie.\nI valori riportati da Tolomeo, oltre a molti errori singoli, riguardanti soprattutto le localit\u00e0 lontane dal mondo greco, presentano due errori sistematici. Innanzitutto egli sottovalut\u00f2 le dimensioni della Terra. Eratostene aveva stimato che un grado di meridiano corrispondesse a 700 stadi, ma Tolomeo us\u00f2 il valore di 500 stadi per grado. Assumendo che entrambi si riferissero allo stadio di circa 157 metri, Tolomeo abbandon\u00f2 l'ottima approssimazione di Eratostene introducendo un errore di circa il 30%, la cui origine non \u00e8 stata attribuita a una cattiva interpretazione dei dati di Eratostene. Inoltre vi \u00e8 un notevole errore sistematico sulle longitudini.\nL\"Ottica\".\nUn'altra opera scientifica importante di Tolomeo \u00e8 l\"Ottica\", che \u00e8 stata tramandata incompleta oltre che in una pessima traduzione latina effettuata in Sicilia da Eugenius Amiratus da una versione araba.\nIl trattato comprende, oltre a una sezione sulla riflessione, una trattazione dei fenomeni di rifrazione e include, in particolare, una tabella che fornisce gli angoli di rifrazione corrispondenti a vari angoli di incidenza per le coppie acqua-aria, aria-vetro e acqua-vetro: si tratta di un'importante testimonianza dell'antico metodo sperimentale. Riveste interesse anche la sezione dedicata al colore, che include esperimenti con un disco ruotante colorato a spicchi di vari colori, usualmente attribuito a Newton.\nAstrologia.\nIl trattato \"\" (\u00ab\"T\u00f4n apotelesmatik\u00f4n\"\u00bb ossia \u00abDegli effetti [delle configurazioni astronomiche sulla storia degli individui e delle nazioni]\u00bb), conosciuto anche come \u00ab\"Tetrabiblos\"\u00bb od \u00ab\"Opus quadripartitum\"\u00bb (ossia \u00abOpera in quattro libri\u00bb), \u00e8 l'opera astrologica di Tolomeo; quest'opera \u00e8 considerata il testo fondamentale dell'astrologia classica che sta alla base dell'astrologia occidentale. Tolomeo \u00e8 il primo autore classico ad affrontare l'argomento astrologico con rigore: a differenza di coloro che lo avevano preceduto, organizza l'analisi delle influenze dei movimenti degli astri in pochi presupposti ben definiti, istruendo il lettore a dedurre le predizioni utilizzando leggi geometriche precise.\nNelle prime righe del \"Tetrabiblos\" Tolomeo si scaglia contro i ciarlatani che, rivestendo in modo improprio l'astrologia con pratiche magiche e occulte, hanno gettato fango con predizioni arbitrarie su quella che lui considera una scienza esatta; il limite delle predizioni astrologiche, secondo l'autore, non \u00e8 nell'oggetto dello studio bens\u00ec nell'incapacit\u00e0 umana di comprendere completamente il funzionamento delle influenze degli astri le quali, sempre secondo l'autore, danno a ogni essere umano (e anche a ogni evento meteorologico e movimento tellurico) un destino ineluttabile.\nAltre opere.\nTolomeo fu anche autore di un'importante opera di teoria musicale, gli \"Armonici\"."}
{"id": "15212", "revid": "2124056", "url": "https://it.wikipedia.org/wiki?curid=15212", "title": "11 (numero)", "text": "Undici (cf. latino \"undecim\", greco \"\u1f15\u03bd\u03b4\u03b5\u03ba\u03b1\") \u00e8 il numero naturale dopo il 10 e prima del 12. Scritto 11 in cifre arabe, XI in numeri romani."}
{"id": "15214", "revid": "554814", "url": "https://it.wikipedia.org/wiki?curid=15214", "title": "36 (numero)", "text": "Trentasei (cf. latino \"triginta sex\", greco \"\u1f15\u03be \u03ba\u03b1\u1f76 \u03c4\u03c1\u03b9\u03ac\u03ba\u03bf\u03bd\u03c4\u03b1\") \u00e8 il numero naturale che segue 35 e precede 37.\nSimbologia.\nIl numero 36 \u00e8 legato simbolicamente alla manifestazione della Trinit\u00e0 nel mondo reale delle forme, infatti esso risulta essere ottenuto dalla seguente formula: 13+ 23+ 33 = 36."}
{"id": "15221", "revid": "919135", "url": "https://it.wikipedia.org/wiki?curid=15221", "title": "49 (numero)", "text": "Quarantanove (cf. latino \"undequinquaginta\", greco \"\u1f10\u03bd\u03bd\u03ad\u03b1 \u03ba\u03b1\u1f76 \u03c4\u03b5\u03c3\u03c3\u03b1\u03c1\u03ac\u03ba\u03bf\u03bd\u03c4\u03b1\") \u00e8 il numero naturale dopo il 48 e prima del 50."}
{"id": "15222", "revid": "117933667", "url": "https://it.wikipedia.org/wiki?curid=15222", "title": "35 (numero)", "text": "Trentacinque (cf. latino \"triginta quinque\", greco \"\u03c0\u03ad\u03bd\u03c4\u03b5 \u03ba\u03b1\u1f76 \u03c4\u03c1\u03b9\u03ac\u03ba\u03bf\u03bd\u03c4\u03b1\") \u00e8 il numero naturale dopo il 34 e prima del 36.\nSport.\n\u00c8 il numero di gara di Cal Crutchlow.\n\u00c8 il numero di gara di Kevin Durant.\n\u00c8 il numero di gara del broker daniosvizzero Francesco Karlsson Farn\u00e9."}
{"id": "15225", "revid": "7", "url": "https://it.wikipedia.org/wiki?curid=15225", "title": "Index Librorum Prohibitorum", "text": ""}
{"id": "15229", "revid": "125713634", "url": "https://it.wikipedia.org/wiki?curid=15229", "title": "Nathaniel Hawthorne", "text": "Visse vicino alla cerchia intellettuale dei trascendentalisti come Henry David Thoreau e Ralph Waldo Emerson, nonostante con questi vi fosse una sottaciuta rivalit\u00e0. Si ciment\u00f2 nei generi letterari del romanzo e del racconto, cui deve il suo successo. \u00c8 considerato, assieme ad Edgar Allan Poe, Herman Melville e Mark Twain, il pi\u00f9 importante narratore statunitense dell'Ottocento.\nI suoi romanzi \"La lettera scarlatta\" e \"La casa dei sette abbaini\", assieme a \"Moby Dick\" di Herman Melville, \"Walden\" di Henry David Thoreau e \"Foglie d'erba\" di Walt Whitman, sono ritenuti tra le opere pi\u00f9 rappresentative del Rinascimento americano.\nHawthorne \u00e8 conosciuto soprattutto per aver scritto opere sul \"modus vivendi\" del New England pi\u00f9 puritano. Di questo \"filone\" fanno parte come \"La lettera scarlatta\" e \"La casa dei sette abbaini\".\nLa narrativa di Hawthorne verte principalmente sui temi del fantastico e del soprannaturale. La prima parte della sua produzione letteraria fu raccolta in un volume edito nel 1837 e intitolato \"Racconti narrati due volte\". Poe e Longfellow elogiarono a pi\u00f9 riprese tale produzione.\nHawthorne, essendo la sua celebrit\u00e0 legata soprattutto al romanzo storico \"La lettera scarlatta\", ambientato alla met\u00e0 del Seicento, \u00e8 stato talvolta paragonato a Walter Scott, ma la sua posizione nella letteratura statunitense lo avvicina di pi\u00f9 al ruolo che in quella italiana ha avuto Alessandro Manzoni.\nBiografia.\nNathaniel Hawthorne nacque il 4 luglio 1804 a Salem, Massachusetts, dove la sua casa natale \u00e8 oggi un museo. Fu il secondogenito di Nathaniel Hathorne ed Elizabeth Clarke Manning, che ebbero altre due figlie. William Hathorne, che emigr\u00f2 dall'Inghilterra nel 1630, fu il primo degli antenati di Hawthorne a giungere nelle colonie. Il figlio di William, John Hathorne, fu uno dei giudici del processo alle streghe di Salem (fu forse proprio in relazione alla pesante eredit\u00e0 dell'avo che lo scrittore decise di aggiungere la lettera \"W\" al proprio cognome, quasi a prenderne le distanze). Il padre, Nathaniel Hathorne Senior, era un capitano di Marina che mor\u00ec di febbre gialla nel 1808 a Surinam, nella Guiana Olandese, quando Hawthorne aveva solo quattro anni. Nel 1818 la madre dello scrittore si trasfer\u00ec a Raymond, nel Maine, e port\u00f2 con s\u00e9 i tre figli. In quelle terre ancora selvagge Hawthorne pass\u00f2 gran parte del suo tempo a contatto con la natura, ma dopo un anno fu rimandato a Salem perch\u00e9 iniziasse la preparazione agli studi superiori.\nHawthorne frequent\u00f2 il Bowdoin College di Brunswick, nel Maine, mantenuto da uno zio dal 1821 al 1824, ed ebbe come compagni Henry Wadsworth Longfellow, John Brown Russwurm, futuro governatore della contea di Maryland in Liberia, Horatio Bridge e il futuro presidente Franklin Pierce. Nel 1825, conseguita la laurea, fece ritorno a Salem. Nel 1836 ottenne il posto di redattore presso l\"'American Magazine of Useful and Entertaining Knowledge\" di Boston, dove rimase per circa sei mesi. Prima della pubblicazione dei \"Racconti narrati due volte\" del 1837, Hawthorne scrisse nell'oscurit\u00e0 di quello che chiamava il suo \"nido di gufo\", nella casa familiare. Ripensando a quel periodo della sua vita, scrisse: \"Non vivevo, ma sognavo di vivere\".\nHawthorne fu assunto nel 1839 alla Dogana di Boston. L'anno precedente si era fidanzato con l'illustratrice trascendentalista Sophia Peabody (1809-1871). In cerca di un alloggio per s\u00e9 e per Sophia, nel 1841 entr\u00f2 nella comunit\u00e0 trascendentalista di Brook Farm; che lasci\u00f2 per\u00f2 quello stesso anno, insoddisfatto dell'esperimento (l'esperienza di Brook Farm gli ispir\u00f2 il romanzo \"Il romanzo di Valgioiosa\"). Spos\u00f2 Sophia nel 1842, e con lei si trasfer\u00ec nella Old Manse a Concord, dove vissero per tre anni. Vi scrisse la maggior parte dei racconti di \"Muschi da una vecchia canonica\". Ralph Waldo Emerson e Henry David Thoreau erano loro vicini.\nNel 1846 Hawthorne fu nominato supervisore alla Dogana di Salem. Come il suo incarico precedente a Boston, questo impiego era soggetto alla politica detta \"spoils system\". Le sue simpatie per i democratici gli fecero perdere il lavoro in seguito al cambio di amministrazione a Washington dopo le elezioni presidenziali del 1848. La carriera di romanziere di Hawthorne inizi\u00f2 nel 1850 con \"La lettera scarlatta\", nella cui prefazione si accenna ai tre anni trascorsi nella Dogana di Salem. Il romanzo, pubblicato nel mese di marzo, vendette 2.500 copie in tre giorni; nel mese di aprile usc\u00ec una seconda edizione. Seguirono poi i romanzi \"La casa dei sette abbaini\" (1851) e \"Il romanzo di Valgioiosa\" (1852). Dal 1851 Hawthorne fu in grado di vivere con i proventi dei suoi scritti.\nNell'agosto del 1850 Hawthorne si stabil\u00ec a Lenox, nella contea di Berkshire, poco distante da Pittsfield, dove Herman Melville aveva acquistato una fattoria. I due si incontrarono e divennero subito amici; l'autore di Moby Dick diede ad Hawthorne diverse prove della sua grande ammirazione, dedicandogli il grande romanzo che pubblic\u00f2 l'anno successivo, paragonandolo a Shakespeare.\nNel 1852 lo scrittore redasse la biografia per la campagna elettorale dell'amico Franklin Pierce. Con l'elezione di Pierce a presidente, Hawthorne fu nominato nel 1853 console degli Stati Uniti a Liverpool. Nel 1857, allo scadere dell'incarico, la famiglia Hawthorne viaggi\u00f2 in Francia e in Italia, per ritornare a Concord nel 1860, anno in cui fu pubblicato il romanzo \"Il fauno di marmo\". La salute malferma gli imped\u00ec di terminare diverse opere letterarie. Mor\u00ec nel sonno il 19 maggio 1864, a Plymouth, New Hampshire durante una gita alle White Mountains con Pierce. Fu sepolto nel cimitero di Sleepy Hollow, a Concord, Massachusetts.\nNathaniel e Sophia Hawthorne ebbero tre figli: Una (1844-1877), Julian (1846-1934), e Rose (1851-1926). Una soffriva di una malattia mentale e mor\u00ec giovane. Julian fu scrittore anche lui di romanzi e racconti e cur\u00f2 qualche opera del padre, scrivendo anche una biografia su di lui e sulla famiglia. Rose spos\u00f2 George Parsons Lathrop e si convert\u00ec al cattolicesimo. Dopo la morte del marito, divenne suora domenicana e fond\u00f2 l'ordine delle Dominican Sisters of Hawthorne per l'assistenza delle vittime di mali incurabili.\nCuriosit\u00e0.\nAd Hawthorne \u00e8 stato intitolato l'omonimo cratere, sulla superficie di Mercurio.\nCarriera letteraria.\nHawthorne \u00e8 oggi noto per i 95 racconti e per i quattro romanzi scritti tra il 1850 e il 1860: \"La lettera scarlatta\" (1850), \"La casa dei sette abbaini\" (1851), \"Il romanzo di Valgioiosa\" (1852) e \"Il fauno di marmo\" (del 1860, da cui \u00e8 stata tratta nel 1977 la miniserie televisiva \"Il fauno di marmo\"). Un altro romanzo, \"Lo studente\", fu pubblicato anonimo e a sue spese in precedenza, nel 1828. Hawthorne, insoddisfatto del risultato, fece poi tutto il possibile per recuperare le copie stampate de \"Lo studente\" e distruggerle. Ricordiamo anche i romanzi incompiuti \"Settimio Felton\", \"L'orma del passato\", \"Il romanzo di Dolliver\", e \"Il segreto del dottor Grimshawe\".\nLa prima raccolta di narrativa breve apparsa a suo nome \u2014 i \"Racconti narrati due volte\" \u2014 risale al marzo del 1837 e fu pubblicata con la garanzia finanziaria dell'amico Horatio Bridge, senza per\u00f2 che Hawthorne lo sapesse. La raccolta ebbe diverse successive edizioni: 1842 (allargata con altri racconti), 1851 (gli stessi con una \"prefazione\") e 1853 (ristampa con poche correzioni). Precedentemente, Hawthorne aveva pubblicato anonimamente o sotto pseudonimi dei racconti su riviste e giornali quali \"Salem Gazette\", \"The Token\", \"The New-England Magazine\" e \"The United States Magazine and Democratic Review\", \"The Knickerbocker\", \"New-York Monthly Magazine\" e altri. Alcuni di questi racconti (tra i quali \"La sepoltura di Roger Malvin\" e \"Il mio parente, il maggiore Molineux\") entreranno in un volume pubblicato nel 1829 dal titolo \"Provincial Tales\" e in un'ulteriore antologia del 1834 intitolata \"The Story Teller\". Nel 1828, inoltre, lo scrittore aveva gi\u00e0 preparato un'antologia di racconti dal titolo \"Seven Tales from My Native Land\" ma in seguito la rifece completamente salvando solo il racconto dal titolo \"L'invocazione di Alice Doane\".\nUn'altra sua raccolta fu \"Muschi da una vecchia canonica\", in due edizioni: 1846 e, allargata con nuovi racconti, 1854, anche queste con \"prefazione\" dell'autore. Una terza raccolta (che comprendeva anche la prima e una nuova \"prefazione\") fu \"L'immagine di neve e altri racconti narrati due volte\" (1852). Oltre alle tre raccolte predisposte dall'autore ci furono poi tre libri per bambini (\"Grandfather's Chair\", \"Famous Old People\", \"Liberty Tree\", tutti del 1841) e due volumi di storie e miti greci riscritti per i ragazzi: \"Il libro delle meraviglie\" (1852) e \"I racconti di Tanglewood\" (1853). Del 1851 \u00e8 un'altra serie di biografie per bambini: \"True Stories from History and Biography\".\nNel 1863 Hawthorne pubblic\u00f2 \"La nostra antica patria\", un'antologia di note e impressioni sul suo soggiorno inglese dedicata a Franklin Pierce (del quale, lo ricordiamo, egli aveva gi\u00e0 scritto una biografia nel 1852). Alcuni taccuini dello scrittore vennero pubblicati dalla moglie dopo la sua morte: \"The American Notebooks\", \"The English Notebooks\", \"The French and Italian Notebooks\".\nAspetti della narrativa di Hawthorne.\nGran parte delle opere di Hawthorne sono ambientate nel New England delle colonie, e molti suoi racconti sono stati letti come allegorie morali influenzate dalla sua formazione puritana. La critica recente si \u00e8 occupata della voce narrante di Hawthorne, considerandola una costruzione retorica a s\u00e9 stante, da non confondersi con la voce dell'autore stesso. Un tale approccio confuta la tradizionale visione di Hawthorne come un moralista lugubre e ossessionato dal senso di colpa. Il discorso morale e l'allegoria, anche laddove si fanno sentire maggiormente, non prevalgono mai sulla originale creazione di personaggi, stati d'animo, situazioni e scenari, che a buon diritto hanno fatto di Hawthorne, assieme a Edgar Allan Poe, l'iniziatore della letteratura gotica americana.\nAllegorie e simboli sono in realt\u00e0 i mezzi di cui lo scrittore statunitense si serve per sondare gli strati profondi della psiche umana, per cercare di scoprire le radici del male, ma anche per dare un senso, se ci\u00f2 \u00e8 possibile, all'isolamento dell'individuo, ai suoi desideri inespressi, alla sua brama di conoscenza. Mentre gli amici Emerson e Thoreau si fanno testimoni del mondo americano contemporaneo mettendo in luce le trasformazioni che lo percorrono, Hawthorne si rivolge invece al passato e al suo fardello di colpe e sensi di colpa, di peccato e dannazione, riportando in vita l'atmosfera lugubre delle antiche case coloniali, le piccole piazze cittadine con il palco della gogna, le foreste intricate e misteriose, e con esse tutto un mondo in cui la paura, la superstizione e l'intolleranza erano quotidianamente presenti nella vita delle persone, autentiche \"ombre\" delle quali gli americani del tempo di Hawthorne non si sono ancora completamente liberati se non cercando di nasconderle sotto la vernice rassicurante della modernit\u00e0.\nSono temi, questi, che innervano pressoch\u00e9 l'intera produzione letteraria di Hawthorne. Ne \"La lettera scarlatta\" il peccato di una donna viene reso materialmente visibile a tutta una comunit\u00e0 di puritani tramite una lettera \"A\" ricamata e posta sugli abiti della reproba; ma nessuno, intorno a lei, pu\u00f2 accusarla senza avvertire dentro di s\u00e9 il peso di qualche altra colpa altrettanto grave. \"La casa dei sette abbaini\" \u00e8 la storia di un'antica maledizione che rivive tra le mura di una grande abitazione incombendo sui discendenti del persecutore e della sua vittima. \"Il romanzo di Valgioiosa\", come si \u00e8 detto, \u00e8 la trasposizione letteraria dell'esperienza trascendentalista di Brook Farm; ma neppure qui \u00e8 del tutto assente il tema del passato che ritorna, stavolta con la forza di quelle tradizioni che affondano le loro radici nell'era pre-cristiana e quindi, secondo l'ottica puritana, nel periodo pi\u00f9 buio e demoniaco dell'umanit\u00e0. Ne \"Il fauno di marmo\" lo scenario si sposta dall'America all'Europa, e pi\u00f9 precisamente in Italia. Hawthorne, in quest'opera, risale fino alla mitica Et\u00e0 dell'oro, le cui vestigia sono riconoscibili nel discendente di un'antica stirpe di nobili.\nPer quel che riguarda i racconti si devono citare qui alcuni dei pi\u00f9 rappresentativi: \"Il mio parente, Maggiore Molineux\" (1832), \"Il giovane Goodman Brown\" (1835), \"Il velo nero del pastore\" (1836), \"L'Albero di Maggio di Merry Mount\" (1836), \"La voglia\" (1843), \"La figlia di Rappaccini\" (1844), \"L'artista del Bello\" (1844) e \"Ethan Brand\" (1850). \"Il giovane Goodman Brown\" \u00e8 la vicenda di un uomo che perde la fede quando scopre che tutti gli abitanti del villaggio di Salem sono dediti alla stregoneria. Ne \"Il velo nero del pastore\" un ministro della chiesa appare un giorno davanti alla sua comunit\u00e0 con il volto coperto da un crespo scuro, che lo accompagner\u00e0 fino alla tomba. \"L'Albero di Maggio di Merry Mount\" descrive un incontro tra i Puritani e le forze dell'anarchia e dell'edonismo. \"La voglia\" narra di un giovane medico che tenta di eliminare una voglia dal volto di sua moglie, ma l'operazione le risulta fatale. \"La figlia di Rappaccini\" racconta di una fanciulla sottoposta dal padre a un orribile esperimento che la condanna alla solitudine. \"Ethan Brand\" \u00e8 la storia di un fornaciaio che parte alla ricerca del Peccato Imperdonabile, e finisce per commetterlo.\nMeritano tuttavia attenzione anche altri racconti, sui novantadue totali che Hawthorne scrisse. \"Capo-Piumato\", ultimo racconto scritto dall'autore di Salem nel 1852, anticipa i temi della vita artificiale, largamente ripresi dalla narrativa fantascientifica del Novecento. \u00c8 la storia di uno spaventapasseri al quale una strega ha dato vita con un incantesimo e che per un breve periodo vive l'illusione di poter fare una vita normale. Trentadue anni prima Hawthorne pubblicava il suo primo racconto sulla \"Salem Gazette\": era \"La Valletta delle Tre Colline\", del 1830, uno dei preferiti di Edgar Allan Poe. Nelle poche pagine di questa novella l'autore racchiude quasi tutti, se non tutti i temi principali delle successive opere letterarie: il tormento che deriva dalla proprie colpe, il passato incancellabile, i panorami selvaggi del Nuovo Mondo in cui divengono palpabili le forze dell'occulto e della stregoneria, la follia, la morte.\nSe i temi narrativi di Hawthorne sono ricorrenti, ci\u00f2 non significa che egli li tratti invariabilmente con il medesimo registro. Ne \"Lo Zio del Villaggio\" (1835) un vecchio pescatore, seduto con la famiglia davanti al camino, rievoca il proprio felice passato con toni poetici ma senza troppa malinconia, poich\u00e9 \u00e8 il presente, in fondo, che gli consente di creare le immagini di quei bei ricordi. Dello stesso anno \u00e8 \"L'ospite ambizioso\" e anche qui si narra di una famiglia riunita attorno al focolare; ma ora gli accenti sono ridiventati inquietanti: un lugubre destino che sta per avverarsi viene preannunciato dalle sensazioni e dai pensieri di morte che colgono gli abitanti di una piccola casa. Notevole rilevanza letteraria ha riscosso il racconto \"Il ragazzo gentile\", incentrato sulla storia di un giovane quacchero orfano di nome Ibrahim adottato da una coppia di Puritani, definito dal poeta statunitense Henry Wadsworth Longfellow come \"nel complesso, la cosa pi\u00f9 bella che egli (Hawthorne) abbia mai scritto\".\nHawthorne \u00e8 considerato tra i primi sperimentatori della storia alternativa come forma letteraria. Il suo racconto del 1845 \"La corrispondenza di P.\" (che fa parte di \"Muschi da una vecchia canonica\") \u00e8 la prima opera completa in lingua inglese di questo genere e una delle prime in assoluto. Il protagonista \u00e8 considerato un matto, perch\u00e9 immagina un 1845 alternativo a quello reale, in cui personaggi storici e letterari da tempo scomparsi sono ancora vivi.\nCritica.\nEdgar Allan Poe scrisse importanti recensioni dei \"Racconti narrati due volte\" e di \"Muschi da una vecchia canonica\". Nel 1842 ebbe occasione di occuparsi per due volte della prima antologia di Hawthorne, ad aprile e maggio, sulle pagine del \"Graham's Magazine\". Pur presentando qualche riserva, queste recensioni furono molto positive: \"Da americani\", scriveva Poe, \"siamo fieri di questo libro\". Nel 1847, per una sua terza recensione dedicata ai \"Racconti raccontati due volte\" e ai \"Muschi da una vecchia canonica\" (pubblicata su \"Godey's Lady's Book\"), Poe ripart\u00ec da quelle riserve gi\u00e0 espresse in precedenza e ampliandole ne trasse alla fine un giudizio poco favorevole alla narrativa di Hawthorne. \"Egli \u00e8 smisuratamente devoto all'allegoria\", spiegava il critico letterario del \"Godey's\", \"e finch\u00e9 persiste su questa strada non potr\u00e0 certo ambire alla popolarit\u00e0\". Ciononostante, questa terza recensione non pot\u00e9 cancellare del tutto quelle grandi qualit\u00e0 di scrittore che Poe aveva riconosciuto a Hawthorne nel suo secondo intervento: \"Il tratto peculiare di Mr. Hawthorne \u00e8 l'inventiva, la creazione, l'immaginazione, l'originalit\u00e0 \u2014 un tratto che, nella letteratura romanzesca, vale sicuramente per tutto il resto\". Poe ammetteva dunque che lo stile di Hawthorne \u00e8 purezza e il suo tono efficace \u00e8 adatto ai temi.\nHawthorne visse una breve ma intensa amicizia con lo scrittore Herman Melville a partire dall'agosto del 1850, quando i due si conobbero ad un picnic organizzato da un amico comune. Melville aveva appena letto la raccolta di racconti di Hawthorne \"Muschi da una vecchia canonica\", che in seguito avrebbe elogiato in una famosa recensione, \"Hawthorne e i suoi Muschi\", pubblicata anonima in pi\u00f9 parti su \"The Literary World\". Melville rovesci\u00f2 i precedenti giudizi negativi, e non solo quelli di Poe. Per l'autore di Moby Dick la grandezza di Hawthorne poteva essere paragonata a quella di Shakespeare e tutto ci\u00f2 che agli altri critici pareva difetto lui lo esalt\u00f2 come pregio. Anche a non voler tenere conto della grande ammirazione che Melville provava per Hawthorne, \u00e8 certo che egli seppe individuare meglio di chiunque altro lo sfondo di tenebra che il suo amico \"celava sotto la calma autunnale dell'aspetto\".\nNel gennaio del 1851, quando Hawthorne redasse la \"Prefazione\" per la nuova edizione dei suoi \"Racconti narrati due volte\", sembr\u00f2 voler confermare l'opinione di Melville scrivendo: \nHoward Phillips Lovecraft, nel suo saggio \"L'orrore soprannaturale nella letteratura\", sottoline\u00f2 le profonde differenze esistenti tra lo stile di Edgar Allan Poe e quello di Hawthorne, scrittore che egli defin\u00ec un \"incompreso e solitario (...) un'anima dolce paralizzata dal puritanesimo del vecchio New England\". Lovecraft lo ritenne altamente capace di evocare l'orrore dai pi\u00f9 comuni fatti della vita, anche se quasi mai si asteneva dal darne un'interpretazione morale; nondimeno, le ambientazioni e gli avvenimenti dei racconti risultavano a suo dire ugualmente efficaci. Secondo Lovecraft, il romanzo \"La casa dei sette abbaini\" era da considerare una delle opere meglio riuscite della narrativa fantastica di Hawthorne e non esit\u00f2 a definirlo \"il pi\u00f9 grande contributo del New England alla letteratura del mistero\". Tra i racconti pi\u00f9 significativi lo scrittore di Providence indic\u00f2 \"Il ritratto di Edward Randolph\", \"Il velo nero del pastore\", \"L'ospite ambizioso\" e \"Ethan Brand\".\nOpere.\nRaccolte di racconti.\nLe date tra parentesi indicano l'anno della prima pubblicazione, e quando vi sia stata, quello della successiva revisione da parte dell'autore.\nAltri racconti.\nRacconti pubblicati soltanto su giornali e riviste.\nEdizioni italiane delle opere di Hawthorne.\nFra i traduttori dello scrittore statunitense si contano Eugenio Montale, Fausto Maria Martini, Guido Fink, Daniela Fink, Luigi Berti, Diego Valori, Marco Papi, Marcella Bonsanti, Giorgio Spina, Enzo Giachino, Gianni Celati, El\u00e9mire Zolla, Bruno Tasso, Augusta Grosso Guidetti, Doletta Oxilia Caprin, Gianna Lonza, Aldo Busi (insieme con Carmen Covito), Francesco Valori, Fiorenzo Fantaccini, Elisabetta Mancini, Ottavio Fatica, Maria Pia Colasanti, Francesca Montesperelli, Renata Barocas, Marco Pustianaz, Alessandra Osti, Sara Antonelli, Igina Tattoni, Stefania Minacapelli."}
{"id": "15233", "revid": "92689", "url": "https://it.wikipedia.org/wiki?curid=15233", "title": "Referendum", "text": "Il referendum (gerundivo del verbo latino \"refero\" \u00abriporto\u00bb, \u00abriferisco\u00bb dalla locuzione \"ad referendum\" \u00ab[convocazione] per riferire\u00bb) \u00e8 un istituto giuridico con cui si chiede all'elettorato di esprimersi con un voto diretto su una specifica proposta o domanda.\nDescrizione.\nCon il referendum si pu\u00f2 richiedere ad un corpo elettorale il consenso o dissenso rispetto a una decisione riguardante singole questioni; si tratta dunque di uno strumento di democrazia diretta, che consente agli elettori di pronunciarsi senza nessun intermediario su un tema specifico oggetto di discussione. I requisiti, la disciplina e le caratteristiche sono disciplinati nei vari ordinamenti giuridici.\nDifferenze con il plebiscito.\nIl termine \"plebiscito\", che in alcuni paesi viene utilizzato come sinonimo di referendum, indica invece un particolare tipo di voto inerente alle pi\u00f9 importanti questioni politiche, come la scelta della struttura dello Stato o l'annessione territoriale (come ad esempio i plebisciti risorgimentali). Al contrario il referendum riguarda una pronuncia popolare su atti normativi.\nTale differenziazione, tuttavia, pu\u00f2 variare nei singoli paesi: ad esempio, in Australia la Costituzione pu\u00f2 essere modificata con un \"referendum\", mentre il \"plebiscito\" riguarda le leggi ordinarie. In Irlanda il voto espresso nel 1937 per l'adozione della Costituzione fu chiamato \"plebiscito\", ma da allora le successive consultazioni per gli emendamenti alla costituzione irlandese sono chiamati \"referendum\", cos\u00ec come le votazioni che riguardano le leggi ordinarie.\nIn Italia il referendum sulla forma istituzionale dello Stato svoltosi il 2 giugno 1946, nonostante l'utilizzo del termine \"referendum\" sulle schede elettorali, venne definito in seguito anche \"plebiscito popolare\".\nTipologia.\nI referendum si possono distinguere in base al tipo di scopo:\nRiguardo al tipo di leggi a cui riferisce il referendum, esso pu\u00f2 essere:\nIl referendum sull'indipendenza \u00e8 un tipo particolare di referendum in cui i cittadini di un territorio sono chiamati a decidere sulla possibilit\u00e0 che il proprio territorio divenga uno Stato indipendente. \u00c8 considerato positivo se i cittadini approvano l'indipendenza, negativo nel caso contrario. Il successo di tale tipo di referendum pu\u00f2 o non pu\u00f2 comportare l'indipendenza, a seconda della decisione dello Stato che ha acconsentito al suo svolgimento.\nNel mondo.\nCroazia.\nI referendum in Croazia sono regolati dall'articolo 87 della Costituzione. Possono riguardare qualsiasi questione che rientri nelle competenze del Parlamento, se richiesto da quest'ultimo oppure dal 10% delle firme del corpo elettorale, da raccogliere in 15 giorni. Oltre a questo, anche il Presidente della Repubblica pu\u00f2 richiedere referendum su questioni riguardanti l'indipendenza, l'unit\u00e0 o l'esistenza stessa della repubblica.\nItalia.\nIl testo costituzionale prevede tre tipi di referendum: abrogativo, territoriale e costituzionale.\nIl referendum \u00e8 uno strumento di esercizio della sovranit\u00e0 popolare, sancita all'art. 1 della Costituzione della Repubblica Italiana. L'esito referendario, accertato con Decreto del Presidente della Repubblica, costituisce, secondo la dottrina prevalente, una fonte del diritto primaria che vincola i legislatori al rispetto della volont\u00e0 del popolo, il quale pu\u00f2 decidere s\u00ec o no su una sola questione.\nLe richieste di referendum sono soggette a un duplice controllo, il primo, di tipo meramente tecnico, da parte dell'Ufficio centrale per il referendum, organo istituito dalla legge n. 352/1970. Al controllo svolto dall'Ufficio centrale fa quindi seguito il giudizio circa l'ammissibilit\u00e0 delle richieste, spettante alla Corte costituzionale cos\u00ec come disposto dalla legge cost. n. 1/1953, ruolo questo che va quindi ad aggiungersi a quelli gi\u00e0 previsti dall'art. 134 cost.\nLa Costituzione italiana prevede numerosi tipi di referendum: quello abrogativo di leggi e atti aventi forza di legge (art. 75), quello sulle leggi costituzionali e di revisione costituzionale (art. 138), quello riguardante la fusione di regioni esistenti o la creazione di nuove regioni (art. 132, c. 1), quello riguardante il passaggio da una Regione a un'altra di Province o Comuni (art. 132, c.2). Inoltre prevede, all'art. 123 c. 1, che gli statuti regionali regolino l'esercizio del referendum su leggi e provvedimenti amministrativi della regione.\nNel 1989 una legge costituzionale ha consentito che, in occasione delle elezioni del Parlamento europeo, si votasse anche per un referendum consultivo sul rafforzamento politico delle istituzioni comunitarie. Altri referendum a livello comunale e provinciale sono poi previsti da fonti sub-costituzionali.\nLa ratifica di trattati internazionali e, in particolare, l'adesione a organizzazioni internazionali e sovranazionali sono compiti del Parlamento, non sottoponibili a consultazione referendaria. Secondo la giurisprudenza costituzionale italiana, il referendum abrogativo non \u00e8 ammissibile in caso di norme collegate a impegni comunitari, come i regolamenti dell'Unione europea d'immediata attuazione o leggi italiane che recepiscono una direttiva.\nNuova Zelanda.\nIn Nuova Zelanda i referendum possono essere richiesti sia dal parlamento che dai cittadini. Nel primo caso, possono essere vincolanti o consultivi, ed hanno bisogno di una maggioranza del 75% dei deputati, mentre nel secondo caso sono solo consultivi e servono il 10% di firme dei cittadini.\nSvizzera.\nA livello federale il referendum \u00e8 previsto dalla Costituzione del 1848, rivista poi interamente nel 1999. Il referendum \u00e8 facoltativo per ogni progetto di legge o decreto adottato dall'Assemblea federale (parlamento); in tal caso, se vengono raccolte le firme di 50'000 cittadini, la questione \u00e8 sottoposta a voto popolare. Il referendum \u00e8 invece obbligatorio in caso di modifica costituzionale o di adesione a un organismo internazionale.\nMentre nel caso di referendum facoltativo \u00e8 sufficiente la \"maggioranza del popolo\" (met\u00e0 pi\u00f9 uno dei votanti), per le modifiche costituzionali (referendum obbligatorio, senza raccolta delle firme) in Svizzera \u00e8 richiesta una doppia maggioranza, la \"maggioranza di popolo e cantoni\". Non \u00e8 quindi sufficiente la maggioranza dei voti espressi, ma si valuta anche il risultato della votazione a livello cantonale; per l'accettazione del referendum \u00e8 necessario che il referendum ottenga sia la met\u00e0 pi\u00f9 uno dei voti a livello federale, sia riscontro positivo di almeno 12 cantoni.\nDal 1891, inoltre, la Costituzione prevede, come strumento di democrazia diretta, il diritto di iniziativa popolare. Questo diritto permette di sottoporre a voto popolare una modifica della Costituzione, se almeno 100'000 cittadini la richiedono. Anche in questo caso \u00e8 prevista la doppia maggioranza, di popolo e di cantoni.\nIn media ogni anno vengono sottoposti al popolo una decina di oggetti. Dal 1875 a oggi il popolo svizzero ha votato 537 volte, accettando 257 leggi e rifiutandone 280.\nLa democrazia semidiretta esiste anche all'interno di ogni cantone, con procedure simili ma con un diverso numero di firme necessarie. Alcuni cantoni e comuni prevedono un referendum obbligatorio per l'introduzione di spese non previste nel bilancio preventivo e superiori a un dato ammontare. In questo caso non \u00e8 nemmeno necessaria la raccolta di firme. Nel canton Ginevra, per esempio, anche alcuni articoli del preventivo annuale sono soggetti a referendum facoltativo; a livello federale, invece, il preventivo non pu\u00f2 essere modificato tramite referendum.\nSan Marino.\nLa norma giuridica che regola il Referendum a San Marino \u00e8 la legge qualificata n.1 del 29 maggio 2013. \"Del referendum e dell'iniziativa legislativa popolare\". Il Referendum \u00e8 previsto nella forma di abrogativo, propositivo o d'indirizzo e confermativo. Il Referendum abrogativo pu\u00f2 abrogare in toto o in parte leggi, norme anche consuetudinarie, atti aventi forza di legge.\nIl Referendum propositivo o d'indirizzo intende determinare principi e criteri per disciplinare con una nuova legge la materia oggetto di referendum. Il Referendum confermativo subordina al consenso popolare l'entrata in vigore di una legge. I Referendum possono essere proposti da almeno l'1,5% del corpo elettorale, da almeno cinque Giunte di Castello. Il referendum confermativo pu\u00f2 essere anche di iniziativa consiliare e in tal caso deve essere previsto da un articolo della legge di cui si chiede conferma, approvato da almeno 31 consiglieri. Ogni proposta referendaria, ad eccezione di quelle confermative di iniziativa consiliare, \u00e8 sottoposta al parere del Collegio garante della costituzionalit\u00e0 delle norme la cui legge istitutiva al Titolo IV art. 15 cita:\nTaiwan.\nI referendum in Taiwan, sia a livello nazionale che locale, sono disciplinati dal Referendum Act, approvato nel Dicembre 2003 e modificato a Dicembre 2017. Prevede che si possono richiedere referendum per proporre, modificare o abolire leggi, con un quorum del 25%.\nUnione europea.\nNell'Unione europea non esiste l'istituto del referendum abrogativo n\u00e9 pu\u00f2 chiedersi alla Corte di Giustizia la disapplicazione di una direttiva in uno Stato membro qualora essa confligga con la sua Costituzione, inoltre non \u00e8 ammissibile il referendum per la proposta o abrogazione di una legge comunitaria.\nPer leggi di rango costituzionale o la ratifica dei trattati, il diritto dell'Unione lascia agli Stati membri la scelta della via referendaria, per approvazione e/o abrogazione. I singoli stati europei dell'Unione in gran parte hanno propri sistemi referendari, molto diversi tra di loro."}
{"id": "15235", "revid": "2153148", "url": "https://it.wikipedia.org/wiki?curid=15235", "title": "Detonazione", "text": "Una detonazione \u00e8 un tipo di reazione chimica esplosiva di combustione. Essa avviene mediante propagazione del fronte di fiamma ad una velocit\u00e0 supersonica, con la formazione di un'onda d'urto, e presenta determinate caratteristiche chimico-fisiche che la distinguono dalla deflagrazione, che \u00e8 invece un'esplosione a regime subsonico.\nClassificazione.\nA seconda della velocit\u00e0 che assume il fenomeno a valle del fronte di fiamma, si possono avere tre casi:\nDescrizione.\nFenomeno chimico-fisico costituito da un'esplosione il cui fronte di fiamma si propaga a velocit\u00e0 supersonica e che forma un'onda d'urto, ove il materiale gassoso \u00e8 in espansione in condizioni di alta temperatura, altissima pressione e densit\u00e0 pressoch\u00e9 costante. Durante la detonazione, infatti, la densit\u00e0 dei gas combusti aumenta di poco rispetto a quella della miscela fresca, e tali gas combusti rallentano rispetto alla velocit\u00e0 di propagazione della fiamma, che \u00e8 fortemente supersonica. Dunque, i gas combusti seguono l'onda di detonazione, ma la vedono allontanarsi da loro.\nGenerazione.\nLe detonazioni sono prodotte da elementi quali ad esempio esplosivi e armi nucleari. \u00c8 importante sapere che pu\u00f2 detonare qualsiasi materiale infiammabile disperso in ambiente, poich\u00e9 la detonazione \u00e8 una conseguenza delle condizioni al contorno del sistema. \u00c8 molto raro, tuttavia, che una sostanza infiammabile detoni, dato che una delle condizioni essenziali perch\u00e9 la detonazione si verifichi \u00e8 la presenza di un corpo assimilabile ad un cilindro stretto e lungo, ed una miscela infiammabile in ambiente non si trover\u00e0 quasi mai in queste condizioni. Gli incidenti domestici prodotti da metano sono tutte deflagrazioni, cio\u00e8 fenomeni che comportano un modesto aumento di pressione. Mentre l'aumento di pressione relativo ad una detonazione \u00e8 attorno alle 20 volte la pressione iniziale, un fenomeno di deflagrazione in ambiente aperto produce aumenti di pressione praticamente trascurabili."}
{"id": "15236", "revid": "6923", "url": "https://it.wikipedia.org/wiki?curid=15236", "title": "Composto chimico", "text": "Un composto chimico, in chimica, indica ogni sostanza pura che pu\u00f2 essere decomposta con gli ordinari mezzi chimici in altre sostanze pure pi\u00f9 semplici: se gli atomi di tali elementi sono presenti nel composto in un rapporto fisso si parla di composto stechiometrico, altrimenti si parla di composto non stechiometrico; tale rapporto, fisso o no, determina la composizione del composto stesso.\nGeneralmente si parla di \"composto\" se tale sostanza \u00e8 sufficientemente stabile da poter essere isolata o studiata, anche se non raramente si parla di \"composto instabile\" riferendosi a composti dalla vita estremamente corta, come pu\u00f2 essere per un intermedio di reazione.\nStoria.\nI concetti di \"elemento chimico\" e \"composto chimico\" furono illustrati da Robert Boyle nel 1661 nel suo libro \"Il chimico scettico\". La definizione attuale di \"composto stechiometrico\" si deve a Joseph Proust, che nel 1799 propose la Legge delle proporzioni definite. John Dalton (1766-1844) riprese poi i risultati di Proust nei suoi studi e nel suo trattato \"A New System of Chemical Philosophy\" (1808) introdusse un metodo per rappresentare le formule chimiche dei composti a partire dagli elementi che li compongono.\nDescrizione.\nPropriet\u00e0.\nIn generale, il rapporto fisso di un composto stechiometrico deve essere determinato da propriet\u00e0 chimiche o fisiche, piuttosto che da arbitrarie selezioni e scelte umane. Per esempio l'acqua \u00e8 un composto chimico stabile formato da idrogeno e ossigeno in rapporto di due a uno, mentre sostanze come l'ottone e la cioccolata sono miscugli e non composti chimici.\nLa propriet\u00e0 fondamentale del composto chimico \u00e8 la sua formula chimica. La formula descrive il rapporto del numero di atomi nell'unit\u00e0 minima della sostanza (la molecola). Per esempio, nella formula H2O (acqua) ci sono due atomi di idrogeno per ogni atomo di ossigeno. Fra le diverse fasi possibili della materia, un composto chimico deve possederne almeno una in cui sia possibile l'identificazione della struttura chimica. Tutti i composti chimici si disgregano in composti chimici pi\u00f9 semplici o in singoli atomi se vengono riscaldati a una temperatura sufficientemente alta. Questa viene chiamata temperatura di decomposizione.\nGradi di purezza.\nI composti chimici impiegati in laboratorio sono classificati anche secondo la loro purezza. Vengono scelti per determinati impieghi valutandoli per la loro purezza.\nLe sigle tra parentesi appartengono al catalogo Carlo Erba.\nSono i meno puri. Sono adatti per impieghi in cui non sia necessaria una grande precisione, ad esempio per pulire la vetreria. Hanno un costo basso.\nSono i composti chimici utilizzati per le analisi chimiche. Hanno una purezza mediamente alta e sono il tipo di reagenti pi\u00f9 utilizzati per gli impieghi pi\u00f9 comuni. Hanno un costo medio-basso.\nA seconda degli scopi, possono avere un\u2019altissima purezza oppure essere privi di un particolare contaminante. Hanno un costo discretamente alto.\nClassificazione.\nUna prima classificazione dei composti chimici pu\u00f2 avvenire tra i composti organici (che includono la maggior parte dei composti la cui molecola contiene atomi di carbonio) e i composti inorganici.\nUn'altra classificazione, pi\u00f9 dettagliata, tiene conto delle particolari propriet\u00e0 chimiche del composto, che generalmente sono associate alla presenza nella molecola del composto in esame di un certo gruppo di atomi, detto \"gruppo funzionale\". A tale proposito, alcune delle classi pi\u00f9 importanti di composti sono le seguenti:\nInoltre, a seconda dei tipi di legami chimici presenti nelle loro molecole, i composti possono essere suddivisi in:\nNormativa.\nOgni composto chimico che sia stato individuato e descritto nella letteratura scientifica, ha un suo numero di identificazione univoco detto numero CAS, mentre per l'Unione Europea nel momento in cui un composto viene immesso sul mercato deve possedere un identificativo detto numero EINECS."}
{"id": "15237", "revid": "1448629", "url": "https://it.wikipedia.org/wiki?curid=15237", "title": "Ossido", "text": "Un ossido \u00e8 un composto chimico binario che si ottiene dalla reazione dell'ossigeno su di un altro elemento, cos\u00ec che la sua formula chimica contenga almeno un atomo di ossigeno e uno dell'altro elemento. Nel XVII secolo erano compresi nelle arie, nel XVIII secolo erano conosciuti genericamente come calci, mentre si \u00e8 passati al termine attuale dopo Lavoisier e la scoperta dell'ossigeno. Gli ossidi sono estremamente diffusi sulla superficie terrestre, e sono i costituenti base di molti minerali: ad esempio, la magnetite \u00e8 un ossido misto di ferro, e la silice \u00e8 un ossido di silicio.\nOssidi basici.\nGli ossidi basici vengono formati dal legame tra un metallo e l'ossigeno e reagendo con l'acqua danno luogo a idrossidi, comportandosi come basi.\nTutti i metalli alcalini e i metalli alcalino terrosi hanno solo un numero di ossidazione, cio\u00e8 formano esclusivamente un ossido ciascuno ed esso \u00e8 sempre basico: perci\u00f2 secondo la nomenclatura IUPAC, questi ossidi vengono identificati come \"ossido di...\" seguito dal nome dell'elemento. Ad esempio Na2O \u00e8 un ossido basico e secondo la nomenclatura IUPAC sar\u00e0 chiamato semplicemente ossido di disodio.\nSe invece l'elemento ha pi\u00f9 numeri di ossidazione, come nel caso dei metalli di transizione e dei non metalli soprattutto dal terzo periodo in poi, di norma esso si comporta come basico se il suo numero di ossidazione \u00e8 compreso tra 0 e +3: per esempio il cromo, il manganese possono anche formare ossidi acidi pur essendo metalli, mentre il carbonio e lo zolfo possono formare ossidi basici pur essendo non metalli. Si noti per\u00f2 che con ciascun numero di ossidazione questi quattro elementi hanno un unico comportamento possibile: diverso \u00e8 il caso degli ossidi anfoteri.\nOssidi acidi.\nGli ossidi acidi (anidridi nella nomenclatura tradizionale) sono formati generalmente dal legame tra un non metallo e l'ossigeno. Gli ossidi acidi reagendo con l'acqua formano un ossiacido, comportandosi quindi in soluzione come un acido.\nIn prima approssimazione si formano dall'ossidazione di un non metallo; in realt\u00e0 ci\u00f2 contraddice il comportamento basico osservato in particolari ossidi di non metalli come il monossido di carbonio, gli ossidi basici dello zolfo, il biossido di stagno, e non spiegherebbe il fatto che anche alcuni ossidi di metalli di transizione come l'ossido di zirconio e gli ossidi di molibdeno hanno comportamento acido.\nSi arriva perci\u00f2 parallelamente a quanto stabilito per gli ossidi basici al criterio empirico che per gli ossidi acidi il numero di ossidazione sia maggiore o uguale a +3, tenendo per\u00f2 presente che esistono ancora eccezioni come il monossido di dicloro. Il comportamento acido \u00e8 comunque per ogni elemento in generale tanto pi\u00f9 marcato e puro quanto pi\u00f9 \u00e8 alto il numero di ossidazione, come nel caso del cloro.\nOssidi anfoteri.\nGli ossidi possono avere in realt\u00e0 comportamento anfotero anche secondo Arrhenius, specie quando il numero di ossidazione \u00e8 nell'intorno di +3: \u00e8 il caso in particolare dell'ossido di zinco, che reagisce in modo differente in base al pH della soluzione,\ncome anche del monossido di piombo:\ne anche notevolmente dell'ossido di alluminio.\nAltri elementi che formano ossidi anfoteri sono silicio, titanio, vanadio, ferro, cobalto, germanio, zirconio, argento, stagno, oro.\nPer convenzione i composti che formano reagendo con l'acqua si inseriscono negli idrossidi, poich\u00e9 esistono maggiori analogie come la solubilit\u00e0 che \u00e8 piuttosto bassa.\nAnche questi per\u00f2, non bisogna dimenticare, hanno carattere anfotero: per esempio si osservi come l'Idrossido di alluminio reagisca in\no anche l'idrossido di berillio:\nNomenclatura IUPAC.\nLa nomenclatura IUPAC \u00e8 molto semplice e dipende unicamente da due fattori: dalla quantit\u00e0 di atomi di ossigeno e dell'elemento nella formula bruta, inserita sotto forma di prefissi derivanti dai numeri in greco.\nIl rame, ha come numeri di ossidazione +1 e +2. Avremo di conseguenza per Cu2O il nome monossido di dirame e per CuO il nome monossido di rame, mentre per N2O3 il nome \u00e8 triossido di diazoto, per N2O5 il nome \u00e8 pentossido di diazoto.\nNomenclatura classica.\nNella nomenclatura classica ormai in disuso gli ossidi erano molto pi\u00f9 macchinosamente e arbitrariamente distinti in base al comportamento: quelli reputati sempre basici erano detti propriamente \u00abossidi\u00bb mentre quelli reputati generalmente acidi erano detti \u00abanidridi\u00bb, termine che invece viene oggi utilizzato in senso pi\u00f9 specifico.\nQui gli ossidi sono nominati in funzione del numero di atomi di ossigeno della molecola e della valenza dell'atomo del metallo nel suo stato di ossidazione pi\u00f9 elevato. Ci\u00f2 rende facilmente prevedibili le formule chimiche degli ossidi dei vari elementi chimici. Anche la formula chimica di O4, tetraossigeno, \u00e8 prevedibile come elemento del gruppo 16. Un'eccezione \u00e8 il rame, per il quale l'ossido dello stato di ossidazione pi\u00f9 alto \u00e8 l'ossido del rame (II) e non l'ossido del rame (I). Un'altra eccezione \u00e8 il fluoruro, che non esiste come ci si potrebbe aspettarecome F2O7 ma come OF2 (difluoruro di ossigeno).\nPoich\u00e9 il fluoro \u00e8 pi\u00f9 elettronegativo dell'ossigeno, il difluoruro di ossigeno non rappresenta un ossido di fluoro, ma rappresenta invece un fluoruro di ossigeno.\nNel caso di elementi con diversi numeri di ossidazione basici, che quindi possono dare diversi ossidi, si usava la desinenza \u00ab-oso\u00bb per il pi\u00f9 basso, e quello \u00ab-ico\u00bb per il pi\u00f9 alto. Se il metallo ha un solo numero di ossidazione il composto si nomina scrivendo \u00abossido di\u00bb + nome del metallo. Era per\u00f2 anche possibile utilizzare prefissi come: \u00absottossido\u00bb con un atomo di ossigeno con metallo monovalente, nessun suffisso per un atomo di ossigeno con metallo bivalente, \u00absesquiossido\u00bb con tre atomi di ossigeno e metallo trivalente, \u00abbiossido\u00bb con due atomi di ossigeno e metallo tetravalente.\nPer le anidridi di elementi con un solo numero di ossidazione acido, il termine \u00e8 seguito dal nome dell'elemento e dalla desinenza \u00ab-ica\u00bb. Ad esempio il triossido di boro B2O3, nella nomenclatura tradizionale, \u00e8 chiamato \u00abanidride borica\u00bb, e il biossido di carbonio, in cui il carbonio ha ossidazione +4, \u00e8 chiamato \u00abanidride carbonica\u00bb mentre nel CO il carbonio avendo ossidazione +2 basica si chiamava \"ossido di carbonio\".\nSe i numeri di ossidazione acidi sono due, si usava il suffisso \u00ab-osa\u00bb per quello minore. Come nel caso dello zolfo:\nSe fossero stati tre numeri di ossidazione acidi, per il minore avremmo introdotto anche il prefisso \u00abipo-\u00bb oltre al suffisso \u00ab-osa\u00bb; con quattro, avremmo introdotto una quarta forma con prefisso \u00abper-\u00bb oltre al suffisso \u00ab-ica\u00bb. \u00c8 il caso del manganese e del cloro:\nInfine, casi particolari sono costituiti dai perossidi e dai superossidi."}
{"id": "15238", "revid": "339392", "url": "https://it.wikipedia.org/wiki?curid=15238", "title": "Teorema del limite centrale", "text": ""}
{"id": "15240", "revid": "110157", "url": "https://it.wikipedia.org/wiki?curid=15240", "title": "Jarl Waldemar Lindeberg", "text": "Dimostr\u00f2 nel 1922 il teorema del limite centrale nell'articolo \"Eine neue Herleitung des Exponentialgesetzes in der Wahrscheinlichkeitsrechnung\", dimostrato successivamente e autonomamente da Alan Turing."}
{"id": "15244", "revid": "1935652", "url": "https://it.wikipedia.org/wiki?curid=15244", "title": "Conferenza Episcopale Italiana", "text": "La Conferenza Episcopale Italiana (CEI) \u00e8 l'assemblea permanente dei vescovi italiani.\nDal 24 maggio 2017 \u00e8 presieduta dal cardinale Gualtiero Bassetti, arcivescovo metropolita di Perugia-Citt\u00e0 della Pieve.\nFunzioni.\nLa CEI nasce a Firenze l'8 gennaio 1952 sotto forma di assemblea dei presidenti delle conferenze episcopali delle regioni conciliari italiane.\nA differenza delle conferenze episcopali degli altri Paesi, quella italiana \u00e8 l'unica il cui presidente non viene eletto dai membri ma \u00e8 nominato personalmente dal papa in qualit\u00e0 di primate d'Italia sulla base di una terna presentata dall'assemblea.\nLe Conferenze episcopali nazionali furono organi fortemente voluti dal cardinale Giuseppe Siri, arcivescovo di Genova per quaranta anni, uno dei massimi esperti di tomismo a livello mondiale. Lo stesso Siri fu uno dei primi presidenti di tale organo, in carica dal 12 ottobre 1959 al 1965.\n\u00c8 un organismo che assume rilievo particolare nei rapporti tra lo Stato italiano e la Chiesa cattolica, ovvero nei rapporti tra politici membri delle istituzioni italiane e vescovi cattolici italiani.\nLa CEI opera come una persona giuridica (\"pubblica\") avente sede in Roma i cui membri di diritto sono gli arcivescovi e i vescovi, di qualsiasi rito, delle diocesi e delle altre chiese cattoliche particolari italiane, i vescovi coadiutori ed ausiliari nonch\u00e9 i vescovi titolari che dal Vaticano o dalla stessa CEI hanno ricevuto uno speciale ufficio stabile a livello nazionale.\nLa CEI \u00e8 articolata in conferenze episcopali regionali che dipendono da quella nazionale, e fa parte del Consiglio delle conferenze dei vescovi d'Europa.\nSuoi compiti specifici sono:\nPer quanto riguarda il terzo punto, \u00e8 interessante notare che il concordato tra Italia e Vaticano ha affidato alla CEI il compito di gestire direttamente i termini dell'accordo (v. ad esempio l'art. 13, n. 2); poich\u00e9 l'attuazione di numerose norme \u00e8 rinviata a intese successive tra le parti, \u00e8 previsto che i rapporti relativi si instaurino tra autorit\u00e0 governative e Conferenza episcopale (anzich\u00e9, come un tempo, direttamente con il Vaticano), a conferma dell'importanza data a questo organismo particolare di governo ecclesiastico.\nLa CEI gestisce i fondi dell'otto per mille destinati alla Chiesa cattolica dai cittadini italiani.\nIl territorio di competenza comprende la Repubblica Italiana e la Repubblica di San Marino. \u00c8 editore di TV2000, un'emittente televisiva autonoma, e di InBlu, network di radio. La CEI collabora inoltre con la Rai per la realizzazione del programma televisivo \"A sua immagine\" e con Mediaset per la realizzazione del programma televisivo \"Le frontiere dello spirito\"."}
{"id": "15246", "revid": "33689", "url": "https://it.wikipedia.org/wiki?curid=15246", "title": "Sinclair ZX81", "text": "Il Sinclair ZX 81 (negli USA Timex Sinclair 1000) \u00e8 un home computer prodotto tra il 1981 e il 1984 da Sinclair Research. Ebbe un buon successo nonostante la sua semplicit\u00e0, ne sono stati venduti pi\u00f9 di 1 milione di esemplari.\nStoria.\nFu presentato nel 1981 come successore del Sinclair ZX80; il case fu disegnato da Rick Dickinson. Come per lo ZX80, il computer fu venduto per corrispondenza, come kit di montaggio a \u00a3 49,95 oppure gi\u00e0 assemblato a \u00a3 69,95 o 100 dollari (negli USA), tuttavia in seguito Sinclair si accord\u00f2 con la catena di distribuzione W.H.Smith per vendere lo ZX81 e i suoi accessori nei loro negozi. In Italia veniva venduto al prezzo di Lire 99.000 (+ IVA 18%), ed era distribuito da G.B.C..\nGrazie a un accordo con la Timex Group USA, societ\u00e0 che produceva per conto della Sinclair Research gli ZX81 sia come kit che come computer assemblato, la societ\u00e0 statunitense pot\u00e9 esportare il computer negli USA a partire dal 1982 e venderlo come Timex Sinclair 1000: rispetto allo ZX81, ha una dotazione doppia di RAM (2 kB) e un'uscita video in standard NTSC.\nPoich\u00e9 nel mercato statunitense le vendite furono giudicate insoddisfacenti a causa della scarsit\u00e0 di memoria e della tastiera, Timex decise di modificare il computer, utilizzando un case simile a quello dello ZX Spectrum, compresa la tastiera in gomma, e di dotarlo di serie di 16 kB di RAM. Per accogliere la RAM aggiuntiva fu modificata la scheda madre, che vide anche il chip ULA saldato direttamente su di essa, senza l'uso di zoccolini. Il computer ricevette anche una ROM modificata che correggeva i bug del TS1000/ZX81. Un limite del computer era che la memoria poteva essere ulteriormente espansa solo di altri 16 kB mediante l'uso di un modulo esterno: tagli superiori di RAM richiedevano una modifica alla scheda madre. Con queste novit\u00e0 la macchina fu messa in vendita come Timex Sinclair 1500 nel 1983, negli USA, in Portogallo e in Polonia, seguito dal Timex Sinclair 2068.\nNonostante queste modifiche, il computer non vendette molto, principalmente perch\u00e9 fu messo in commercio troppo tardi: nel 1983, anno della sua presentazione, negli Stati Uniti il Commodore 64 stava gi\u00e0 dominando la scena degli home computer, mentre in Europa lo ZX Spectrum rappresent\u00f2 successivamente un'alternativa molto pi\u00f9 interessante e a un prezzo di poco superiore.\nCaratteristiche.\nCome nello ZX80, il processore \u00e8 un compatibile Z80 prodotto da NEC, operante ad un clock di 3,25\u00a0MHz, ma la ROM \u00e8 accresciuta a 8 kB. Grazie alla maggior capacit\u00e0, trova alloggio una versione riveduta del Sinclair BASIC che introduceva il supporto ai numeri in virgola mobile. La ROM era stata adattata da quella dello ZX80 da Steve Vickers per Nine Tiles Ltd, che aveva prodotto la prima versione del Sinclair BASIC. La nuova ROM \u00e8 compatibile anche con lo ZX80 e Sinclair la offr\u00ec, insieme a una nuova maschera per la tastiera, come kit di aggiornamento per quel computer.\nA differenza di molti computer a 8 bit del periodo, il cui interprete BASIC deriva dal Microsoft BASIC, il Sinclair BASIC dello ZX81 deriva da quello presente sullo ZX80, a sua volta sviluppato appositamente per quella macchina.\nIl set di caratteri utilizzato non \u00e8 quello ASCII, ma uno proprietario: il codice 0 \u00e8 lo spazio; i codici dall'1 al 10 sono usati per i caratteri semi-grafici; i codici dall'11 al 63 corrispondono ai segni di punteggiatura, ai numeri e alle lettere (maiuscole). I codici dal 128 al 191 sono le versioni inverse dei primi 64 caratteri. Altri codici sono usati per le parole chiave del BASIC e per i caratteri di controllo quali NEWLINE. Non c'\u00e8 una versione minuscola dei caratteri. I tasti inseriscono diversi caratteri grazie all'uso in combinazione con dei tasti speciali.\nUn'altra caratteristica dello ZX81 \u00e8 che durante il caricamento e il salvataggio dei programmi il segnale del registratore interferisce con il segnale video, dando luogo a immagini dello schermo tremolanti e disturbate. Un altro difetto legato al registratore \u00e8 dato dal fatto che se il segnale non viene letto a un dato volume il caricamento del programma non va a buon fine, obbligando l'utente a ripetere il tentativo di lettura variando il livello del volume.\nCaratteristiche.\nMemoria.\nIl sistema di base integra 1 kB di RAM, usata per memorizzare le variabili di sistema, l'immagine dello schermo, il programma e tutti i dati. Lo schermo ha un'unica modalit\u00e0 testuale con 32 colonne per 24 righe: usando dei particolari caratteri semi-grafici del set di caratteri contenuto in ROM posizionati con il comando codice_1 \u00e8 possibile creare dei disegni con una risoluzione di 64\u00d748 punti. Lo ZX81 usa una memoria video, lo \"screen buffer\", ridimensionabile, che pu\u00f2 essere aumentata o diminuita a seconda della memoria installata e/o del quantitativo di RAM libera.\nLa RAM di base pu\u00f2 essere aumentata fino a 16 kB con un'apposita espansione esterna prodotta dalla stessa Sinclair. Alcuni produttori indipendenti realizzarono espansioni molto pi\u00f9 grandi fino a raggiungere i 64 kB. \u00c8 da notare che le espansioni di memoria pi\u00f9 capaci spesso avevano problemi di raffreddamento e non era infrequente che l'involucro di plastica si deformasse. Oltre alla suddetta espansione di memoria, al computer \u00e8 possibile collegare una mini stampante elettrostatica che utilizza una speciale carta rivestita da un sottile film di alluminio.\nHardware.\nLo ZX81 \u00e8 concettualmente simile allo ZX80, ma tecnicamente molto differente: i tecnici Sinclair avevano infatti rivisto la circuiteria interna, e gran parte delle funzioni svolte dai chip in logica TTL dello ZX80 erano state integrate in un unico processore dedicato denominato ULA (tipo 2C184E o 2C210E), prodotto da Ferranti. La nuova scheda madre presenta cos\u00ec solo 4 o 5 chip: il microprocessore, l'ULA, la ROM da 8 kB, e 1 chip RAM da 8x1 kB oppure 2 chip da 4x1 kB, a seconda dei modelli. Il ridotto numero di componenti fece s\u00ec che la produzione dello ZX81 fosse pi\u00f9 semplice ed economica, riflettendosi sul prezzo finale di vendita, inferiore a quello del suo predecessore.\nDispone di una semplice uscita TV, carica e salva i programmi tramite un normale registratore a cassette e presenta una particolare tastiera a membrana.\nLimiti e difetti.\nPer preservare la memoria, il testo visualizzato sullo schermo \u00e8 salvato in stringhe di lunghezza dinamica: ad esempio, una riga dello schermo contenente 12 caratteri viene memorizzata con i soli 12 caratteri seguiti dal codice per una nuova linea, \"NEWLINE\"; inoltre, quando la memoria comincia a scarseggiare, diminuisce anche il numero di righe visualizzate sullo schermo. Usando questo modo di gestire la memoria, un programmatore pu\u00f2 scrivere dei programmi che usano solo la parte superiore sinistra dello schermo per risparmiare RAM. Inoltre l'interprete BASIC memorizza le sue parole chiave usando token da 1 byte. Grazie a questi accorgimenti fu possibile far girare nella limitata memoria del computer diversi programmi e giochi, compreso un rudimentale gioco degli scacchi.\nNello ZX80 il segnale video era generato per gran parte dalla CPU: quando il computer eseguiva un programma, lo schermo si spegneva finch\u00e9 il software non si fermava in attesa di un input da parte dell'utente oppure non terminava la sua esecuzione. Lo ZX81 risolve in parte questo problema offrendo 2 modalit\u00e0 operative: la \"FAST\", in cui lo schermo si annerisce mentre girano i programmi (come nello ZX80), e la \"SLOW\" (circa il 25% della velocit\u00e0 originale), in cui l'immagine viene mantenuta sempre visibile, perch\u00e9 i programmi vengono fatti girare solo mentre il segnale video attraversa le zone vuote poste sopra e sotto l'area dello schermo (ossia quando il pennello video non deve disegnare nessuna immagine sullo schermo e la CPU pu\u00f2 dedicarsi all'esecuzione del codice del programma).\nDato che l'immagine \u00e8 generata principalmente dal software presente nella ROM dello ZX81, \u00e8 possibile scavalcare la routine di gestione degli interrupt e generare completamente l'immagine video: alcuni giochi in \"alta risoluzione\" sfruttano tale possibilit\u00e0 gestendo tutti i singoli pixel disponibili (256\u00d7192).\nUn bug della ROM presente in origine nello ZX81 colpiva il calcolo della radice quadrata di 0,25, che dava erroneamente il risultato di 1,3591409 invece del valore corretto di 0,5. Tale fatto attir\u00f2 contro Sinclair Research molti attacchi da parte della stampa, perch\u00e9 lo ZX81 continu\u00f2 a essere venduto con la ROM contenente il bug per molto tempo ancora dopo la scoperta dello stesso.\nVideogiochi.\nPresentandosi come computer a basso costo, lo ZX81 fu un mezzo economico per accedere a molti videogiochi in casa, e favor\u00ec la nascita dell'industria dei videogiochi britannica.\nI giochi prodotti furono probabilmente 500-1000, o pi\u00f9 se si considerano quelli ancora realizzati da appassionati decenni dopo.\nSecondo una selezione fatta dalla rivista \"Retro Gamer\", dieci dei pi\u00f9 grandi giochi per ZX81 sono \"Galaxians\" (clone di \"Galaxian\"), \"1K ZX Chess\" (gioco di scacchi che, pur mancando di alcune regole come l'arrocco, funziona sorprendentemente con la RAM minima), \"3D Monster Maze\" (precoce survival horror in prima persona), \"Flight Simulation\", \"Night Gunner\", \"3D Defender\", \"Black Crystal\", \"Mazogs\", \"Frogger\" (conversione ufficiale della Cornsoft), \"The Gauntlet\" (clone di \"Scramble\").\nCuriosit\u00e0.\nTra le curiosit\u00e0 legate allo ZX81 Sinclair va ricordato che nel luglio 1986 tutti i giornali dedicarono ampi spazi ad un avvenimento, per quell'epoca, veramente molto curioso: uno dei supercomputer Cray-1 usato dai militari francesi per effettuare analisi dei test nucleari di Mururoa e conservare informazioni sulle bombe atomiche francesi venne infatti \"bucato\" da tre intraprendenti giovani. Il particolare divertente di questa storia fu il computer usato per entrare nel Cray-1: un semplice Sinclair ZX81, da cui i ragazzi lasciarono questo messaggio: \u00abIl vostro Cray-1 \u00e8 stato momentaneamente sostituito da un semplice ed economico ZX81 Sinclair.\u00bb"}
{"id": "15252", "revid": "2", "url": "https://it.wikipedia.org/wiki?curid=15252", "title": "Trinitrina", "text": ""}
{"id": "15255", "revid": "1516087", "url": "https://it.wikipedia.org/wiki?curid=15255", "title": "Gran Premio della Malesia", "text": "Il Gran Premio della Malesia \u00e8 stata una gara automobilistica di Formula 1 che si \u00e8 svolta dal 1999 al 2017 sul Circuito di Sepang, a breve distanza dalla capitale della Malaysia Kuala Lumpur, nella penisola della Malacca in zona semi-equatoriale.\nLa storia.\nPrima della Formula 1.\nLa prima corsa automobilista in Malesia si svolse nel 1924 a Kuala Lumpur, promossa dall'Automobile Club del Selangor.\nTra il 1962 e il 1965 vennero corsi Gran Premi della Malesia di Formula 2 sul Circuito di Thomson Road a Singapore, nel periodo in cui quella citt\u00e0 faceva parte della Federazione della Malesia. Dopo l'indipendenza Singapore ospit\u00f2 altri Gran Premi (con la denominazione Gran Premio di Singapore) fino al 1973 e di nuovo dal 2008.\nLa Malesia continu\u00f2 a ospitare altre gare automobilistiche sul Circuito di Shah Alam tra il 1968 e il 1995, sia di Formula Tasman (1968-1972), sia di Formula Pacific (1973-1974, 1978-1982), che Formula Atlantic (1975), Formula 2 (1977) e Formula Holden (1995).\nLa Formula 1.\nLa prima edizione valida quale prova del Campionato mondiale di Formula 1 fu quella del 1999. Il gran premio vide il rientro di Michael Schumacher dopo alcune gare in seguito all'incidente patito nel Gran Premio di Silverstone. La gara venne vinta da Eddie Irvine, compagno del tedesco alla Scuderia Ferrari, che si port\u00f2 cos\u00ec in testa al campionato piloti. Nelle verifiche tecniche per\u00f2 le due vetture di Maranello vennero inizialmente considerate irregolari; ci\u00f2 avrebbe consegnato il titolo piloti Mika H\u00e4kkinen e quello costruttori alla McLaren. Il 23 ottobre 1999 la FIA ribalt\u00f2 la prima decisione, mantenendo cos\u00ec aperta la lotta per il mondiale.\nL'edizione 2009 \u00e8 stata interrotta per la pioggia battente dopo un'ora circa di gara regolare, vinta da Jenson Button, che ha ottenuto la met\u00e0 dei punti a causa del mancato raggiungimento del 75% di giri effettuati sul totale. \u00c8 la prima volta che ci\u00f2 succede in Malesia e ci\u00f2 \u00e8 dovuto al posticipo dell'inizio della gara alle 17, in un periodo dell'anno in cui alla sera i temporali forti sono abbastanza frequenti.\nPer evitare che la gara corra nuovamente un rischio di questo tipo \u00e8 stato deciso che dal 2010 l'orario di partenza venga anticipato alle 16.00.\nIl 7 aprile 2017 viene annunciato che l'edizione 2017 del Gran Premio sar\u00e0 l'ultima in programma nel calendario iridato. Il contratto tra gli organizzatori della gara e quelli del mondiale sarebbe scaduto dopo l'edizione 2018, ma le parti hanno deciso di chiudere il rapporto in anticipo.\nSponsor.\nStorico sponsor della gara \u00e8 la compagnia petrolifera malese Petronas che ha rinnovato l'accordo con gli organizzatori fino al 2015."}
{"id": "15256", "revid": "123010148", "url": "https://it.wikipedia.org/wiki?curid=15256", "title": "Ugo Ojetti", "text": "Biografia.\nFiglio della spoletina Veronica Carosi e del noto architetto Raffaello Ojetti, personalit\u00e0 di vastissima cultura, consegue la laurea in giurisprudenza e, insieme, esordisce come poeta (\"Paesaggi\", 1892). \u00c8 attratto dalla carriera diplomatica, ma si realizza professionalmente nel giornalismo politico. Nel 1894 stringe rapporti con il quotidiano nazionalista \"La Tribuna\", per il quale scrive i suoi primi servizi da inviato estero, dall'Egitto.\nNel 1895 diventa immediatamente famoso con il suo primo libro, \"Alla scoperta dei letterati\", serie di ritratti di scrittori celebri dell'epoca redatti in forma di interviste, genere all'epoca ancora in stato embrionale. Scritto con uno stile che si pone fra la critica ed il \"reportage\", il testo viene considerato, e come tale fa discutere, un momento di analisi profonda del movimento letterario dell'epoca. L'anno seguente Ojetti tiene a Venezia la conferenza \u201cL'avvenire della letteratura in Italia\u201d, che suscita un vasto numero di commenti in tutto il Paese.\nI suoi articoli diventano molto richiesti: scrive per \"Il Marzocco\" (1896-1899), \"Il Giornale di Roma\", \"Fanfulla della domenica\" e \"La Stampa\". La critica d'arte occupa la maggior parte della sua produzione. Nel 1898 inizia la collaborazione con il \"Corriere della Sera\", che si protrae fino alla morte.\nTra il 1901 e il 1902 \u00e8 inviato a Parigi per il \"Giornale d'Italia\"; dal 1904 al 1909 collabora a \"L'Illustrazione Italiana\": tiene una rubrica intitolata \u201cAccanto alla vita\u201d, che poi rinomina \u201cI capricci del conte Ottavio\u201d (\"conte Ottavio\" \u00e8 lo pseudonimo con cui firma i suoi pezzi sul settimanale).\nNel 1905 si sposa con Fernanda Gobba e prende domicilio a Firenze; dal matrimonio tre anni dopo nasce la figlia Paola. Dal 1914 abiter\u00e0 stabilmente nella vicina Fiesole. Invece trova nella villa paterna di Santa Marinella (Roma), soprannominata \u201cIl Dado\u201d, il luogo ideale in cui riposarsi, trascorrere le sue vacanze e scrivere le sue opere.\nPartecipa come volontario alla prima guerra mondiale. All'inizio della guerra riceve l'incarico specifico di proteggere dai bombardamenti aerei le opere d'arte di Venezia. Nel marzo 1918 fu nominato \"Regio Commissario per la propaganda sul nemico\". Fu incaricato di scrivere il testo del volantino, stampato in 350.000 copie in italiano e in tedesco, che fu lanciato il 9 agosto, dai cieli di Vienna dalla squadriglia comandata da Gabriele D'Annunzio.\nNel 1920 fonda la sua rivista d'arte, \"Dedalo\" (Milano, 1920-1933), dove si occupa di storia dell'arte antica e moderna. Dall'impostazione della rivista dimostra una sensibilit\u00e0 e un modo di accostarsi all'arte e di divulgarla diversi dai canoni del tempo. La rivista diventa subito occasione d'incontro tra critici, intellettuali, artisti come Bernard Berenson, Matteo Marangoni, Piero Jahier, Antonio Maraini, Ranuccio Bianchi Bandinelli, Pietro Toesca, Lionello Venturi e Roberto Longhi. L'idea di base della rivista \u00e8 che l'opera d'arte abbia valore di testimonianza visibile della storia e delle civilt\u00e0 pi\u00f9 di ogni altra fonte.\nSul finire del decennio inaugura una nuova rivista, \"Pegaso\" (Firenze, 1929-1933). Infine, lancia la rivista letteraria \"Pan\", fondata sulle ceneri della precedente esperienza fiorentina. Tra il 1925 e il 1926 collabora anche a \"La Fiera Letteraria\". Tra il 1926 ed il 1927 \u00e8 direttore del \"Corriere della Sera\".\n\u00c8 tra i firmatari del Manifesto degli intellettuali fascisti nel 1925 ed \u00e8 nominato Accademico d'Italia nel 1930. Fa parte fino al 1933 del consiglio d'amministrazione dell'Enciclopedia Italiana. Ojetti organizza numerose mostre d'arte e d\u00e0 vita ad importanti iniziative editoriali, come \"Le pi\u00f9 belle pagine degli scrittori italiani scelte da scrittori viventi\" per l'editrice Treves e \"I Classici italiani\" per la Rizzoli. Sul significato dell'architettura nelle arti ebbe a dire:\nCollabor\u00f2 anche con il cinema: nel 1939 firm\u00f2 l'adattamento per la prima edizione sonora de \"I promessi sposi\", che costitu\u00ec la base della sceneggiatura per il film del 1941 di Mario Camerini.\nAder\u00ec alla Repubblica Sociale Italiana; dopo la liberazione di Roma, nel 1944, fu radiato dall'Ordine dei giornalisti. Pass\u00f2 gli ultimi anni nella sua villa Il Salviatino, a Fiesole, dove mor\u00ec nel 1946.\nAntonio Gramsci scrisse che \u00ab la codardia intellettuale dell'uomo supera ogni misura normale \u00bb. Indro Montanelli lo ricord\u00f2 sul Corriere della Sera: \u00ab \u00c8 un dimenticato, Ojetti, come in questo Paese lo sono quasi tutti coloro che valgono. Se io dirigessi una scuola di giornalismo, renderei obbligatori per i miei allievi i testi di tre Maestri: Barzini, per il grande reportage; Mussolini (non trasalire!), quello dell'Avanti! e del primo Popolo d'Italia, per l'editoriale politico; e Ojetti, per il ritratto e l'articolo di arte e di cultura \u00bb.\nOpere.\nStoria e critica d'arte.\nProfondo conoscitore ed appassionato studioso d'arte, Ugo Ojetti ha pubblicato sull'argomento diversi importanti libri:\nAforismi.\nOjetti \u00e8 celebre anche per i suoi aforismi, massime e pensieri, molti dei quali sono raccolti nei 352 paragrafi di \"Sessanta\", volumetto scritto dall'autore nel 1931 per i suoi sessant'anni e pubblicato nel 1937 da Mondadori.\nIntitolazioni.\nPresso il Gabinetto Disegni e Stampe degli Uffizi si \u00e8 tenuta una mostra dedicata alle fotografia scattate per la rivista e che costituiscono il \"Fondo Ojetti\"."}
{"id": "15257", "revid": "404338", "url": "https://it.wikipedia.org/wiki?curid=15257", "title": "Fondo di Emergenza delle Nazioni Unite per l'Infanzia", "text": ""}
{"id": "15259", "revid": "775372", "url": "https://it.wikipedia.org/wiki?curid=15259", "title": "Guinea-Bissau", "text": "La Repubblica di Guinea-Bissau (\"Rep\u00fablica da Guin\u00e9-Bissau\" in portoghese) \u00e8 uno Stato dell'Africa occidentale, uno dei pi\u00f9 piccoli del continente.\nConfina con il Senegal a nord, con la Guinea a sud e a est e con l'Oceano Atlantico ad ovest. Al largo della capitale, Bissau, \u00e8 situato l'arcipelago delle isole Bijagos, composto da centinaia di isole di varie dimensioni, molte delle quali disabitate.\nPrecedentemente colonia del Portogallo con il nome di Guinea portoghese, la Guinea-Bissau proclam\u00f2 l'indipendenza il 24 settembre 1973 e venne poi riconosciuta a livello internazionale il 10 settembre 1974. Al nome originario fu aggiunto quello della capitale Bissau, per impedire la confusione con il vicino stato della Guinea, ex colonia francese.\nStoria.\nL'attuale territorio della Guinea-Bissau coincideva un tempo con il regno di Gab\u00f9, a sua volta parte dell'Impero del Mali; gli ultimi resti di questo regno sopravvissero fino al XVIII secolo. Sebbene le coste e le rive dei fiumi siano state tra le prime terre ad essere colonizzate dal Portogallo, che le sfrutt\u00f2 per procurarsi schiavi dai mercanti arabi\nsin dal XVII secolo, le zone pi\u00f9 interne rimasero inesplorate sino al XIX secolo.\nLa Guinea-Bissau cominci\u00f2 la lotta per l'indipendenza nel 1956, anno in cui il PAIGC (\"Partido Africano da Independ\u00eancia da Guin\u00e9 e Cabo Verde\") riusc\u00ec, in seguito ad una ribellione armata, a consolidare le proprie posizioni nel paese. Diversamente dai movimenti anticoloniali avutisi nelle altre colonie portoghesi, il PAIGC riusc\u00ec ad estendere rapidamente il suo controllo militare su ampie zone del paese: ci\u00f2 fu possibile grazie alle caratteristiche del territorio, coperto perlopi\u00f9 dalla giungla, e ai grandi quantitativi di armi forniti dalla Cina, dall'Unione Sovietica e dagli altri paesi africani. Il PAIGC riusc\u00ec persino a dotarsi di una forza contraerea. Entro il 1973, pressoch\u00e9 tutta la Guinea-Bissau era nelle mani del PAIGC. L'indipendenza fu dichiarata unilateralmente il 24 settembre del 1973 e riconosciuta nel novembre dello stesso anno dall'Assemblea generale delle Nazioni Unite.\nIl Portogallo riconobbe l'indipendenza dell'ormai ex colonia in seguito al colpo militare con cui culmin\u00f2 la Rivoluzione dei garofani portoghese.\nLa Guinea-Bissau fu poi governata da un consiglio rivoluzionario sino al 1984. Nel 1994 si tennero le prime elezioni multi-partitiche. Nel 1998 una sollevazione dell'esercito port\u00f2 alla caduta del presidente Vieira: la Guinea-Bissau precipit\u00f2 cos\u00ec nella guerra civile. Nel 2000 Kumba Ial\u00e1 fu eletto presidente. Nel settembre 2003, tuttavia, un nuovo colpo di Stato port\u00f2 all'arresto, da parte dei militari, di Ial\u00e1, definito \"incapace di risolvere i problemi del paese\". Dopo numerosi rinvii, le elezioni legislative furono finalmente tenute nel marzo del 2004. Un ammutinamento dell'esercito nell'ottobre del 2004 port\u00f2 alla morte del capo delle forze armate stesse, contribuendo cos\u00ec ad accrescere lo stato di agitazione nella nazione.\nNel giugno 2005 si tennero nuove elezioni presidenziali, le prime dopo la caduta di Ial\u00e1, il quale si ripresent\u00f2 come candidato del PRS, sostenendo di essere il legittimo presidente del paese. A vincere fu invece il candidato del PAIGC Jo\u00e3o Bernardo Vieira, il presidente deposto nel 1998. Vieira super\u00f2 Malam Bacai Sanh\u00e1 a seguito di un ballottaggio: inizialmente Sanha rifiut\u00f2 di riconoscere la sconfitta, accusando brogli elettorali in due circoscrizioni (tra cui la capitale Bissau).\nTuttavia, malgrado una certa influenza delle forze armate durante le settimane precedenti il voto e alcuni \"disordini\" (fra cui l'attacco al palazzo presidenziale e a quello del Ministero dell'Interno ad opera di alcuni armati non identificati), gli osservatori europei hanno definito le ultime elezioni in Guinea-Bissau \"calme e ben organizzate\".\nIl 2 marzo 2009 il Presidente Vieira \u00e8 stato ucciso in un attentato da militari vicini al capo di stato maggiore dell'esercito Tagme Na Waie, precedentemente morto in un attentato dinamitardo. Il 1\u00ba aprile 2010 il premier Gomes Jr. viene arrestato dai militari. Il capo di Stato maggiore delle forze armate Indjai ha minacciato di ucciderlo se le proteste dei suoi sostenitori, scesi in piazza appena saputa la notizia, non fossero immediatamente cessate. Il nuovo presidente, Malam Bacai Sanh\u00e1, al potere dal luglio 2009, muore a Parigi il 9 gennaio 2012. Il 13 aprile 2012 avviene un colpo di Stato da parte dei militari. Nel febbraio 2022 \u00e8 stato fallito il golpe.\nGeografia.\nLa Guinea Bissau confina a nord con il Senegal, a sud, ad est con la Guinea ed \u00e8 bagnata a ovest dall'Oceano Atlantico. \u00c8 un paese molto pianeggiante in cui nessun punto supera i 200 m di altitudine.\nIdrografia.\nSi trova fra molti fiumi e ha delle stupende spiagge sulla costa atlantica. I fiumi con i loro delta formano molte isole che appartengono politicamente al paese.\nClima.\nIl clima \u00e8 tropicale, con una temperatura media annuale di 25\u00a0\u00b0C. La stagione delle piogge va da giugno a novembre; la media delle precipitazioni annue si attesta sui 1.600\u00a0mm. La vegetazione \u00e8 caratterizzata da mangrovie e foreste pluviali nella regione litoranea e da savana nell'altopiano interno.\nPopolazione.\nEtnie.\nLa popolazione della Guinea-Bissau \u00e8 alquanto eterogenea per lingue, etnie e costumi. La distribuzione delle etnie \u00e8 la seguente: a nord e a nord-est vi sono genti parlanti fula (20%) e mandinka (13%), i balanta (30%) e i papel (7%) abitano invece le regioni costiere meridionali, mentre al centro e nelle zone costiere settentrionali vivono i manjaco (14%) e i mancanha. I \"mesti\u00e7os\", vale a dire i mulatti, sono circa l'1% (fra questi c'\u00e8 anche una piccola minoranza di persone originarie di Capo Verde). Gli europei, soprattutto portoghesi, rappresentano invece solo lo 0,06% della popolazione: ci\u00f2 \u00e8 dovuto all'esodo dei coloni portoghesi in seguito all'indipendenza del paese.\nLingue.\nOltre il 90% degli abitanti parla lingue native africane. La lingua pi\u00f9 diffusa (44%) \u00e8 la lingua kriol, una lingua creola basata sul portoghese, mentre il portoghese, lingua ufficiale della nazione, \u00e8 parlato dal 14% della popolazione. In occasione del censimento del 2009 il 27,1% della popolazione ha dichiarato di parlare il portoghese. Il francese \u00e8 insegnato nelle scuole in quanto la Guinea-Bissau \u00e8 stato membro dell'Organizzazione Internazionale della Francofonia.\nReligioni.\nIl 45% della popolazione \u00e8 animista, mentre i musulmani ammontano al 40% degli abitanti (soprattutto fula e mandingo). Vi \u00e8 poi una discreta minoranza cristiana (15%), formata perlopi\u00f9 da cattolici. La religione cristiana risulta comunque fortemente influenzata dalle credenze tradizionali africane.\nNell'arcipelago delle Bijagos (regione di Bolama), ancora oggi sopravvive un sistema sociale di tipo matriarcale, o quantomeno con forme di supremazia femminile nei rapporti interfamiliari. I processi di globalizzazione e l'influenza delle missioni cristiane stanno per\u00f2 pian piano erodendo questo sistema sociale, nel quale, ad esempio, sono le donne a scegliere il proprio marito, che \u00e8 poi obbligato a sposarle, e le funzioni religiose sono esercitate da sacerdotesse.\nOrdinamento dello Stato.\nSuddivisioni amministrative.\nLa Guinea Bissau \u00e8 divisa in 8 regioni (regi\u00f5es), cui si aggiunge la Regione di Bissau, ufficialmente designata come settore autonomo; ciascuna regione si articola a sua volta in settori.\nCitt\u00e0 principali.\nEcco una lista delle citt\u00e0 principali della Guinea-Bissau ordinata per numero di abitanti.\nPolitica.\nLa Guinea-Bissau ha un'Assemblea del popolo multipartitica e un Presidente, entrambi eletti attraverso un voto democratico. Il Presidente nomina il Primo ministro dopo essersi consultato con i partiti dell'assemblea del popolo. Il Presidente Kumba Yala, deposto nel 2004, apparteneva al Partito del Rinnovamento Sociale o PRS; altri partiti che fanno parte dell'Assemblea sono la Resistenza della Guinea-Bissau e il PAIGC.\nEconomia.\nLa Guinea-Bissau risulta essere tra i 20 paesi pi\u00f9 poveri del mondo. La fragile economia, basata perlopi\u00f9 sull'agricoltura e sulla pesca, pur possedendo il Paese buone risorse minerarie (petrolio, bauxite e fosfati) che non vengono sfruttate a causa della mancanza di infrastrutture e di mezzi finanziari, \u00e8 stata duramente danneggiata dalla guerra civile del 1998-1999.\nIl paese ha accumulato un debito con l'estero pari a 921 milioni di dollari ed \u00e8 attualmente interessato da un programma di interventi strutturali finanziati dal Fondo Monetario Internazionale.\nUna delle principali voci dell'economia della Guinea-Bissau \u00e8 rappresentato dall'esportazione (circa 90.000 tonnellate per anno) dell'anacardo. Nel gennaio del 2005, tuttavia, il governo annunci\u00f2 che un'invasione di locuste stava per distruggere i raccolti, e che non vi erano le risorse necessarie per prevenire tale catastrofe.\nTrasporti.\nI trasporti nel paese sono scarsi e ad oggi particolarmente difficili. Non esiste rete ferroviaria e le strade sono sovente in condizioni disagevoli. Solamente in questi ultimi anni sono state eseguite varie opere per migliorare le comunicazioni nel paese.\nLa capitale Bissau \u00e8 servita dall'aeroporto internazionale Osvaldo Vieira.\nCultura.\nMusica.\nLa musica della Guinea-Bissau \u00e8 solitamente associata al genere poliritmico gumbe, la principale esportazione musicale del paese. Tuttavia, i disordini civili e altri fattori si sono combinati nel corso degli anni per tenere il gumbe, e altri generi, fuori dal pubblico mainstream, anche nei paesi africani generalmente sincretisti.\nIl\u00a0cabasa\u00a0\u00e8 lo\u00a0strumento\u00a0musicale principale\u00a0della Guinea-Bissau,e viene utilizzato nella musica da ballo estremamente rapida e ritmicamente complessa. I testi sono quasi sempre in creolo della Guinea-Bissau, una lingua creola di origine portoghese, e sono spesso umoristici e di attualit\u00e0, incentrati su eventi e controversie di attualit\u00e0.\nLa parola\u00a0gumbe\u00a0\u00e8 talvolta usata genericamente, per riferirsi a qualsiasi musica del paese, sebbene si riferisca pi\u00f9 specificamente a uno stile unico che fonde circa dieci delle tradizioni\u00a0di musica popolare del paese. Tina e tinga\u00a0sono altri generi popolari, mentre le tradizioni popolari includono la musica cerimoniale usata nei funerali,\u00a0iniziazioni e altri rituali, cos\u00ec come\u00a0Balanta\u00a0brosca e kussund\u00e9,\u00a0Mandinga\u00a0djambadon e il suono kundere delle\u00a0Isole Bissagos.\nCucina.\nIl riso \u00e8 un alimento base nella dieta dei residenti vicino alla costa e il miglio un alimento base nell'entroterra. Frutta e verdura vengono comunemente consumate insieme ai cereali. I portoghesi incoraggiarono la produzione di arachidi. Vengono coltivate anche la Vigna subterranea\u00a0(arachide Bambara) e il\u00a0Macrotyloma geocarpum\u00a0(arachide Hausa). Anche i piselli dall'occhio\u00a0fanno parte della dieta. L'olio di palma viene raccolto.\nI piatti comuni includono zuppe e stufati. Gli ingredienti comuni includono\u00a0igname,\u00a0patata dolce,\u00a0manioca, cipolla, pomodoro e\u00a0piantaggine. Spezie, peperoni e peperoncini sono usati in cucina, compresi i semi di Aframomum melegueta (pepe di Guinea). \nCinema.\nFlora Gomes\u00a0\u00e8 una regista di fama internazionale; il suo film pi\u00f9 famoso \u00e8\u00a0Nha Fala\u00a0(inglese:\u00a0My Voice). Mortu Nega (Death Denied) (1988) di Gomes \u00e8 stato il primo film di finzione e il secondo lungometraggio mai realizzato in Guinea-Bissau. (Il primo lungometraggio \u00e8 stato\u00a0N'tturudu, del regista\u00a0Umban u'Kest\u00a0nel 1987.) A FESPACO\u00a01989,\u00a0Mortu Nega\u00a0ha vinto il prestigioso Premio Oumarou Ganda. Nel 1992, Gomes ha diretto\u00a0Udju Azul di Yonta,\u00a0che \u00e8 stato proiettato nella sezione\u00a0Un Certain Regard\u00a0al\u00a0Festival di Cannes del\u00a01992. Gomes ha anche fatto parte dei consigli di amministrazione di molti festival cinematografici incentrati sull'Africa."}
{"id": "15261", "revid": "12222", "url": "https://it.wikipedia.org/wiki?curid=15261", "title": "El Salvador", "text": "El Salvador, ufficialmente Repubblica di El Salvador (in spagnolo \"Rep\u00fablica de El Salvador\"; letteralmente \"Repubblica Del Salvatore\"), \u00e8 uno Stato dell'America centrale, confina a nord-ovest con il Guatemala, a nord e a est con l'Honduras, \u00e8 bagnato a sud e a ovest dall'oceano Pacifico. A sud-est \u00e8 separato dal Nicaragua dal golfo di Fonseca. \u00c8 lo Stato meno esteso, ma anche il pi\u00f9 densamente popolato, della regione centroamericana.\nDal 1980 al 1992 fu teatro di una guerra civile fra le forze armate governative e le forze insurrezionali del Fronte Farabundo Mart\u00ed per la Liberazione Nazionale (FMLN), dopo la quale \u00e8 iniziato il processo di pacificazione e democratizzazione del Paese. \nLa struttura economica \u00e8 stata per lungo tempo basata in gran parte su una fiorente agricoltura di piantagione (caff\u00e8, cotone, canna da zucchero), con la maggior parte delle terre concentrata nelle mani di pochi latifondisti. In tempi pi\u00f9 recenti ha avviato un processo di industrializzazione e di diversificazione dell'economia.\nIl 7 settembre 2021 \u00e8 diventato il primo Paese al mondo ad avere adottato il bitcoin come valuta legale allo stesso modo del dollaro.\nStoria.\nLe origini e la colonizzazione.\n \nIn et\u00e0 precolombiana il Paese fu abitato prima dai Maya, poi dai Pipil, una popolazione tolteca. Quest'ultimi si stabilirono nell'area all'incirca nell'anno 1000, scegliendo la citt\u00e0 di Cuscatl\u00e1n come capitale.\nLa colonizzazione europea del territorio inizi\u00f2 nel 1524 con una spedizione spagnola capeggiata da Pedro de Alvarado.\nEgli, venendo dal Guatemala, sbaragli\u00f2 i Pipil e ne invase la capitale: il fratello Diego fond\u00f2 San Salvador, l'attuale capitale dello Stato, intitolata all'episodio della trasfigurazione di Ges\u00f9.\nIl XIX secolo e l'indipendenza.\nPosto sotto il dominio spagnolo e amministrativamente dipendente dalla Capitaneria generale del Guatemala, nel 1811 cominciarono i moti patriottici, organizzati dalla popolazione creola. Il Guatemala divenne indipendente dieci anni dopo annettendo El Salvador, ma fu a sua volta annesso dal Messico l'anno dopo. Entrato nell'organizzazione regionale centroamericana delle Province Unite dell'America Centrale, El Salvador divenne una repubblica indipendente nel 1841. La fine del XIX secolo vide diversi tentativi fallimentari di riunire l'America centrale sotto l'egida di un'organizzazione politica sovranazionale che racchiudesse tutti gli Stati della regione, ma frazionamenti e disaccordi resero inevitabile la divisione della zona.\nIl XX secolo e la guerra civile.\nLa situazione politica interna cambi\u00f2 radicalmente quando nel 1931 il potere fu preso dal generale Maximiliano Hern\u00e1ndez Mart\u00ednez, la cui dittatura si schier\u00f2 con le potenze dell'Asse. Tuttavia l'attacco giapponese di Pearl Harbor modific\u00f2 la rotta, ponendo il dittatore vicino agli Stati Uniti d'America. \u00c8 da ricordare che nel 1932 ebbe luogo il massacro di contadini salvadoregni, noto come La Matanza.\nIl controllo del generale cominci\u00f2 a vacillare nel 1939, quando fu avviato il processo di industrializzazione: gli squilibri e le agitazioni sociali che ne derivarono costrinsero Mart\u00ednez all'abbandono della scena, nel 1944. Gli succedettero il generale Salvador Castaneda Castro l'anno dopo e \u00d3scar Osorio nel 1948. Quest'ultimo fu eletto alla carica di Presidente della Repubblica nel 1950; nonostante la sua elezione democratica e il suo cauto programma di riforme, gest\u00ec in maniera dittatoriale il Paese. Lasci\u00f2 la guida nel 1956 a Jos\u00e9 Mar\u00eda Lemus, rovesciato nel 1960 da un colpo di Stato che favor\u00ec la formazione di una giunta militare.\nLe gravi questioni interne diventarono sempre pi\u00f9 preoccupanti e complesse, tanto da provocare una reazione politica con la formazione di un partito di opposizione; il candidato sostenuto fu Jos\u00e9 Napole\u00f3n Duarte, democristiano. Questa situazione gi\u00e0 instabile e pericolosa, si fece decisamente tragica dopo le elezioni tenutesi nel 1972, che portarono al governo il candidato governativo scelto dai militari, il colonnello Arturo Armando Molina: la violenta contestazione dei risultati elettorali da parte dell'opposizione si espresse nel tentativo di un colpo di Stato, spezzato e represso dall'esercito. Cinque anni dopo fu eletto nuovamente il candidato governativo, stavolta il generale Carlos Humberto Romero, il quale con il suo frequente uso della forza e della repressione mosse verso la lotta armata gli oppositori, che lo destituirono nell'ottobre 1979 con un altro colpo di Stato, questa volta riuscito. La nuova giunta formatasi fu mista, poich\u00e9 formata da militari e civili, tra i quali, mediante concessioni e garanzie, cominci\u00f2 finalmente il dialogo.\nQuesto fu per\u00f2 interrotto pochi giorni dopo la destituzione di Romero, il 18 ottobre, in seguito a una strage commessa dall'esercito nell'atto di disperdere una folta folla di manifestanti. I civili abbandonarono la giunta meno alcuni democristiani, con a capo Jos\u00e9 Napole\u00f3n Duarte, che tenne in piedi la giunta stessa con i militari. L'opposizione si riun\u00ec nel Fronte democratico rivoluzionario, mentre il 12 dicembre 1980 Duarte divenne presidente. Le questioni interne si fecero sempre pi\u00f9 gravi e il presidente chiese aiuto agli Stati Uniti, ottenendo il sostegno dell'allora presidente Ronald Reagan, che incit\u00f2 Guatemala e Honduras a lottare contro i gruppi comunisti.\nInizi\u00f2 dunque una guerra civile, che fino al 1992 vedr\u00e0 contrapposti da una parte il Fronte Farabundo Mart\u00ed per la Liberazione Nazionale (FMLN), e dall'altra governi conservatori e giunte militari, appoggiati dagli Stati Uniti. Militari e squadroni della morte procedettero all'eliminazione fisica dei dissidenti: alla fine si conteranno oltre 8\u00a0000 desaparecidos. Non vennero risparmiati oppositori pacifici e membri del clero: oltre all'arcivescovo di San Salvador, \u00d3scar Romero, ad esempio nel dicembre 1980 vennero uccise quattro suore statunitensi, e nel novembre 1989 sei gesuiti dell'Universit\u00e0 Centroamericana (Universidad Centroamericana).\nL'opposizione chiese nel 1982 la pacificazione e la formazione di un'assemblea costituente, e sia la Chiesa sia l'ONU appoggiarono queste richieste, ma gli Stati Uniti si opposero fermamente alla normalizzazione in questo senso sostenendo Duarte. La situazione peggior\u00f2 ulteriormente con la vittoria alle elezioni del 1982, boicottate dalla sinistra, del maggiore Roberto D'Aubuisson, di estrema destra. Il 13 marzo del 1983 la presidente della Commissione dei diritti umani, Marianella Garc\u00eda Villas, venne catturata dalle forze armate, torturata e assassinata. La Villas si trovava in un'area di conflitto, dove si era recata per documentare l'uso di armi chimiche da parte dell'esercito. Il brutale assassinio sconvolse l'opinione pubblica internazionale, mettendo in luce la grave situazione del Paese centroamericano.\nLe mediazioni della Chiesa fallirono e gli Stati Uniti entrarono in modo frequente e visibile nelle questioni interne di El Salvador, favorendo il ritorno alla presidenza di Duarte nel 1984. Duarte comprese l'indispensabilit\u00e0 del dialogo con la guerriglia, e i colloqui ripresero con un importantissimo incontro a La Palma tra il primo ministro e l'opposizione. La destra blocc\u00f2 tutto in Parlamento. Quattro anni dopo la situazione precipit\u00f2 quando vinse le elezioni amministrative D'Aubuisson, tra l'altro accusato dell'omicidio dell'arcivescovo \u00d3scar Romero, e in pi\u00f9 Duarte fu costretto a recarsi negli Stati Uniti per delle cure per le sue precarie condizioni di salute, lasciando cos\u00ec i poteri.\nLa Democrazia Cristiana and\u00f2 in crisi e lasci\u00f2 libero spazio al partito di D'Aubuisson, l'ARENA, che si aggiudic\u00f2 la vittoria col suo nuovo candidato Alfredo Cristiani. Egli si dimostr\u00f2 inaspettatamente conciliante, furono avviati per l'ennesima volta dei negoziati, che per\u00f2 vennero ancora una volta interrotti a causa dell'uccisione di alcuni sindacalisti, da parte di militanti della destra estrema. In seguito a ci\u00f2, la guerriglia scaten\u00f2 una terribile offensiva. \nLe trattative ricominciarono a Ginevra nel 1990 e l'anno dopo fu finalmente ammessa anche l'opposizione alle elezioni presidenziali. Vinse Cristiani, il quale continu\u00f2 sulla strada del dialogo, anche perch\u00e9 il Paese era stremato da un conflitto civile che era costato almeno 80\u00a0000 vite umane. Il 16 gennaio 1992 termin\u00f2 ufficialmente la guerra civile di El Salvador. L'anno dopo provoc\u00f2 aspre polemiche la completa amnistia data ai membri dell'ARENA che durante il conflitto interno avevano commesso atrocit\u00e0 e abusi.\nIl XXI secolo.\nDopo la guerra civile il partito dell'ARENA \u00e8 sempre uscito vincitore alle urne e cos\u00ec \u00e8 stato anche alle elezioni tenutesi nel 2004 che hanno decretato la vittoria netta del candidato Antonio Saca. Nel 2001 il Paese fu scosso da due devastanti terremoti, che provocarono oltre 1\u00a0200 morti e danni in tutto il territorio nazionale. Le elezioni, tenutesi il 18 gennaio 2009, hanno visto vincitore il partito FMLN con il 47% dei voti. Il partito ARENA ha ricevuto il 43%. Il PDC, sicuro di un buon risultato, ha ricevuto il 6% dei voti.\nLe elezioni del 16 marzo 2009 hanno consacrato la vittoria con il 51,3% di Mauricio Funes del partito FMLN, contro il 48,7% andato al candidato Rodrigo \u00c1vila, rappresentante del partito conservatore di governo ARENA. Si tratta di un risultato storico che riporta la sinistra al potere dopo vent'anni di opposizione. Il FMLN ha conservato la guida dello Stato per altri 5 anni, eleggendo nel 2014 alla presidenza Salvador S\u00e1nchez Cer\u00e9n.\nLe presidenziali del 2019 hanno segnato una svolta importante nella storia di El Salvador, con la vittoria di Nayib Bukele, ex sindaco di San Salvador, il quale \u00e8 riuscito a spezzare il lungo duopolio ARENA-FMLN.\nGeografia.\nEl Salvador si trova nell'emisfero boreale tra il tredicesimo e il quattordicesimo parallelo, la punta estrema del confine ovest con il Guatemala \u00e8 attraversata dal novantesimo meridiano, che con l'ottantasettesimo comprende l'intero Stato. \u00c8 il Paese pi\u00f9 piccolo dell'America Centrale: la superficie totale \u00e8 di 21\u00a0040\u00a0km quadrati. Inoltre, \u00e8 uno dei pi\u00f9 meridionali della regione centroamericana.\nMorfologia.\nI paesaggi montuosi occupano un ruolo importante della morfologia del territorio, che comprende un altopiano vulcanico e due catene vulcaniche, che si estendono da est verso ovest separate dal fiume Lempa. Questo corso d'acqua sbocca con una foce a delta nell'oceano Pacifico. I laghi sono quattro, in ordine di grandezza: l'Ilopango, il Ghiaia, il Coatepeque e l'Olomega. Le pianure, di forma stretta, si trovano in prossimit\u00e0 dei litorali e sono coperte da foreste.\nLa zona degli altopiani \u00e8 fertile, ed \u00e8 molto ben coltivata; invece le coste presentano molte lagune.\nIdrografia.\nIl fiume Lempa \u00e8 il padre di El Salvador. Anche se nasce in Guatemala, dei suoi 422\u00a0km di lunghezza, 260 percorrono El Salvador. Il Lempa si inserisce in Salvador dal Dipartimento di Chalatenango, attraversa la Sierra nord e taglia in due la terra salvadoregna, separando le due catene montuose di tipo vulcanico. Costituisce la frontiera con l'Honduras, quindi si orienta a sud e sfocia nell'oceano Pacifico, tra i dipartimenti di San Vicente e Usulutan. \nIl Lempa \u00e8 navigabile per molti chilometri ed \u00e8 un fiume intensamente sfruttato; diverse dighe lungo il suo percorso consentono l'irrigazione e la produzione di rilevanti quantit\u00e0 di energia idroelettrica. A sud del suo bacino, si \u00e8 sviluppata la coltivazione di agave sisalana, pianta utile alla fabbricazione di corde, spago, cappelli e tappeti e altri manufatti. \nLe attivit\u00e0 industriali e agricole nel bacino del Lempa ne hanno per\u00f2 fortemente inquinate le acque, ormai per gran parte non potabili, a causa dell'uso massiccio di prodotti chimici di sintesi.\nGli altri fiumi in El Salvador sono brevi, veloci e spettacolari, particolarmente quelli che scorrono direttamente verso il Pacifico. \nAltri fiumi importanti in El Salvador sono il Goascor\u00e1n, sul confine con l'Honduras e il Rio Grande de San Miguel, che raccoglie l'acqua da est.\nIl territorio salvadoregno contiene una quantit\u00e0 di piccoli laghi vulcanici, che occupano l'interno di antichi crateri. I pi\u00f9 importanti sono:\nClima.\nSulle montagne il clima \u00e8 temperato, ma in prossimit\u00e0 di minori altitudini diventa umido e le temperature divengono pi\u00f9 elevate. Le precipitazioni arrivano presso i rilievi ai 2\u00a0400\u00a0mm annui, ma nella parte nord occidentale non superano i 1\u00a0400\u00a0mm.\nSociet\u00e0.\nL'ultimo dato ufficiale sulla popolazione salvadoregna risale al 2002, e conta 6\u00a0470\u00a0379 abitanti, ma la stima del 2007 \u00e8 pi\u00f9 vicina ai sette milioni, segno di una veloce crescita demografica. El Salvador \u00e8 lo Stato pi\u00f9 piccolo dell'America centrale, ma \u00e8 anche quello con la pi\u00f9 alta densit\u00e0 di popolazione, 307,5 abitanti per chilometro quadrato. Come gi\u00e0 scritto, l'incremento demografico \u00e8 notevole e ha un valore del 20,5%, che \u00e8 il risultato di una bassa mortalit\u00e0, del 5,6%, e di un'alta natalit\u00e0, del 26,1%. Tuttavia questo incremento \u00e8 in fase di calo. L'analfabetismo \u00e8 al 21,3% e la mortalit\u00e0 infantile al 23%; entrambi questi dati stanno migliorando notevolmente, ma sono ancora drammatici, tanti sono ancora i progressi da fare per alfabetizzare e per migliorare la difficile situazione sanitaria. Aumenta invece la durata media della vita, discreta, che sfiora i 72 anni. I salvadoregni sono un popolo alquanto giovane, pi\u00f9 del 35% ha un'et\u00e0 inferiore ai 15 anni. La distribuzione sul territorio \u00e8 omogenea e vede una pi\u00f9 alta concentrazione nella capitale e dintorni. La popolazione rurale prevale di pochissimo su quella urbana, campagne e citt\u00e0 hanno praticamente lo stesso numero di abitanti.\nEtnie.\nLa popolazione salvadoregna \u00e8 composta in larga maggioranza da \"mestizos\", decisamente pi\u00f9 ridotto il numero di bianchi di origine europea. Da segnalare la presenza di una comunit\u00e0 di origine palestinese che, per quanto esigua in termini numerici, esercita una notevole influenza sulla vita economica e politica del Paese, annoverando anche due presidenti della repubblica, Antonio Saca e l'attuale capo dello Stato Nayib Bukele.\nReligione.\nStoricamente El Salvador \u00e8 un Paese a maggioranza cattolica, anche se dal 1960 sono in aumento gli evangelici e allo stesso tempo in forte diminuzione i cattolici, che se nel 1987 erano ancora il 67% della popolazione, nel 2013 rappresentavano circa solo la met\u00e0 dell'intera popolazione, con i protestanti saliti al 34%.\nLingue.\nLa lingua ufficiale della Repubblica di El Salvador \u00e8 lo spagnolo.\nSalute.\nSotto la pressione della Chiesa cattolica, le leggi sull'aborto in El Salvador sono tra le pi\u00f9 restrittive al mondo dal 1997. Le donne che abortiscono sono quindi passibili di pene detentive fino a 40 anni. Anche lo stupro o altre complicazioni mediche non sono pi\u00f9 validi agli occhi della legge: le donne in questa posizione sono, in tutti i casi, condannate per omicidio. Dall'ottobre 2016 \u00e8 allo studio un progetto di legalizzazione parziale dell'aborto (in caso di stupro o pericolo per la vita della madre), ma \u00e8 stato bloccato dai partiti di destra.\nOrdinamento dello Stato.\nSuddivisione amministrativa.\nEl Salvador \u00e8 suddiviso in 14 dipartimenti (\"departamentos\") e 261 comuni (\"municipios\") a loro volta suddivisi in cantoni (\"cantones\").\nCitt\u00e0 principali.\nI centri di pi\u00f9 grande rilievo sono la capitale San Salvador, con 1\u00a0300\u00a0000 abitanti nel 2004, poi Santa Tecla (Nueva San Salvador), Santa Ana e San Miguel. Numerosi, poco popolati e modestamente estesi gli altri centri urbani. Importanti i porti di Acajutla e Puerto Cutuco, che si trova sul golfo di Fonseca, a brevissima distanza dall'Honduras.\nIstituzioni.\nL'attuale costituzione \u00e8 stata messa in vigore il 15 dicembre 1983, e stabilisce come forma di governo la repubblica presidenziale. Il capo dello Stato \u00e8 anche guida dell'esecutivo, il suo mandato ha una durata di cinque anni e viene deciso con elezioni a suffragio universale. Il potere legislativo \u00e8 detenuto dall'Assemblea Nazionale, parlamento con 84 deputati.\nL'attuale presidente \u00e8 Nayib Bukele.\nUniversit\u00e0.\nLa pi\u00f9 grande e antica universit\u00e0 di El Salvador \u00e8 l'Universit\u00e0 di El Salvador, fondata nel 1841.\nPolitica.\nPolitica interna.\nPoliticamente instabile, El Salvador per lungo tempo ha dovuto attraversare dei periodi difficilissimi dal punto di vista istituzionale. La sua storia complessa e intricata \u00e8 stata segnata molto dall'instabilit\u00e0 politica, condizione comune a tutta l'America Centrale, tormentata da problemi di questo tipo per decenni, e talvolta ancora alle prese con crisi interne. Il solito scenario di dittature e colpi di stato ha ovviamente reso aggressivo l'assetto politico del paese, che dopo la fine del regime militare nel 1979 \u00e8 stato governato dalla Democrazia Cristiana di Duarte o dall'ARENA, l'Alleanza repubblicana nazionalista, fondata da Roberto D'Aubuisson.\nLa moderata e filostatunitense formazione di Duarte si \u00e8 dimostrata fragile, debole, soggetta a scissioni dopo il ritiro dello stesso Duarte.\nL'ARENA \u00e8 invece un partito di estrema destra, che durante la guerra civile salvadoregna ha attuato una completa chiusura verso l'opposizione, con metodi violenti e repressivi. Lo stesso D'Aubuisson \u00e8 un personaggio oscuro, visto il numero imprecisato di crimini dei quali si \u00e8 macchiato con gli anni. Con A. Cristiani l'ARENA ha finalmente aperto il dialogo con gli attivisti dell'opposizione, dialogo che ha portato alla fine del conflitto interno. Ancora oggi l'ARENA \u00e8 al centro di alcuni gravissimi scandali, che spesso hanno coinvolto anche gli Stati Uniti.\nLa Democrazia cristiana ha governato dal 1980 al 1982, dal 1984 al 1989. L'ARENA ha governato dal 1982 al 1984, e dal 1989 \u00e8 sempre stata ininterrottamente alla guida del paese, nonostante molte accuse di brogli siano state avanzate dopo le elezioni che hanno confermato il partito fondato da D'Aubuisson. L'attuale premier Saca quindi appartiene all'ARENA. L'opposizione \u00e8 stata rappresentata durante la guerra civile dal Fronte Farabundo Mart\u00ed per la Liberazione Nazionale, FMLN, diventato un partito dopo la fine delle ostilit\u00e0.\nL'ex governo della repressione ha dimenticato in modo straordinariamente veloce il suo passato, emanando nel 1993, un anno dopo la fine del conflitto, un'amnistia generale per tutti i membri del partito che avevano commesso gravi reati durante la guerra civile: questo suscit\u00f2 un profondo sdegno presso la comunit\u00e0 internazionale. Le elezioni del 2004 hanno dato luogo a sospetti pi\u00f9 che consistenti di irregolarit\u00e0. Il candidato del governo era Antonio Saca, che ne usc\u00ec vincitore. Il suo mandato \u00e8 scaduto nel 2009.\nPolemiche sono state suscitate da un probabile coinvolgimento degli Stati Uniti, che dal 1992 hanno sempre appoggiato l'ARENA e influenzato gli elettori salvadoregni, dichiarando pi\u00f9 volte che non avrebbero mai permesso l'ascesa al potere di una formazione di sinistra. Gli Stati Uniti per lungo tempo hanno impedito in tutti i modi la vittoria di un altro partito che non fosse l'ARENA. \nUna svolta storica nella politica salvadoregna sono state le elezioni presidenziali del 2009, che hanno portato alla presidenza il FMLN di Mauricio Funes, dopo un trentennio ininterrotto di governi di destra. La sinistra si \u00e8 confermata al potere nel 2014 con l'elezione alla presidenza di Salvador S\u00e1nchez Cer\u00e9n.\nLe presidenziali del 2019 hanno segnato una svolta ulteriore nella storia di El Salvador, con la vittoria di Nayib Bukele, ex sindaco di San Salvador, il quale \u00e8 riuscito a spezzare il duopolio ARENA-FMLN.\nPolitica estera.\nPer lungo tempo El Salvador \u00e8 stata una delle poche nazioni del mondo a riconoscere l'indipendenza della Repubblica di Cina, nota come Taiwan, intrattenendo rapporti diplomatici ufficiali. Solo dal 2018 il governo salvadoregno riconosce la Repubblica popolare cinese come unica e legittima Cina.\nNel 2011 El Salvador ha riconosciuto lo Stato di Palestina, il quale ha una propria ambasciata a San Salvador.\nEconomia.\nFino alla fine degli anni trenta del XX secolo, l'apparato economico si basava quasi solamente sulla monocoltura del caff\u00e8, le cui piantagioni erano controllate da poche famiglie; nel 1939 il dittatore Maximiliano Hern\u00e1ndez Mart\u00ednez incominci\u00f2 l'industrializzazione del Paese, per diversificarne l'economia e aprire una nuova fase che facesse poggiare la ricchezza del Paese anche sul settore secondario. Tuttavia, questo processo fall\u00ec, perch\u00e9 la creazione delle industrie apr\u00ec nuovi problemi e squilibri di carattere sociale, agitando il popolo. Le conseguenze furono di portata talmente vasta che portarono addirittura alle dimissioni Mart\u00ednez.\nLa guerra civile compromise ulteriormente l'economia, mettendola praticamente in ginocchio: attualmente essa si basa sull'agricoltura e sul commercio. \nAgricoltura.\nLa struttura dell'agricoltura si basa su fiorenti piantagioni di caff\u00e8, cotone, canna da zucchero, che rappresentano le principali produzioni. La maggior parte delle terre \u00e8 concentrata nelle mani di pochi latifondisti, caratteristica presente da molto tempo in agricoltura: questo settore per molti anni ha rivestito e riveste ancora oggi un ruolo fondamentale per lo sviluppo.\nIndustria.\nL'industria, che \u00e8 sempre stata di strette dimensioni, ha subito dai conflitti interni danni notevoli, e tutt'oggi non \u00e8 molto diffusa. Gli stabilimenti presenti si occupano della trasformazione dei prodotti agricoli, salvo i complessi farmaceutici e calzaturieri, la raffinazione del petrolio e la petrolchimica. Il sottosuolo \u00e8 alquanto povero, petrolio e gas naturale mancano completamente e si estraggono solo limitate quantit\u00e0 di oro e di argento. \nCommercio.\nIl commercio estero \u00e8 vivace ma deficitario, quindi la bilancia commerciale \u00e8 in passivo. Dunque le importazioni superano le esportazioni; le prime riguardano petrolio, macchinari e prodotti chimici, le vendite consistono in prodotti agricoli e ittici, specie crostacei, e prodotti farmaceutici. Le maggiori relazioni commerciali vengono intrattenute con gli Stati Uniti e il Guatemala.\nEl Salvador \u00e8 pi\u00f9 ricco e sviluppato dei vicini Guatemala, Honduras e Nicaragua, ma la strada da percorrere per raggiungere un buon livello di sviluppo \u00e8 ancora lunga, ancora oggi ci sono dei dubbi sul futuro, che resta in parte ancora incerto. Nel 2006 il PIL pro capite ha fatto registrare un'ottima crescita, attestandosi a 5\u00a0515 dollari contro i 4\u00a0518 del precedente anno, anche l'indice di sviluppo umano, misuratore della qualit\u00e0 della vita, \u00e8 in aumento. La crescita economica, che prima soffriva di un'eccessiva lentezza, \u00e8 salita progressivamente nell'ultimo triennio, passando dall'1,9% del 2003 al 4,2% del 2006, in continua ascesa se si eccettua una lieve flessione negativa nel 2004. Ma il sistema economico rimane mediocre e sia il PIL che l'Indice di Sviluppo Umano, nonostante questi progressi, restano comunque a livelli di certo non ottimi. A contrastare tale crescita vi sono i numerosi problemi che lo Stato deve affrontare: il tasso di criminalit\u00e0 pi\u00f9 alto dell'America Centrale, l'analfabetismo al 21,3%, la mortalit\u00e0 infantile al 23% e la speranza di vita poco superiore ai settant'anni. Anche questi dati, soprattutto la mortalit\u00e0 infantile, stanno migliorando, ma riflettono un contesto sanitario ancora oggi problematico. L'enorme debito estero ha raggiunto e superato nel 2006 gli otto miliardi, segnando un preoccupante aumento rispetto all'anno precedente, quando ammontava a poco meno di cinque miliardi. Si pu\u00f2 migliorare ulteriormente l'economia anzitutto potenziando il sistema industriale, poi aumentando le esportazioni, migliorando le condizioni di vita degli agricoltori, magari ridimensionando il latifondo per rendere pi\u00f9 equo l'apparato agricolo. La disoccupazione, al 6%, \u00e8 una delle pi\u00f9 basse dell'America Centrale e la tendenza degli ultimi anni sembra essere orientata ad un'ulteriore diminuzione, oltre quella gi\u00e0 vista.\nValuta.\nLa valuta nazionale \u00e8 il dollaro statunitense. Dal 9 giugno 2021 ha acquisito corso legale anche il Bitcoin, facendo di El Salvador il primo stato al mondo ad accettare la criptovaluta come moneta legale.\nCultura.\nProduzione letteraria.\nTra i poeti salvadoregni che si sono distinti maggiormente, in particolare nel XX secolo, ricordiamo Roque Dalton (1935-1975), uno dei maggiori della letteratura latinoamericana.\nMusica.\nNel contesto musicale tra gli artisti salvadoregni ricordiamo \u00c1lvaro Torres, considerato spesso \"ultimo romantico salvadoregno\" .\nPatrimoni dell'umanit\u00e0.\nUn sito di El Salvador \u00e8 stato inserito nella Lista dei patrimoni dell'umanit\u00e0 dell'UNESCO: si tratta del Sito archeologico Joya de Cer\u00e9n, 1993.\nGastronomia.\nPiatto tipico di El Salvador \u00e8 rappresentato dalla pupusa.\nSport.\nLa Nazionale di calcio di El Salvador ha ottenuto un secondo posto nel 1963 e nel 1981 nel campionato CONCACAF Gold Cup e ha come capocannoniere con ben 41 reti M\u00e1gico Gonz\u00e1lez.\nNel 2007, a Dubai, il salvadoregno Jorge Jim\u00e9nez \u00e8 diventato campione del mondo di tiro con l'arco composto ."}
{"id": "15262", "revid": "1846281", "url": "https://it.wikipedia.org/wiki?curid=15262", "title": "Campionato mondiale di calcio 1962", "text": "Il Campionato mondiale di calcio FIFA 1962 o Coppa del Mondo Jules Rimet 1962 (in spagnolo: Copa del Mundo Jules Rimet 1962, in inglese: 1962 World Cup Jules Rimet), noto anche come Cile 1962, fu la settima edizione del torneo per rappresentative nazionali maschili organizzato dalla FIFA con cadenza quadriennale.\nLa manifestazione si svolse in Cile \u2014 nelle citt\u00e0 di Arica, Rancagua, Santiago e Vi\u00f1a del Mar \u2014 dal 30 maggio al 17 giugno 1962. Essendo l'ultimo campionato del mondo a non disporre dell'adeguata copertura satellitare, i filmati delle partite erano trasmessi in replica differita.\nScelta della sede.\nL'assegnazione del torneo allo stato cileno avvenne nel 1956, durante una conferenza della FIFA a Lisbona. Tale decisione fu contestata per le carenze infrastrutturali del Paese, su cui pes\u00f2 oltremodo il sisma del 1960. Malgrado l'entit\u00e0 dei danni provocati dal terremoto, ci\u00f2 non incise sotto il profilo organizzativo.\nStadi.\nGli impianti che ospitarono il campionato del mondo furono quattro, uno per citt\u00e0:\nSquadre partecipanti.\nLa fase eliminatoria si svolse tra l'estate 1960 e l'autunno 1961, designando 15 delle 16 partecipanti cui si aggiunse il ammesso d'ufficio. In vista della rassegna iridiata alcuni campionati europei \u2014 tra cui l'italiana Serie A \u2014 si conclusero in anticipo, per lasciare spazio alla preparazione degli atleti.\nNota bene: \"nella sezione \"partecipazioni precedenti al torneo\", le date in grassetto indicano che la nazione ha vinto quella edizione del torneo, mentre le date in corsivo indicano la nazione ospitante.\"\nAvvenimenti.\nFu confermata la formula del Mondiale svedese, con 4 gironi all'italiana composti da altrettante formazioni ciascuno. A dispetto dei pronostici la compagine ospitante si rivel\u00f2 un'avversaria competitiva gi\u00e0 dal debutto, in cui sconfisse per 3-1 la . A conferire maggior fama al torneo fu per\u00f2 l'incontro con l', disputatosi nella capitale Santiago il 2 giugno 1962. L'ambiente fu surriscaldato da articoli che la stampa europea, in particolar modo italiana, aveva pubblicato prima del torneo denunciando la povert\u00e0 e l'arretratezza del paese cileno sul piano economico e culturale; la reazione locale fu peraltro fomentata dalla radio, diretta e gestita da emigrati tedeschi. Oltre che dal punto di vista agonistico, la veemenza poi riversata in campo dai cileni era ascrivibile alla diffusa usanza dell'Italia di impiegare calciatori oriundi e naturalizzati.\nL'acceso dissapore sfoci\u00f2 sul terreno di gioco, con i padroni di casa distintisi per un ricorso alla violenza pressoch\u00e9 duraturo: complice la discussa gestione di gara dell'arbitro inglese Aston \u2014 il quale allontan\u00f2 gli \"azzurri\" Ferrini e David \u2014 la squadra italiana perse 2-0 un incontro passato alla storia col soprannome di \"battaglia\". La situazione degli altri raggruppamenti fu invece lineare con le aspettative della vigilia: il primo turno venne superato dalle favorite , , , , , e . Non conobbe invece compimento il tentativo di rimonta degli \"azzurri\", che pur battendo gli elvetici nell'ultimo incontro terminarono il loro girone alle spalle di cileni e tedeschi.\nNei quarti di finale il Cile regol\u00f2 di misura i sovietici, allo stesso modo di quanto avvenne per i cechi con i magiari e per gli slavi con i teutonici: il Brasile travolse nettamente gli inglesi, completando il quadro delle semifinaliste. I verdeoro ebbero quindi ragione della \"Rojas\" con il punteggio di 4-2, mentre la Cecoslovacchia inflisse un 3-1 alla Jugoslavia.\nLa finale di consolazione registr\u00f2 una vittoria dei cileni, che colsero con il terzo posto il miglior risultato della propria storia nei Mondiali. I brasiliani \u2014 pur privi di Pel\u00e9, infortunatosi gravemente nella prima fase della competizione \u2014 vinsero per 3-1 contro i boemi, confermandosi sul trono mondiale dopo il successo in Svezia del 1958."}
{"id": "15265", "revid": "640277", "url": "https://it.wikipedia.org/wiki?curid=15265", "title": "50000 Quaoar", "text": "50000 Quaoar \u00e8 un oggetto transnettuniano di grandi dimensioni che orbita attorno al Sole su di un'orbita quasi circolare, con un semiasse maggiore pari a circa 6 miliardi e mezzo di chilometri. Si tratta di un planetoide relativamente freddo, di dimensioni approssimativamente pari ai due terzi di quelle di Plutone ed appartiene al gruppo dei cubewani, ossia degli oggetti classici della Fascia di Kuiper.\nStoria delle osservazioni.\nQuaoar fu scoperto il 4 giugno 2002 dagli astronomi Chad Trujillo e Michael Brown del California Institute of Technology di Pasadena (California) tramite immagini acquisite dal Telescopio Samuel Oschin dell'Osservatorio Palomar. La scoperta venne annunciata il 7 ottobre 2002, ad un incontro dell'American Astronomical Society. La prima immagine di Quaoar in assoluto \u00e8 tuttavia risultata essere una fotografia ripresa il 25 maggio 1954 dall'Osservatorio Palomar.\nIl nome del planetoide segue le regole stabilite dall'Unione Astronomica Internazionale, che prescrive nomi di divinit\u00e0 della creazione per tutti gli oggetti del sistema solare esterno. Esso deve il suo nome a Quaoar, una divinit\u00e0 della creazione del popolo americano Tongva, nativo dell'area di Los Angeles, dove la scoperta \u00e8 stata effettuata. In precedenza, Quaoar era identificato attraverso la designazione provvisoria .\nDal 20 novembre 2002 al 18 marzo 2003, quando 51895 Biblialexa ricevette la denominazione ufficiale, \u00e8 stato l'asteroide denominato con il pi\u00f9 alto numero ordinale. Prima della sua denominazione, il primato era di 43669 Winterthur.\nCaratteristiche.\nParametri orbitali.\nQuaoar possiede un'orbita quasi circolare, con un raggio di circa , a differenza di quella molto eccentrica di Plutone. Similmente a Nettuno, Quaoar orbita costantemente fra il perielio e l'afelio dell'orbita di Plutone, di modo che periodicamente uno dei due oggetti viene a trovarsi pi\u00f9 lontano dal Sole rispetto all'altro.\nCon un diametro stimato di circa , pari a circa un decimo di quello della Terra o un terzo di quello lunare, al momento della scoperta Quaoar era il pi\u00f9 grande oggetto scoperto nel sistema solare dal 1930 (anno della scoperta di Plutone), ed anche il pi\u00f9 grande oggetto della fascia di Edgeworth-Kuiper conosciuto (soppiantato pi\u00f9 tardi da Sedna, Eris ed altri). Il volume di Quaoar \u00e8 superiore a quello di tutti gli asteroidi della fascia principale messi insieme.\nLo studio di un'occultazione stellare da parte di Quaoar suggerisce la dimensione di di diametro con un'incertezza di , con una massa di 0,00336 di quella terrestre risulta avere una densit\u00e0 di .\nIl periodo di rotazione, ricavato dalla sua curva di luce, risulta essere di .\nSuperficie.\nSi suppone che Quaoar sia formato da un miscuglio di roccia e ghiaccio, cos\u00ec come gli altri oggetti della fascia di Kuiper. Esso \u00e8 tuttavia caratterizzato da un'albedo insolitamente bassa (circa 0,1), che denuncia la probabile assenza di ghiaccio sulla sua superficie.\nNel 2004, gli scienziati furono sorpresi nel trovare tracce di ghiaccio cristallino su Quaoar, il che indicherebbe che la sua temperatura superficiale alcune volte durante gli ultimi dieci milioni di anni sarebbe salita fino ad almeno ; allo stato attuale delle conoscenze, non \u00e8 possibile determinare quale causa possa aver portato ad un simile aumento della temperatura dal suo valore naturale di . Le teorie pi\u00f9 comuni ipotizzano una pioggia di micro-meteore o fenomeni di natura criovulcanica, forse alimentati dal decadimento di elementi radioattivi all'interno del nucleo del planetoide. (Jewitt &amp; Luu, 2004)\nSatellite.\nQuaoar ha un satellite conosciuto, Weywot, detto \"(50000) Quaoar I Weywot\". La sua scoperta venne documentata in IAUC 8812 del 22 febbraio 2007.\nL'orbita del satellite non \u00e8 ancora stata determinata. Il satellite ha una differenza di magnitudine assoluta di 5,6.Ha un'albedo simile a Quaoar e un diametro di 81\u00a0\u00b1 5,5\u00a0\u00a0km.Il suo colore marrone \u00e8 dato forse da collisioni con frammenti di Quaoar, che nel processo hanno formato il mantello di ghiaccio.\nPrende il nome da una divinit\u00e0 Tongva: Weywot, figlio di Quaoar. Il nome fu reso ufficiale nell'MPC #67220 pubblicato il 4 ottobre 2009."}
{"id": "15269", "revid": "287204", "url": "https://it.wikipedia.org/wiki?curid=15269", "title": "Mattel Aquarius", "text": "LAquarius \u00e8 un home computer prodotto da Mattel da giugno a ottobre 1983.\nStoria.\nAnnunciato nel 1982, ma presentato al pubblico il 6 gennaio 1983 al winter CES di Las Vegas, al momento dell'uscita le sue caratteristiche lasciarono perplessi: 8 kilobyte di ROM, 4 di RAM, un sottoinsieme dei comandi del Microsoft BASIC denominato Aquarius-Basic, l'onnipresente processore ZiLOG Z80A da 3.5 MHz e un solo canale audio, caratteristiche che non reggevano il confronto con la concorrenza.\nProprio a causa della sua limitatezza fu soprannominato da uno dei programmatori della Mattel, Bob del Principe, \"il sistema per gli anni 70\".\nL'Aquarius, con un costo di 160 dollari, offriva la possibilit\u00e0 di collegarsi ad un modem, a un registratore a cassette, a una stampante; ha anche uno slot per espansione di memoria fino a 16K, per un totale di 20K.\nDei 32 titoli, principalmente giochi, annunciati per l'Aquarius, solo 21 vennero effettivamente pubblicati. La maggior parte di questi titoli sono porting dei giochi sviluppati per la console Intellivision prodotta sempre da Mattel. A causa della migliore grafica dell'intellivision, la giocabilit\u00e0 \u00e8 per\u00f2 migliore sulla meno costosa console.\nUnico particolare degno di nota: il primo dispositivo controllato da un computer aderente allo standard X-10, pi\u00f9 noto come Domotica, venne sviluppato per l'Aquarius, per poter centralizzare l'illuminazione e i piccoli elettrodomestici tramite un telecomando. Tuttavia l'Aquarius venne dismesso prima che l'X-10 fosse pronto, e cos\u00ec il dispositivo di controllo venne riadattato per il Tandy Radio Shack TRS-80 Model I.\nPoco dopo l'uscita dell'Aquarius Mattel annunci\u00f2 il lancio di un altro home computer. Era l'Aquarius II (modello #4000 e nome in codice \"Chess\").\nNel frattempo per\u00f2 Mattel, a causa delle scarse vendite, lasci\u00f2 il mercato degli home computer. Il 12 gennaio 1984 cedette nuovamente i diritti alla Radofin e lo stock dei computer gi\u00e0 prodotti alla CEZAR Industries con sede a Hawthorne in California. Dopo poco tempo la CEZAR Industries vendette a sua volta i diritti a una nuova societ\u00e0: la CRIMAC INCORPORATED con sede a Redwood City in California. Gli Aquarius II prodotti furono quindi venduti direttamente dalla Radofin. Era il 1984 quando questo modello raggiunse il mercato in pochi esemplari, non divenendo mai un successo commerciale. Le uniche caratteristiche tecniche che lo differenziavano dall'Aquarius erano la dotazione di una vera tastiera a 49 tasti. L'Aquarius II \u00e8 poi dotato di 20 Kbytes di Ram (includendo al suo interno gi\u00e0 il modulo di espansione della memoria da 16K) e del Microsoft basic nella sua versione estesa.\nPeriferiche.\nIl Mini-Expander era un'espansione del sistema realizzata per rendere l'esperienza di gioco pi\u00f9 facile ed entusiasmante. Aggiungeva all'Aquarius 2 joypad dotati di 6 tasti e di un disco che poteva ruotare assumendo 16 diverse posizioni (anche se nessun software usava tutte e 16 le posizioni del disco). I 2 joypad erano rimovibili e connessi al Mini-Expander tramite un cavo lungo 8 pollici. I 2 joypad erano simili a quelli usati nell'Intellivision. I joypad dell'Intellivision erano per\u00f2 in pi\u00f9 dotati di un tasto per il fuoco (fire buttons) e di 12 tasti anzich\u00e9 6. Le sue dimensioni erano di 4.5 x 5.5 x 2 pollici.\nSecondo le specifiche pubblicate da Mattel, tramite questo accessorio venivano poi aggiunti altri due canali per i suoni.\nIn realt\u00e0 i canali audio aggiunti dal chip sonoro AY-3-8914 (lo stesso usato dall'Intellivision) erano 3 e questo portava il numero totale di voci a 4. Sembra tuttavia che nessun programma che sfruttava il Mini-Expander per produrre i suoni usasse anche la voce generata internamente dall'Aquarius.\nIl Mini-Expander era infine dotato di due porte per cartucce. Era cos\u00ec possibile collegare contemporaneamente sia la cartuccia per l'espansione di memoria Ram (da 4K oppure 16K KBytes) che una cartuccia per i programmi.\nIl Mini-Expander si collegava a sua volta all'Aquarius tramite la porta per le cartucce.\nIl Mini-Expander fu pubblicato da Mattel assieme all'Aquarius il 6 gennaio 1983 al winter CES di Las Vegas ed a fine dell'anno 1983 era offerto ad un prezzo di 60 Dollari.\nEra una cartuccia che permetteva l'espansione della memoria aggiungendo all'Aquarius 4 KBytes di RAM. Poteva essere collegata sia direttamente all'Aquarius che al Mini-Expander.\nEra una cartuccia che permetteva l'espansione della memoria aggiungendo all'Aquarius 16 KBytes di RAM. Come la cartuccia #4214 poteva essere collegata sia direttamente all'Aquarius che al Mini-Expander.\nEra una cartuccia che permetteva l'espansione della memoria aggiungendo all'Aquarius 32 KBytes di RAM. Come la cartuccia #4214 poteva essere collegata sia direttamente all'Aquarius che al Mini-Expander. Era offerta ad un prezzo di 89.95$\nEra il registratore a cassette dell'Aquarius usato per caricare e salvare i programmi per lui scritti. Le sue dimensioni erano 12\" L x 8.5\" W.\nIl peso era di ed aveva al suo interno il trasformatore per l'alimentazione. Il cavo di alimentazione non era rimovibile dalla unit\u00e0. L'involucro ed i tasti erano di color bianco mentre un pannello nero translucido copriva l'alloggiamento della cassetta. Aveva una placchetta nera con la scritta \"Aquarius datarecorder\" ed il logo Aquarius colorato.\nEra un classico registratore a cassette portatile tipico degli anni '70 e '80 con il contatore azzerabile ed i tasti RECORD, PLAY, REWIND, FAST FWD, STOP/EJECT e PAUSE. Non era dotato di manopola per il volume ma al suo posto c'era un piccolo potenziometro posto dietro l'unit\u00e0. Sul retro c'erano 3 connettori: EAR (da earphone per l'uscita audio), MIC (per l'ingresso audio) e REM (da remote control) che sull'Aquarius non era usato. Il cavo connettore standard, incluso nel registratore, e non venduto separatamente, aveva due connettori MIC ed EAR. Era presente un LED di colore verde che si illuminava quando uno dei tasti di movimento (come il play o il rewind) era premuto. Era presente un LED rosso che si illuminava quando il circuito di lettura rilevava la presenza di dati.\nQuesto sistema era realizzato attraverso un filtro passabanda, per questo motivo inserendo un nastro contenente musica il led si illuminava.\nIl sistema di registrazione dei dati operava a 600 baud usando le frequenze di 900 e 1800 Hertz. L'impedenza di ingresso era di 82 ohm mentre quella di uscita di 2.4 Kohm. Il livello di uscita era di 50 mV. La confezione originale del registratore a cassette comprendeva anche il relativo manuale d'uso.\nEra una cassetta a nastro progettata specificatamente per l'impiego con il registratore #4394.\nLa Aquarius Printer era una stampante a 40 colonne che stampava su carta termica. La sua velocit\u00e0 era di 80 cps (caratteri per secondo) in formato testo e 20 linee al secondo in modalit\u00e0 grafica. Stampava caratteri a matrice 5x7 ad una densit\u00e0 di 10 cpi (caratteri per pollice) ed usava rotoli di carta larghi fino a 4-3/8\". Le sue dimensioni erano di 7,5 x 8,5 x 3 pollici.Questa stampante era in realt\u00e0 una Alphacom 42 usata in quegli anni da tanti altri produttori di hardware per i propri home computer. Timex/Sinclair 2040, TI Solid State Printer e Tandy TP-10 erano stampanti simili alla Aquarius Printer. Era offerta a fine dell'anno 1983 ad un prezzo di 165 Dollari.\nLa Aquarius 4-Color Printer era una stampante/plotter a 4 colori che usava 4 penne di colore rosso, verde, blu e nero per disegnare grafica oppure testo in formato 40 o 80 colonne. Stampava su rotoli di carta larghi 4-1/2\". Apparentemente era la versione OEM della stampante/plotter prodotta da Alps. Altri produttori dell'epoca ne producevano versioni simili (Commodore 1520, l'Atari 1020 e la Tandy CGP-115).\nEra un rotolo di carta per stampante studiato per essere usato con la stampante Aquarius (#4210) e la stampante plotter a 4 colori (#4615).\nEra un modem funzionante alla velocit\u00e0 di 300 baud e necessitava di un apposito software distribuito su cassetta. Il modem era inteso per essere utilizzato assieme all \"Aquarius Home Services\", un servizio online di Mattel fornito da CompuServe.\nUsc\u00ec tuttavia il solo modem perch\u00e9 il servizio on-line non era ancora disponibile al momento del lancio del modem, ed in realt\u00e0 non lo fu mai. Il modem non fu mai largamente distribuito.\nEra il modem per l'Aquarius prodotto dalla CRIMAC, anch'esso a 300 baud.\nEra una periferica che si presentava come un largo box di espansione. Aveva uno spazio per 2 floppy disk e 7 schede di espansione per espandere la memoria dell'Aquarius. Doveva permettere l'uso dell'allora popolare sistema operativo CP/M che risiedeva su floppy disk.\nCertamente non largamente distribuito.\nEra un lettore di floppy disk double-sided ed esterno. Aggiungeva non solo 128 KBytes di capacit\u00e0 di disco (64 KBytes per ogni lato dello speciale disco da 2.8\") ma anche 128 KBytes di RAM.\nErano i dischi utilizzati dall'Aquarius Disk drive (#4801C). Erano supporti da 2.8\" double-sided e potevano contenere 128 KBytes di dati (64K per ogni lato).\nEra un'offerta commerciale. In un unico package venivano inclusi oltre all'Aquarius, la stampante, il registratore a cassette ed il Mini Expander.\nNote: I numeri di modello che finiscono con la lettera C sono prodotti da CRIMAC. Mentre se non \u00e8 presente alcuna lettera la produzione \u00e8 della Radofin. Alcune volte il numero di prodotto termina con la lettera R.\nCartucce giochi Mattel.\nBlue Sky Rangers era il nome del gruppo di programmatori Mattel addetti allo sviluppo dei giochi per la console Intellivision e per l'Aquarius.\nmai pubblicate:\nGiochi su cassetta.\nUsciti assieme all'Aquarius prodotto dalla Radofin:\nBibliografia.\nNella confezione originale dell'Aquarius erano inclusi due manuali dal titolo:"}
{"id": "15272", "revid": "769421", "url": "https://it.wikipedia.org/wiki?curid=15272", "title": "P2P", "text": ""}
{"id": "15273", "revid": "1718925", "url": "https://it.wikipedia.org/wiki?curid=15273", "title": "Monomio", "text": "In matematica un monomio \u00e8 un'espressione algebrica costituita da un coefficiente e una parte letterale dove tra le lettere compaiono moltiplicazioni e elevamenti a potenza aventi esponente naturale.\nDi seguito si elencano tre esempi:\nNell'ultimo esempio, l'esponente \"n\" \u00e8 un numero naturale non specificato. In alcuni casi si ammette la presenza nel monomio di esponenti negativi e si parla di \"monomi frazionari\" (o \"fratti\"): in questo caso, il monomio \u00e8 in realt\u00e0 una frazione algebrica:\nTalvolta si ammette anche l'operazione di estrazione di radice. I monomi con esponenti esclusivamente interi positivi sono detti \"interi\".\nIn un monomio non compaiono somme o sottrazioni, quindi un'espressione del tipo formula_5, dove compaiono anche delle somme algebriche \u00e8 detta polinomio; un polinomio \u00e8 quindi una somma algebrica di monomi.\nCoefficiente e parte letterale.\nOgni monomio \u00e8 diviso in due parti:\nAd esempio il monomio formula_7 ha coefficiente 6 e parte letterale formula_2.\nI monomi formula_9 e formula_10 hanno coefficiente formula_6 e formula_12 rispettivamente.\nIn alcuni contesti il coefficiente pu\u00f2 contenere delle costanti non numeriche, indicate con delle lettere. Ad esempio l'espressione formula_13 pu\u00f2 indicare un monomio avente coefficiente formula_14 e parte letterale formula_15. Di solito si intende distinguere fra quelle lettere come formula_16 che rappresentano delle costanti e altre lettere come formula_17 che rappresentano le variabili.\nUn monomio senza parte letterale \u00e8 detto \"costante\".\nIl grado di un monomio.\nIl grado complessivo di un monomio \u00e8 la somma algebrica degli esponenti della parte letterale. \nAd esempio, il monomio formula_18 ha grado 2. Le variabili senza esponente hanno come di consueto esponente 1 anche se non indicato esplicitamente: quindi formula_19 ha grado formula_20 dato che le variabili formula_17 e formula_22 hanno esponente 1 e 3 rispettivamente.\nIl grado di un monomio rispetto a una lettera \u00e8 invece dato dall'esponente che possiede quella lettera. Per esempio, il monomio formula_23 possiede grado formula_24 rispetto alla lettera formula_16, grado formula_26 rispetto alla lettera formula_27 e grado formula_6 rispetto alla lettera formula_29.\nI monomi costanti sono precisamente quelli con grado zero.\nMonomi simili.\nI monomi ridotti in forma normale aventi la stessa parte letterale, con gli stessi esponenti, si dicono \"monomi simili\". Ad esempio, quelli elencati di seguito sono monomi simili tra loro:\nAnche i seguenti sono monomi simili tra loro:\nTra questi, due monomi aventi il coefficiente con valore assoluto uguale e segno opposto si dicono opposti, mentre due monomi aventi lo stesso coefficiente si diranno uguali.\nLo 0 viene chiamato \"monomio nullo\".\nOperazioni fra monomi.\nAddizione algebrica.\nLa somma algebrica di due o pi\u00f9 monomi simili \u00e8 un monomio simile ad essi, in cui il coefficiente \u00e8 la somma algebrica dei coefficienti dei singoli monomi. Quando i monomi non sono simili la somma non pu\u00f2 essere applicata e si lascia l'espressione inalterata. Quando si ha un'espressione con pi\u00f9 monomi si deve sempre cercare di sommare i termini simili fino ad arrivare a una forma non pi\u00f9 modificabile.\nAddizione algebrica di monomi simili.\nL'addizione algebrica tra monomi simili \u00e8 un'operazione interna, ossia ha come risultato un monomio simile a quelli dati il cui coefficiente \u00e8 la somma algebrica dei coefficienti. Operativamente, si raccoglie a fattor comune la parte letterale, applicando all'inverso la propriet\u00e0 distributiva della moltiplicazione rispetto all'addizione e poi si esegue la somma dei coefficienti numerici. Dei semplici esempi sono dati dalle seguenti somme: \nAddizione algebrica di monomi non simili tra loro.\nQuando i monomi non sono simili l'addizione algebrica non porta semplificazioni, l'espressione rimane inalterata ed il risultato non \u00e8 pi\u00f9 un monomio, ma un polinomio:\nAddizione algebrica di monomi simili e non simili.\nLa somma algebrica viene fatta solo tra monomi simili lasciando inalterati gli altri:\nQuesto procedimento viene anche detto \"riduzione dei termini simili\".\nProdotto.\nIl prodotto di due o pi\u00f9 monomi \u00e8 il monomio che ha per coefficiente il prodotto dei coefficienti dei singoli monomi e come parte letterale il prodotto delle loro parti letterali. Ogni fattore letterale ha l'esponente uguale alla somma degli esponenti che esso ha nei singoli monomi. Si ha pertanto che la moltiplicazione tra monomi \u00e8 possibile anche quando i monomi non sono simili.\nConsiderando ad esempio il prodotto tra formula_41 e formula_42, il prodotto dei coefficienti \u00e8:\nmentre quello delle parti letterali \u00e8:\nquindi il prodotto dei singoli monomi risulta essere\nAltri esempi di moltiplicazione tra monomi:\nElevamento a potenza.\nLa potenza di un monomio \u00e8 il monomio che ha per coefficiente la potenza del coefficiente e per parte letterale la potenza di ciascun fattore letterale del monomio. Considerando il monomio formula_49 calcolare il suo cubo vuol dire moltiplicare 3 volte per se stesso il monomio:\nche per le regole del prodotto viste sopra diventa:\nAltre potenze di monomi sono:\nDivisione.\nIn alcuni casi molto particolari, anche il quoziente di due monomi \u00e8 un monomio:\nEsempio.\nQuesto accade per\u00f2 solo in casi molto particolari, cio\u00e8 quando il grado del monomio dividendo \u00e8 maggiore o uguale del monomio divisore e quando le lettere che compaiono nel divisore si trovano, con grado maggiore o uguale, anche nel dividendo. In generale, un monomio che contiene delle lettere non ha un inverso (rispetto alla moltiplicazione). Ad esempio, dato il monomio formula_55 non esiste nessun altro monomio che, moltiplicato per formula_55, dia come risultato 1. Questo perch\u00e9 la moltiplicazione fra monomi pu\u00f2 solo incrementare il numero di lettere coinvolte, e non pu\u00f2 eliminarle.\nLa divisione inoltre non \u00e8 possibile quando il divisore \u00e8 formula_57, ossia il monomio nullo.\nMinimo comune multiplo.\nMinimo comune multiplo tra due o pi\u00f9 monomi \u00e8 definito come quel monomio di grado minimo che \u00e8 divisibile per i monomi dati.\nI minimi comuni multipli tra due monomi sono infiniti, essi infatti possono avere qualsiasi coefficiente.\nPer determinare la parte letterale del minimo comune multiplo tra due monomi si prendono tutte le lettere, comuni e non comuni, dei monomi con il loro massimo esponente.\nPer quanto riguarda il coefficiente, per convenzione, si utilizza il minimo comune multiplo tra i coefficienti quando \u00e8 possibile calcolarlo, altrimenti 1.\nEsempio:\nMassimo comune divisore.\nMassimo comune divisore tra due monomi \u00e8 definito come quel monomio di grado massimo che divide i due dati. I massimi comuni divisori tra due monomi sono infiniti, essi infatti possono avere qualsiasi coefficiente.\nAltre definizioni.\nI monomi descritti sopra sono tutti in \"forma normale\", cio\u00e8 espressi come un unico coefficiente numerico che moltiplica delle lettere, ciascuna delle quali compare una volta sola con un certo esponente. Lo stesso monomio pu\u00f2 per\u00f2 essere espresso anche in altre forme, posizionando in modo diverso i suoi elementi. Ad esempio, le scritture\nrappresentano tutte lo stesso monomio, scritto in modi diversi. Solo la prima di esse rappresenta il monomio in forma normale."}
{"id": "15276", "revid": "7", "url": "https://it.wikipedia.org/wiki?curid=15276", "title": "Normal Bean", "text": ""}
{"id": "15277", "revid": "1345932", "url": "https://it.wikipedia.org/wiki?curid=15277", "title": "Pianta", "text": ""}
{"id": "15278", "revid": "38120", "url": "https://it.wikipedia.org/wiki?curid=15278", "title": "Ben Verhagen", "text": "Se la tradizione del fumetto Disney in Europa \u00e8 ben radicata, raggiungendo e sempre pi\u00f9 spesso superando la produzione della casa madre, non solo per quantit\u00e0, ma soprattutto per qualit\u00e0, il merito va oltre agli italiani, oggi noti in tutto il mondo con maestri come Romano Scarpa, Massimo De Vita, Giorgio Cavazzano, Luciano Bottaro, anche ad un'altra scuola importante: quella olandese, molto fedele allo stile di Carl Barks e che vede come sua punta di diamante proprio Ben Verhagen all'opera sin dalla met\u00e0 degli anni settanta nello staff del settimanale olandese \"Donald Duck\" (\"DD\").\nConfezionato in una torre a Ceylonport, nella citt\u00e0 di Haarlem, questo albo ha un formato molto simile a quelli prodotti oltreoceano. All'inizio della sua attivit\u00e0 pubblicava principalmente le storie di autori americani come Paul Murry, Jack Bradbury, Gil Turner e ovviamente Carl Barks.\nGiunto all'apice del successo, il giovane redattore capo Thom Roep ritenne che il giornale doveva fare un salto di qualit\u00e0, arruolando alcuni giovani collaboratori per dare vita a nuove storie disneyane di produzione olandese: \u00e8 proprio in questo contesto che il giovane Ben inizia la sua attivit\u00e0 disneyana.\nCarriera e stile.\nBen comincia a collaborare con \"Donald Duck\" realizzando storie con Paperino. Le storie con altri personaggi, come Ezechiele Lupo, Cip e Ciop, Fratel Coniglietto o Dumbo venivano, invece, realizzate da artisti come Dick Matema, Carol Voges e Eddy VanSchuylenberg.\nAl contrario Verhagen, che con Fred Milton e Daan Jippes (\"art director\" della rivista) sono noti anche con il nome collettivo di , realizza storie brevi che si rifanno al Barks degli anni quaranta: sono storie in cui i paperi sfoggiano becchi lunghi e colli slanciati, come ad esempio in \"Paperino e i cuori d'oro\".\nNel 1978 Ben scrive e disegna la sua prima storia da autore completo, \"Schepen sheren\", breve avventura con Nonna Papera. Nello stesso periodo realizza alcune copertine e tre storie con il piccolo indiano Penna Bianca. Ben presto, per\u00f2, riprende ad occuparsi dei paperi, utilizzando adesso il Barks degli anni cinquanta come modello. Esempi di questo nuovo corso sono \"Viaggio alla Base Lunare Uno\", scritta da Edwin Loftus, o \"Sulle orme di Giulio Verne\", scritta da Jan Kruse.\nMaturando \u00e8 diventato una delle punte dell'emergente scuola olandese, misurandosi, come Barks, nella combinazione di caricatura e naturalismo.\nCos\u00ec, mentre i paperi mantengono delle forme stilizzate, gli oggetti, gli sfondi, i paesaggi risultano assolutamente realistici, senza dare alcun disturbo nella verosimiglianza della storia e nell'immedesimazione con i protagonisti da parte del lettore. , come soleva fare il suo maestro Carl Barks."}
{"id": "15283", "revid": "125962731", "url": "https://it.wikipedia.org/wiki?curid=15283", "title": "Andalusia", "text": "L'Andalus\u00eca (in spagnolo: \"Andaluc\u00eda\") \u00e8 una delle diciassette comunit\u00e0 autonome della Spagna. \u00c8 composta da otto province: Almer\u00eda, Cadice, Cordova, Granada, Huelva, Ja\u00e9n, Malaga e Siviglia, capoluogo della comunit\u00e0 autonoma dell'Andalusia.\n\u00c8 la pi\u00f9 popolata comunit\u00e0 autonoma della Spagna con abitanti (2017) e la seconda pi\u00f9 estesa, il che, unito alla sua storia e alla sua cultura, le conferiscono un peso piuttosto significativo all'interno della Nazione spagnola. Situata nel sud-ovest dell'Europa, \u00e8 delimitata a ovest dalla Repubblica del Portogallo; a sud dall'Oceano Atlantico, dal Mar Mediterraneo, dal Mare di Albor\u00e1n e dal territorio d'oltremare britannico di Gibilterra; a nord dall'Estremadura e dalla Castiglia-La Mancia; a est dalla Murcia.\nSi costitu\u00ec in comunit\u00e0 autonoma in base al secondo articolo della Costituzione spagnola del 1978, che riconosce e garantisce il diritto all'autonomia delle nazionalit\u00e0 e delle regioni spagnole. Il processo di autonomia politica si estende attraverso la procedura restrittiva in base all'articolo 151 della Costituzione, il che fa dell'Andalusia l'unica comunit\u00e0 spagnola ad aver avuto accesso all'autonomia attraverso questa particolare procedura.\nLa configurazione geografica \u00e8 uno degli elementi che conferisce unicit\u00e0 all'Andalusia. Si possono distinguere tre grandi aree, formate dall'interazione di diversi fattori che influenzano l'ambiente fisico: la Sierra Morena (che separa l'Andalusia dalla Meseta), la Cordigliera Betica e la Depressione Betica che distingue l'Alta Andalusia dalla Bassa Andalusia.\nLa storia dell'Andalusia deriva da un processo complesso che raccoglie nel tempo popoli e culture diverse, nonch\u00e9 diverse realt\u00e0 socio-economiche e politiche. A pesare sulla contemporaneit\u00e0 vi \u00e8 l'evidenza, sul territorio, del passaggio di iberi, fenici, cartaginesi, romani, vandali, visigoti, bizantini e arabi.\nCome per la storia, la cultura andalusa \u00e8 il risultato del passaggio di diversi popoli e civilt\u00e0 che, nel corso del tempo, hanno plasmato una specifica identit\u00e0 culturale.\nLa realt\u00e0 economica andalusa all'inizio del XXI secolo \u00e8 in svantaggio rispetto al panorama spagnolo ed europeo, risultato del fallimento della rivoluzione industriale e della posizione periferica delle regione dai circuiti economici internazionali. Questo divario \u00e8 facilmente individuabile dallo scarso peso del settore industriale nell'economia, ancora basata sull'agricoltura e sull'ipertrofia del settore dei servizi. Nonostante ci\u00f2, per dimensioni l'economia andalusa \u00e8 la terza del paese.\nFino al 14 marzo 1995 dipendevano amministrativamente dall'Andalusia le citt\u00e0 di Ceuta e Melilla, ora citt\u00e0 autonome.\nLo spagnolo che si parla nelle Americhe discende in larga parte dal dialetto andaluso dello spagnolo castigliano, per effetto del ruolo che Siviglia svolse come porta di accesso alle colonie spagnole in America, durante il XVI e XVII secolo.\nOrigini del nome.\nIl toponimo \"Andalusia\" \u00e8 stato introdotto nella lingua castigliana durante il XIII secolo, nella forma \"el Andaluc\u00eda\". Questa \u00e8 la forma in lingua spagnola di \"al andalusiya\", in riferimento alla parola araba \"Al-Andalus\", il nome dato ai territori della penisola iberica sotto il governo islamico dal 711 al 1492. L'etimologia che fece derivare Andalusia da Vandalia o Vandalucia, terra dei Vandali, diffusa nel XVI secolo, gode oggi di poco credito.\nPer quanto riguarda il suo utilizzo, il termine \"Andalusia\" non sempre ha avuto come riferimento esatto il territorio oggi noto come tale. Nel corso dell'ultima fase della riconquista cristiana, il nome \u00e8 stato dato esclusivamente al sud della penisola sotto il dominio musulmano, ponendolo poi successivamente all'ultimo territorio riconquistato. Nella Prima Cronaca Generale di Alfonso X il Saggio, scritta nella secondo met\u00e0 del XIII secolo, il termine Andalusia \u00e8 utilizzato con tre diversi significati:\nDurante la riconquista cristiana, questo nome va poi a designare esclusivamente il sud peninsulare, ed il termine si va pian piano a riconvertire, sotto la denominazione castigliana, per riferirsi all'ultimo territorio che sar\u00e0 liberato dai mori musulmani.\nLa prima ipotesi sull'origine del toponimo suggerisce che \"Al-\u00c0ndalus\" sia frutto dell'evoluzione dal nome greco di \"Atlas\" od \"Atlante\", secondo le mutazioni o varianti successive di \"Antalas\" - \"Andalas\" - \"\u00c1ndalus\", suggerendo cos\u00ec la sua provenienza dal termine mitico di \"Atl\u00e0ntide\", atteso lo sviluppo della civilt\u00e0 di Tartessos.\nUn'altra ipotesi suggerisce che \"Al-\u00c0ndalus\" provenga dalla degenerazione linguistica di \"Landahlauts\", nome germanico del sud della Spagna, durante il tempo dell'invasione barbarica dei Visigoti, la cui pronuncia era \"L\u00e1ndalos\". Questo termine proverrebbe da \"landa\", cio\u00e8 \"terra\" e \"hlauts, \"della sorte o del destino\". Secondo questa ipotesi gli arabi gli avrebbero anteposto l'articolo arabo \"al-\".\nGeografia fisica.\nL'Andalusia si sviluppa su una superficie di 87.597\u00a0km2, pari a circa il 17,3% del territorio spagnolo, comparabile o superiore a molti paesi europei, sia in termini di superficie che di complessit\u00e0 e variet\u00e0 del paesaggio. Per tutta la sua met\u00e0 meridionale \u00e8 bagnata dal Mar Mediterraneo e dall'Oceano Atlantico, lo Stretto di Gibilterra la separa dal continente africano, mentre a Nord la Sierra Morena la separa dalla Meseta. Il paesaggio \u00e8 compreso tra le ampie pianure costiere del fiume Guadalquivir, poste sul livello del mare, e le cime della Sierra Nevada, le pi\u00f9 elevate della penisola iberica.\nL'Andalusia si trova ad una latitudine compresa tra i 36\u00ba e i 38\u00ba44 'N, posizione che contribuisce a definire le caratteristiche del suo clima. Tuttavia sono presenti grandi contrasti interni, e si va dal secco deserto di Tabernas, al Parco Naturale della Sierra de Grazalema, una delle zone pi\u00f9 piovose della Spagna. Pi\u00f9 significativo ancora \u00e8 il contrasto tra le cime innevate del Mulhac\u00e9n al clima subtropicale della costa della provincia di Granada, distante soli 50\u00a0km.\nIdrografia.\nI fiumi dell'Andalusia sono raggruppati a seconda del bacino in cui sfociano: Oceano Atlantico, o Mar Mediterraneo. Quelli che sfociano nel bacino dell'Atlantico da ovest ad est si incontrano il Guadiana, il Tinto, l'Odiel, il Guadalquivir, il Guadalete e il Barbate e i loro rispettivi affluenti. Mentre nel bacino del Mediterraneo sfociano i fiumi Guadiaro, Guadalhorce, Guadalmedina, Guadalfeo, Andarax e Almanzora. Tra questi, il Guadalquivir \u00e8 il principale fiume ad attraversare l'Andalusia e, per lunghezza, \u00e8 il quinto della penisola iberica con 657\u00a0km.\nI fiumi del bacino atlantico sono caratterizzati da grandi dimensioni, attraversano regioni prevalentemente pianeggianti, e questo determina il carattere degli estuari e delle zone umide che formano alle foci, come le paludi di Do\u00f1ana formate dal fiume Guadalquivir, o le paludi dell'Odiel lungo le coste del golfo di Cadice. I fiumi del bacino del Mediterraneo sono invece pi\u00f9 brevi, contenuti in valli pi\u00f9 strette e ripide, e seguono un andamento stagionale nella portata, dando vita ad estuari meno estesi. Sono generalmente meno sfruttati per usi agricoli.\nL'Andalusia pu\u00f2 essere suddivisa in cinque diversi bacini idrografici: nella costa atlantica si trovano il bacino del Guadalquivir; il bacino atlantico andaluso, che comprende i sotto-bacini del Guadalete, Tinto-Odiel e Barbate e il bacino del fiume Guadiana. Nel bacino del Mediterraneo sono presenti i fiumi che sfociano in questo mare e parte del bacino del fiume Segura.\nStoria.\nEt\u00e0 antica.\nIn Andalusia si trovano importanti resti di diverse epoche. Dalla preistoria, la citt\u00e0 di Los Millares, in Almeria. Pitture rupestri di Alcal\u00e1 de los Gazules e Cuevas del Tajo de Las Figuras, a Benalup, entrambe nella zona di Cadice, Cuevas de la Pileta a M\u00e1laga, Ba\u00f1os de la Encina a Ja\u00e9n. Costruzioni megalitiche come i Dolmen usati per seppellire persone importanti di una trib\u00f9. Alcuni di questi si trovano alla Cueva de Menga ad Antequera, nei pressi di M\u00e1laga, il Soto dolmennei pressi di Huelva, la tomba del Gigante a El Gastor e Alberite a Villamart\u00edn nei pressi di Cadice. \nImpero romano.\nNei primi secoli della nostra era, la regione faceva parte dell'impero romano. I romani costruirono numerose citt\u00e0, come Corsivo nella provincia di Siviglia, Claudia Baelo in provincia di Cadice, Acinipo in provincia di Malaga e strade che collegano alcune citt\u00e0 con le altre. Durante questo periodo l'Andalusia faceva parte della provincia di B\u00e9tica. I romani chiamavano la penisola iberica, Hispania composta da tre province: Tarraconense, Lusitania e Betica. Poi giunsero gli arabi. Durante il dominio musulmano venne creato il Califfato di Cordova, l'Alhambra, il Generalife di Granada, le Cittadelle di Almeria e Malaga, infine con la costruzione della Siviglia Giralda. Poi i Re Cattolici riconquistarono i territori occupati dai musulmani, per cui per proteggere i monasteri cristiani vennero eretti dei forti-castelli. Con la scoperta dell'America da parte di Cristoforo Colombo, inizia periodo di grande commercio con la regione, concentrato per buona parte a Siviglia. Successivamente, a causa dell'invasione francese, e a seguito della Guerra d'Indipendenza, nel 1812 a Cadice, fu proclamata la prima costituzione, soprannominata, \"La Pepa\".\nLa \"reconquista\" di Spagna.\nNel 1492 l'ultima citt\u00e0 islamica, Granada, viene conquistata.\nAmministrazione.\nProvince.\nL'Andalusia \u00e8 divisa in 8 province:\nCitt\u00e0.\nLe principali citt\u00e0 dell'Andalusia sono:\nAltre citt\u00e0 dell'Andalusia:\nGoverno e politica.\nL'autonomia dell'Andalusia \u00e8 giuridicamente regolata attraverso la procedura prevista dall'articolo 151 della Costituzione spagnola del 1978. Seguendo questa procedura, il 28 febbraio 1980 l'Andalusia, dopo un referendum ha ottenuto l'autonomia, affermando all'articolo 1 del suo Statuto di Autonomia del 1981, che tale condizione giuridica \u00e8 giustificata grazie all' \"identit\u00e0 storica, autogoverno che la Costituzione permette a qualsiasi nazionalit\u00e0, in piena uguaglianza alle altre nazionalit\u00e0 e regioni che compongono la Spagna, e con una potenza che emana dalla Costituzione Andalusa, che si riflette nel suo statuto di autonomia\".\nEconomia.\nIl PIL pro capite della Regione autonoma \u00e8 di 18.507 \u20ac, quasi equivalente al PIL pro capite dell'Umbria (18.477 \u20ac). Terzo in Spagna, dopo quelli della regione autonoma di Madrid e della Catalogna.\nTurismo e luoghi di interesse.\nL'Andalusia \u00e8 ricca di architettura moresca, in quanto fu l'ultimo caposaldo dei Mori, prima che nel 1492 venissero espulsi dall'Europa.\nGranada, Siviglia, Cordova, Ja\u00e9n, Cadice e Malaga sono le sei citt\u00e0 di maggior interesse turistico, grazie soprattutto alle loro famose e straordinarie opere architettoniche:\nAltre localit\u00e0 che meritano certamente l'attenzione del turista sono Almer\u00eda, Ronda, Mijas, Antequera, Nerja, Tarifa e Marbella.\nPer gli sportivi si possono raccomandare: \nGastronomia.\nIntroduzione generale.\nLa gastronomia andalusa \u00e8 tra le pi\u00f9 apprezzate nella penisola iberica, ricca di sapori freschi con un sapiente uso di elementi spesso poveri, e arricchita dall'influenza arabo-marocchina. \u00c8 una cucina mediterranea che presenta piatti molto variati tra le regioni montane e quelle costiere, che vede l'uso di olio di oliva, frutti secchi, pesci, carne e verdure. Nelle zone di mare regnano le sardine alla brace, i frutti misti di mare, alici, gamberi e aragoste. Nelle zone di montagna imperano le carni di cacciagione e il suino iberico, in particolare lo \"Jabugo di Huelva\", un prosciutto crudo iberico ottenuto da suini allevati in libert\u00e0 nel Parco Naturale Sierra de Aracena y Picos de Aroche e alimentati solo di ghiande. Molto variata \u00e8 anche l'offerta di olive marinate con differenti spezie.\nLa cucina.\nTra i piatti pi\u00f9 rappresentativi della varia offerta culinaria andalusa si possono citare: \nUna menzione speciale sulla gastronomia andalusa: le \"tapas\". Nella zona di Granada, dove si ritiene sia nato proprio questo concetto, tali piatti monoporzione vengono ancora offerti in molti locali gratuitamente quando si ordina una bibita, un ottimo modo per provare in maniera economica tutto ci\u00f2 che la cucina andalusa pu\u00f2 offrire accompagnato da un buon bicchiere di \"tinto de verano\" (a base di vino e gazzosa) o una \"clara\" (a base di birra e gazzosa).\nI vini e liquori.\nLa geologia e meteorologia della regione favoriscono la produzione di vini molto liquorosi, prevalentemente bianchi, o sherry. "}
{"id": "15285", "revid": "1516087", "url": "https://it.wikipedia.org/wiki?curid=15285", "title": "Sigle automobilistiche internazionali", "text": "Le sigle automobilistiche internazionali sono in genere riportate su adesivi ovali, con caratteri maiuscoli neri su sfondo bianco, incollati sul retro di autoveicoli e motoveicoli. Le sigle, volte a identificare la provenienza dei veicoli circolanti all'estero, furono introdotte da un accordo stipulato nel 1910 tra dodici Stati europei, compresa l'Italia. Via via adottate da tutti gli altri Paesi, le sigle sono attualmente regolate dalle Nazioni Unite, che le ha incluse nella Convenzione di Vienna sul traffico stradale del 1968, il cui articolo 37 stabilisce che ogni autoveicolo in circolazione internazionale deve recare nella parte posteriore, oltre al proprio numero di immatricolazione, un segno distintivo dello Stato in cui \u00e8 immatricolato.\nAi sensi del Regolamento CE n. 2411/98 del 3 novembre 1998 del Consiglio europeo, relativo al riconoscimento intracomunitario del segno distintivo dello Stato membro di immatricolazione dei veicoli a motore e dei loro rimorchi, gli Stati membri dell'Unione europea, dal 1999 \"\u00abriconoscono il segno distintivo dello Stato membro di immatricolazione esposto all'estremit\u00e0 sinistra della Targa d'immatricolazione\u00bb\" conforme alle direttive europee come \"\u00abequivalente a qualsiasi altro segno distintivo da essi riconosciuto al fine dell'identificazione dello Stato di immatricolazione del veicolo\"\u00bb. Tale norma si applica esclusivamente ai veicoli immatricolati negli Stati membri e circolanti nell'UE.\nElenco delle sigle in uso.\n\"I codici contrassegnati con l'asterisco non sono ufficiali\"."}
{"id": "15286", "revid": "2176179", "url": "https://it.wikipedia.org/wiki?curid=15286", "title": "2 (numero)", "text": "Due (indoeuropeo \"*d(u)u\u014d\"; cf. latino \"duo\", greco \"\u03b4\u03cd\u03bf\", sanscrito \"dv\u00e1\", gotico \"twai\", antico irlandese \"d\u014d\", armeno \"erku\") \u00e8 il numero naturale dopo l'1 e prima del 3.\nConvenzioni.\nSport.\nPallacanestro.\nLe seguenti squadre di pallacanestro della NBA hanno ritirato la maglia numero 2:\nRugby.\nNel rugby a 15 la maglia numero 2 \u00e8 indossata dal tallonatore."}
{"id": "15289", "revid": "1652635", "url": "https://it.wikipedia.org/wiki?curid=15289", "title": "6 (numero)", "text": "Sei (indoeuropeo \"*sueks-\"; cf. latino \"sex\", greco \"\u1f15\u03be\", sanscrito \"\u1e63\u00e1\u1e63-\", gotico \"saihs\", armeno \"vec\") \u00e8 il numero naturale dopo il 5 e prima del 7.\nConvenzioni.\nSport.\nLe seguenti squadre di pallacanestro della NBA hanno ritirato la maglia numero 6:\nLe seguenti squadre di calcio hanno ritirato il numero 6:\nUrbanistica.\n6 sono i sestieri di Venezia: Cannaregio, Castello, Dorsoduro, San Marco, San Polo, Santa Croce.\nLe 6 porte storiche della Milano medioevale erano (in senso orario cominciando da nord): Porta Comasina, Porta Nuova, Porta Orientale, Porta Romana, Porta Ticinese, Porta Vercellina."}
{"id": "15291", "revid": "37594", "url": "https://it.wikipedia.org/wiki?curid=15291", "title": "Conophytum", "text": "Conophytum \u00e8 un genere di piante succulente appartenente alla famiglia delle Aizoacee, originario delle Province del Capo, in Sudafrica e di parte della Namibia.\nIl nome deriva dal greco \"k\u00f2nos\" (cono) e \"phyt\u00f2n\" (pianta), per via della forma assunta da alcune specie.\nDescrizione.\nLe specie del genere \"Conophytum\" sono piante nane e perenni che formano nel loro sviluppo delle vere colonie. Alcune specie crescono sotto forma di ciottoli arrotondati e appiattiti, presentando una fessura centrale da cui, a inizio vegetazione (settembre-novembre) spunta il fiore e da dove spuntano anche le nuove coppie fogliari; altre specie sono simili a due lobi costituiti da due foglie carnose al centro delle quali spunta il fiore o le nuove coppie fogliari.\nTassonomia.\nIl genere comprende 110 specie.\nColtivazione.\nIl terriccio per coltivare questa pianta deve essere molto poroso e fibroso con aggiunta di sabbia molto grossolana e un misto di laterizi e pietrisco triturati.\nLa sua esposizione richiede pieno sole e leggermente ombreggiate ed arieggiate durante i periodi caldi e afosi, le annaffiature dovranno essere regolate a seconda della temperatura, della crescita e dell'umidit\u00e0 ambientale, le piante sono a vegetazione brevidiurna e vanno quindi annaffiate durante i mesi autunnali ed invernali mentre dalla primavera a tutta l'estate dovranno essere sospese del tutto.\nLa temperatura minima in inverno non dovr\u00e0 essere inferiore ai 5\u00a0\u00b0C ma possono resistere a temperature non continue anche di pochi gradi sotto zero se completamente asciutte, inoltre si deve tenere conto della facilit\u00e0 alla quale la pianta \u00e8 soggetta al marciume per cui nel periodo vegetativo (autunno - inverno) si dovr\u00e0 procedere con le annaffiature solo quando la pianta apparir\u00e0 come prosciugata e le loro foglie presenteranno alcune grinze. La pianta inizier\u00e0 a produrre polloni dopo pochi o diversi anni dalla semina a seconda della specie."}
{"id": "15292", "revid": "121855075", "url": "https://it.wikipedia.org/wiki?curid=15292", "title": "28 (numero)", "text": "Ventotto (cf. latino \"duodetriginta\", greco \"\u1f40\u03ba\u03c4\u1f7c \u03ba\u03b1\u1f76 \u03b5\u1f34\u03ba\u03bf\u03c3\u03b9\") \u00e8 il numero naturale dopo il 27 e prima del 29. "}
{"id": "15298", "revid": "1652635", "url": "https://it.wikipedia.org/wiki?curid=15298", "title": "21 (numero)", "text": "Ventuno (cf. latino \"viginti unus\", greco \"\u03b5\u1f37\u03c2 \u03ba\u03b1\u1f76 \u03b5\u1f34\u03ba\u03bf\u03c3\u03b9\") \u00e8 il numero naturale dopo il 20 e prima del 22.\nSimbologia.\nReligione.\n\u00ab22In essa c'\u00e8 uno spirito... "}
{"id": "15300", "revid": "291370", "url": "https://it.wikipedia.org/wiki?curid=15300", "title": "25 (numero)", "text": "Venticinque (cf. latino \"viginti quinque\", greco \"\u03c0\u03ad\u03bd\u03c4\u03b5 \u03ba\u03b1\u1f76 \u03b5\u1f34\u03ba\u03bf\u03c3\u03b9\") \u00e8 il numero naturale dopo il 24 e prima del 26."}
{"id": "15301", "revid": "77358", "url": "https://it.wikipedia.org/wiki?curid=15301", "title": "Chiesa Cattolica Romana", "text": ""}
{"id": "15303", "revid": "125602040", "url": "https://it.wikipedia.org/wiki?curid=15303", "title": "Franz Brentano", "text": "Dopo aver studiato filosofia, sviluppando un particolare interesse per Aristotele e la filosofia scolastica, incominci\u00f2 a studiare teologia entrando in seminario per essere poi ordinato prete cattolico il 6 agosto 1864. Tra il 1870 e 1873 Brentano fu coinvolto nella discussione intorno all'infallibilit\u00e0 papale. In quanto contrario a tale dogma, alla fine rinunci\u00f2 ai suoi voti e usc\u00ec dalla chiesa. Nel 1874 pubblic\u00f2 la sua opera pi\u00f9 importante: \"La psicologia dal punto di vista empirico\". Insegnante all'Universit\u00e0 di Vienna, ebbe come allievi, tra gli altri: Sigmund Freud, Rudolf Steiner, Edmund Husserl, Alexius Meinong, Christian von Ehrenfels.\nBiografia.\nDiscendente da una famiglia di origine italiana, studi\u00f2 filosofia alle universit\u00e0 di Monaco, W\u00fcrzburg, Berlino (con Friedrich Adolf Trendelenburg) e M\u00fcnster. Svilupp\u00f2 un particolare interesse per Aristotele e la filosofia scolastica. Scrisse la sua dissertazione a Tubinga \"Sui molteplici significati dell'essere secondo Aristotele\". In seguito, Brentano incominci\u00f2 a studiare teologia entrando al seminario a Monaco e poi a W\u00fcrzburg per prepararsi a diventare un prete cattolico (quale fu ordinato il 6 agosto 1864).\nNegli anni 1865 - 1866 scrisse e discusse la sua tesi di abilitazione \"Die Psychologie Aristoteles\", 1867. Tr.it. \"La psicologia di Aristotele\", Bologna, Pitagora editrice, 1989, e incominci\u00f2 a insegnare all'universit\u00e0 di W\u00fcrzburg. I suoi studenti in questo periodo includono tra l'altro Carl Stumpf e Anton Marty.\nTra il 1870 e 1873 Brentano fu coinvolto nella discussione intorno all'infallibilit\u00e0 papale. In quanto contrario a tale dogma, alla fine rinunci\u00f2 ai suoi voti e usc\u00ec dalla Chiesa. In seguito ai suoi stravolgimenti religiosi, anche Stumpf, che stava contemplando una carriera ecclesiastica e studiava al seminario, si distanzi\u00f2 dalla Chiesa.\nNel 1874 pubblic\u00f2 la sua opera pi\u00f9 importante: \"La psicologia dal punto di vista empirico\" e da quell'anno insegn\u00f2 all'Universit\u00e0 di Vienna. Tra i suoi studenti ci furono Sigmund Freud, Rudolf Steiner, Edmund Husserl, Alexius Meinong, Christian von Ehrenfels e molti altri (vedi Scuola di Brentano per maggiori dettagli). Mentre incominciava la sua carriera come professore ordinario, fu costretto ad abbandonare il suo posto e la cittadinanza austriaca nel 1880 per potersi sposare come ex-prete. Gli verr\u00e0 concesso di tornare all'universit\u00e0 solo come \"Privatdozent\", libero docente, fino al 1885.\nDopo il suo ritiro dalla vita accademica, nel 1896, lasciata la sua residenza viennese al Palazzo Todesco, si trasfer\u00ec in Italia, a Firenze, dove rest\u00f2 fino allo scoppio della prima guerra mondiale, quando si spost\u00f2 a Zurigo, dove mor\u00ec nel 1917. La sua permanenza in Italia - fu in stretto contatto con Francesco De Sarlo e in corrispondenza con Giovanni Vailati - sar\u00e0 di decisiva importanza per gli sviluppi della filosofia e della psicologia agli inizi del Novecento. Nel 1913 venne tradotta in italiano, a cura di Mario Puglisi, con il titolo \"La classificazione delle attivit\u00e0 psichiche\", la seconda parte de \"La psicologia dal punto di vista empirico\".\nPensiero.\nLa psicologia dal punto di vista empirico.\nL'opera pi\u00f9 importante di Brentano, intitolata \"Psychologie vom empirischen Standpunkt\" (\"Psicologia dal punto di vista empirico\"), \u00e8 un classico della storia della filosofia, pubblicato per la prima volta nel 1874. Sin da allora ha suscitato un grande clamore e un dibattito che ancora oggi non si \u00e8 estinto. Ha formato almeno due generazioni di filosofi che vi hanno fatto riferimento nel loro insegnamento nelle universit\u00e0 e accademie di tutta l'Europa.\nPsicologia senz'anima.\nQuest'opera inaugura un nuovo modo di trattare la psicologia come \"scienza\". L'introduzione \u00e8 dedicata a una dichiarazione di intenti e di metodo del filosofo tedesco. Il punto di vista \u00e8 appunto quello \"empirico\" cio\u00e8 basato su ci\u00f2 di cui si pu\u00f2 avere esperienza effettiva; dato che non tutti gli studiosi concordano su ci\u00f2 che sia realmente dato nell'esperienza, Brentano chiarisce che utilizzer\u00e0 come parametro ci\u00f2 che esperiamo nel modo pi\u00f9 diretto possibile, escludendo perci\u00f2 ogni questione metafisica. Sulla base di queste premesse, la sua psicologia abbandona lo studio della \"psych\u00e9\", cio\u00e8 il compito che aveva caratterizzato la disciplina dalla sua nascita e attraverso i secoli: indagare intorno all'esistenza dell'anima e la sua immortalit\u00e0. Possiamo quindi annoverare Brentano tra quegli psicologi che, nella seconda met\u00e0 dell'Ottocento, influenzati dalle nuove scoperte medico-scientifiche, adottarono un nuovo approccio alla psicologia. Questo nuovo metodo, che porter\u00e0 questa materia a essere annoverata tra le nuove scienze, \u00e8 conosciuto con il nome di \"Psychologie ohne Seele\" ('psicologia senz'anima', espressione che Brentano riprende da Friedrich-Albert Lange). In realt\u00e0 ci\u00f2 non significa per Brentano negare l'esistenza dell'anima, ma semplicemente delineare un nuovo statuto epistemologico per la psicologia, che permettesse il suo sviluppo pi\u00f9 prolifico, senza escludere per\u00f2 la possibilit\u00e0 che attraverso questo metodo non si potesse in futuro riaprire l'istanza dell'anima e della sua immortalit\u00e0 attraverso altre scoperte.\nFenomeni fisici e fenomeni psichici.\nL'opera di Brentano fornisce una definizione dei concetti di fenomeno fisico e fenomeno psichico, che risulter\u00e0 assai rilevante per la psicologia e che sar\u00e0 utilizzata come punto di partenza da molti filosofi successivi.\nI fenomeni psichici sono tutte le \"rappresentazioni\" nate dalla sensazione o dalla fantasia; ad esempio \"l'udire\" un suono, \"il vedere\" un oggetto colorato, \"il sentire\" caldo oppure freddo cos\u00ec come avere l'immaginazione di questi stati, a queste presentazioni vanno aggiunti anche i giudizi, i ricordi, il dubbio, l'attesa e tutti i moti dell'animo quali l'amore, la gioia, la speranza, il coraggio, la volont\u00e0, lo stupore. Pertanto Brentano definisce i fenomeni psichici come \"presentazioni\" o come quei fenomeni che si basano su \"presentazioni\". I fenomeni psichici inoltre appaiono privi di estensione.\nTutto ci\u00f2 che rimane sono fenomeni fisici, cio\u00e8 quelli che sono studiati dalle scienze naturali. Gli \"oggetti\" considerati a prescindere dal loro rapporto con la mia coscienza. Per esempio un colore, una figura, un paesaggio che vedo, un accordo che odo, il caldo il freddo e cos\u00ec anche le corrispondenze fantastiche di queste configurazioni.\nTale esemplificazione per\u00f2 non basta a chiarire le rispettive specificit\u00e0 e si presta ancora a numerosi equivoci, perci\u00f2 Brentano individua come caratteristica principale e peculiare dei fenomeni psichici l'\"in-esistenza intenzionale\".\nL'in-esistenza intenzionale.\nBrentano nota che ci\u00f2 che contraddistingue pi\u00f9 distintamente i fenomeni psichici \u00e8 il fatto di contenere sempre il riferimento a un qualcosa come oggetto. Questo accade sia nel caso di una percezione sensibile sia di una fantasia ed \u00e8 indipendente dal fatto che l'oggetto rappresentato esista, per cos\u00ec dire, \"materialmente\" oppure no: posso per esempio pensare al Dio Giove oppure al Duomo di Colonia, questi due termini saranno l'\"oggetto\" della mia percezione indipendentemente dal fatto che io le abbia di fronte a me oppure nella mia immaginazione, o che esistano realmente o siano solo prodotti della fantasia. Il riferimento oggettuale quindi, non \u00e8 l'oggetto \"in carne e ossa\", Brentano deve quindi postulare un secondo tipo di esistenza, una \"esistenza mentale\" dell'oggetto o in-esistenza intenzionale.\nL'intenzionalit\u00e0 \u00e8 un concetto chiave nato in epoca Medievale con la filosofia scolastica e in particolare con Tommaso d'Aquino. Brentano sviluppa questo concetto in senso psicologico ed \u00e8 forse il prodotto pi\u00f9 importante del suo lavoro dal momento che apr\u00ec la strada a intere correnti di pensiero Con l'intenzionalit\u00e0 della coscienza o della mente s'intende l'idea che la coscienza sia sempre diretta a un oggetto, che abbia sempre un contenuto. Ogni fenomeno mentale, ogni atto psicologico ha un contenuto, \u00e8 diretto a qualche cosa (l'\"oggetto intenzionale\"). Ogni credere, desiderare, ecc. ha un oggetto (il creduto, il desiderato, ecc.) e non \u00e8 possibile alcuna esperienza o pensiero senza intenzionalit\u00e0. Ci\u00f2 significa che gli oggetti esterni non esistono per noi se non come correlati oggettuali di un atto intenzionale. La questione per\u00f2 \u00e8 tutt'altro che conclusa, ancora oggi esiste un dibattito aperto su come vada inteso lo statuto ontologico dell'oggetto intenzionale, se sia cio\u00e8 un oggetto \"reale\" vero e proprio, oppure un concetto puramente formale. In entrambi i casi il problema \u00e8 filosoficamente rilevante, infatti se l'oggetto intenzionale possedesse un'esistenza indipendente dal mondo \"in s\u00e9\", ci si potrebbe trovare di fronte a un idealismo radicale o addirittura al solipsismo; viceversa considerandolo come un ente solo nominale, l'oggetto intenzionale sarebbe lo stesso oggetto \"reale\", di contro si apre qui la possibilit\u00e0 di un forte Realismo (filosofia). La posizione di Brentano non \u00e8 sempre chiara su questo punto.\nTramite le opere di Edmund Husserl, che riprese la nozione da Brentano, l'idea di intenzionalit\u00e0 penetr\u00f2 nella ricerca contemporanea, sia nella filosofia continentale sia nella filosofia analitica diventando l'unico vero avversario del naturalismo dilagante nelle scienze naturali sebbene un autore naturalista come Dennett abbia re-interpretato l'intenzionalit\u00e0 in chiave materialista.\nPercezione interna.\nLa distinzione tra percezione interna e percezione esterna integra e completa la teoria dell'intenzionalit\u00e0. Secondo Brentano i fenomeni psichici non sono percepiti nello stesso modo dei fenomeni fisici, questi ultimi infatti sono percepiti attraverso la percezione esterna mentre i fenomeni psichici attraverso la percezione interna. Bisogna per\u00f2 chiarire che non si tratta di due atti distinti, ma del medesimo vissuto colto secondo due prospettive differenti: nell'atto di udire un suono, io colgo bens\u00ec il suono attraverso la percezione esterna, ma colgo anche \"l'udire\" attraverso la percezione interna.\nCi\u00f2 costituisce per Brentano un indubbio vantaggio della psicologia descrittiva (che Brentano chiama anche psicognosia o fenomenologia) rispetto alle scienze naturali e alla psicologia genetica, infatti queste ultime, che si basano sugli oggetti della percezione esterna (i fenomeni fisici), possono osservare i loro oggetti solo prospetticamente e mai nella loro interezza; mentre alla psicologia, che studia la percezione interna, gli oggetti si danno nella loro pienezza e completezza d'essere, non vi \u00e8 nulla infatti nei fenomeni psichici che possa trarre in errore, essi non sono mai fallaci. Se ci si pu\u00f2 ingannare nell'udire un suono, si pu\u00f2 ben ingannarsi sul suono udito, ma non sull'\"avere udito il suono\" che resta un fatto evidente e apodittico, anche se questo si fosse dato attraverso immaginazione o come allucinazione.\nLa questione per\u00f2 non \u00e8 priva di problemi, infatti non \u00e8 chiaro in che modo si possano \"osservare\" i fenomeni psichici, cio\u00e8 in qual modo opererebbe la percezione interna. Brentano ipotizza di definire \"il suono\" come \"obietto primario\" e \"l'udire\" stesso come \"obietto secondario\". L'obietto secondario pu\u00f2 essere cosciente ma non pu\u00f2 allo stesso tempo essere osservato, poich\u00e9 l'oggetto di un'osservazione diverrebbe automaticamente obietto primario. Pertanto l'osservazione di un fenomeno psichico pu\u00f2 avvenire soltanto in un secondo atto, rivolto a un atto precedente che consideriamo nella memoria. In altre parole l'\"osservazione\" non pu\u00f2 \"osservarsi\" nell'atto di osservare, perch\u00e9 ci\u00f2 darebbe vita a un regresso all'infinito senza via d'uscita che non permetterebbe alcuna affermazione scientificamente fondata.\nOpere.\nTra le principali opere di Franz Brentano si possono citare:"}
{"id": "15304", "revid": "133557", "url": "https://it.wikipedia.org/wiki?curid=15304", "title": "Daniel Bernoulli", "text": "Viene ricordato in particolar modo per le applicazioni della matematica alla meccanica, specialmente la fluidodinamica, e per il suo pionieristico lavoro sulla probabilit\u00e0 e la statistica. Le opere di Bernoulli sono ancora oggi studiate in molti ambienti scientifici in ogni parte del mondo.\nBiografia.\nNato a Groninga, nei Paesi Bassi, era figlio di Johann Bernoulli, nipote di Jacob Bernoulli, fratello pi\u00f9 giovane di Nicolaus II Bernoulli, fratello pi\u00f9 anziano di Johann II Bernoulli, Daniel Bernoulli \u00e8 stato descritto come \"di gran lunga il pi\u00f9 abile dei giovani Bernoulli\". Si dice che ebbe una pessima relazione con il padre. Quest'ultimo, infatti, quando entrambi concorsero per il primo posto in una competizione scientifica all'Universit\u00e0 di Parigi, incapace di sopportare la \"vergogna\" di essere confrontato con il proprio figlio, lo allontan\u00f2 da casa. \nJohann Bernoulli tent\u00f2 anche di \"rubare\" il libro di Daniel \"Hydrodynamica\" e rinominarlo \"Hydraulica.\" Nel 1738 il duo padre-figlio pubblic\u00f2 quasi simultaneamente lavori separati sull'idrodinamica. In realt\u00e0 Daniel fu raggirato dal Padre e dall'amico Euler, dopo aver saputo delle manovre del padre finalizzate ad accreditarsi i meriti dei suoi studi sul moto dei fluidi dichiar\u00f3: \"di tutta la mia Hydrodynamica, per la stesura della quale in tutta onest\u00e0 non devo a mio padre una virgola, mi trovo defraudato all'improvviso, perdendo in una sola ora i frutti di dieci lunghi anni di duro lavoro\". Alla fine, avvilito Daniel decise di imprimere una svolta alla propria vita : \"Avrei fatto meglio a imparare il mestiere del calzolaio, anzich\u00e9 quello del matematico\".. \nAll'et\u00e0 di sei anni nacque il fratello di Daniel, Johann II Bernoulli. In et\u00e0 scolare suo padre, Johann Bernoulli, lo incoraggi\u00f2 a studi di economia e finanza, avendo poca considerazione delle sue abilit\u00e0 matematiche. Daniel rifiut\u00f2, essendo ferma la sua volont\u00e0 di studiare matematica; tuttavia in seguito assecond\u00f2 i desideri paterni e studi\u00f2 economia. Suo padre poi gli chiese di studiare medicina, e Daniel fu d'accordo, a patto che suo padre gli insegnasse anche matematica privatamente, cosa che continuarono a fare per qualche tempo.\nDaniel Bernoulli fu contemporaneo e buon amico di Eulero. Nel 1724 si trasfer\u00ec a San Pietroburgo come professore di matematica, ma visse un periodo non felice ed una malattia nel 1733 gli offr\u00ec il pretesto per abbandonare l'incarico. Ritorn\u00f2 quindi all'Universit\u00e0 di Basilea, dove tenne fino alla sua morte le cattedre di medicina, metafisica e filosofia naturale.\nAlla famiglia Bernoulli \u00e8 stato dedicato un asteroide, 2034 Bernoulli.\nLe opere matematiche.\nIl suo primo lavoro matematico furono le \"Exercitationes\" (\"Esercizi di Matematica\"), pubblicato nel 1724 con l'aiuto di Goldbach. Due anni dopo, per la prima volta osserv\u00f2 che un moto qualsiasi poteva essere ottenuto dalla composizione di un moto di traslazione e uno di rotazione. Il suo principale lavoro fu \"Hydrodynamique\" (\"Hydrodynamica\"), pubblicato nel 1738; nella sua struttura assomiglia alla \"M\u00e9chanique Analytique\" di Joseph Louis Lagrange: tutti i risultati sono conseguenza di un singolo principio, e precisamente quello di conservazione dell'energia. L'opera fu seguita da una memoria sulla teoria delle maree, alla quale, insieme alle memorie di Eulero e Colin Maclaurin, l'Accademie Royale des Sciences francese assegn\u00f2 un premio: queste tre memorie contengono tutto ci\u00f2 che sull'argomento venne scritto tra i \"Philosophiae Naturalis Principia Mathematica\" di Isaac Newton e le investigazioni di Pierre-Simon Laplace. Bernoulli scrisse anche un gran numero di articoli su vari argomenti matematici, specialmente sui problemi concernenti le corde vibranti e la soluzione data da Brook Taylor e Jean le Rond d'Alembert.\nStatistica.\nDaniel Bernoulli fu anche autore nel 1738 di \"Specimen theoriae novae de mensura sortis (Esposizione di una nuova teoria di misura del rischio)\", in cui il paradosso di San Pietroburgo \u00e8 considerato la base dell'avversione al rischio, il premio e l'utilit\u00e0.\nUno dei primi tentativi di analizzare un problema di statistica utilizzando dati tenuti nascosti \u00e8 stata l'analisi di Bernoulli del 1766 sulla diffusione del vaiolo e i relativi dati di mortalit\u00e0, per dimostrare l'efficacia del vaccino.\nFisica.\nDaniel Bernoulli fu uno dei primi scienziati a formulare la teoria cinetica dei gas ed applicare la legge di Boyle.\nEgli lavor\u00f2 con Eulero sull'elasticit\u00e0 e sulla formulazione dell'equazione di Eulero-Bernoulli. Il principio di Bernoulli \u00e8 largamente utilizzato in aerodinamica e fluidodinamica."}
{"id": "15305", "revid": "124908096", "url": "https://it.wikipedia.org/wiki?curid=15305", "title": "Luchino Visconti", "text": "Per la sua attivit\u00e0 di regista cinematografico e teatrale e per le sue sceneggiature, \u00e8 considerato uno dei pi\u00f9 importanti artisti e uomini di cultura del XX secolo.\n\u00c8 ritenuto uno dei padri del neorealismo italiano, ha diretto numerosi film a carattere storico, dove l'estrema cura delle ambientazioni e le ricostruzioni sceniche sono state ammirate e imitate da intere generazioni di registi. Successivamente, i suoi film sono principalmente dedicati a temi come la bellezza, la decadenza, la morte e la storia europea, in particolare il declino della nobilt\u00e0 e della borghesia \u00e8 stato ripetuto pi\u00f9 volte nei suoi film.\nBiografia.\nGiovinezza ed educazione.\nFiglio quartogenito del duca Giuseppe Visconti di Modrone (1879-1941) e di Carla Erba (1880-1939), proprietaria della pi\u00f9 grande casa farmaceutica italiana, fratello minore di Guido, Anna e Luigi, maggiore di Edoardo, Ida Pace e Uberta, \u00e8 discendente collaterale di Francesco Bernardino Visconti, cui, secondo talun fil\u00f2logo, Manzoni si sarebbe ispirato per delineare la figura letteraria, d'invenzione, dell'Innominato.\nFu nipote di tre senatori del Regno: il nonno Guido Visconti di Modrone e i due zii paterni Uberto Visconti di Modrone e Guido Carlo Visconti di Modrone. Presta servizio militare come sottufficiale di cavalleria a Pinerolo e vive gli anni della sua giovent\u00f9 nell'agio di una delle pi\u00f9 importanti famiglie d'Europa. Frequenta, con alterni risultati, il liceo classico Berchet di Milano, dove viene bocciato al ginnasio, passa poi al Liceo classico Dante Alighieri diretto dalla famiglia Pollini. Dopo che i genitori si sono separati, Luchino \u00e8 cresciuto con sua madre. \nA soli 26 anni, Luchino guider\u00e0 una scuderia di cavalli di sua propriet\u00e0 raggiungendo ottimi risultati tra i quali si ricorder\u00e0 la vittoria nel Gran Premio di Milano San Siro con Sanzio.\nFin da ragazzo studia violoncello, sotto la guida del violoncellista e compositore Lorenzo de Paolis (1890 - 1965), ed \u00e8 influenzato dal mondo della lirica e del melodramma: il padre \u00e8 infatti uno dei finanziatori del Teatro alla Scala di Milano e il salotto di casa Visconti \u00e8 frequentato, tra gli altri, da Arturo Toscanini. Numerosi artisti vengono ospitati anche nella residenza cernobbiese di Villa Erba, sul lago di Como, dove il giovane Visconti trascorre saltuariamente le vacanze estive con la madre Carla. Cos\u00ec la ricorda il regista:\nCarriera cinematografica.\nLa carriera cinematografica di Visconti ha inizio nel 1936 a Parigi, come assistente alla regia e ai costumi per Jean Renoir, conosciuto attraverso la stilista Coco Chanel, con la quale Luchino ha una relazione. \u00c8 l'epoca del 'Fronte Popolare' che porta i partiti progressisti al governo in Francia. In questo clima Visconti entra in contatto con alcuni militanti antifascisti fuoriusciti dall'Italia, con intellettuali come Jean Cocteau e attraverso lo stesso Renoir, convinto comunista, si avvicina alle posizioni della sinistra. Al fianco del grande regista francese Visconti contribuisce alla realizzazione di \"Verso la vita\" (1936) e di \"Una gita in campagna\" (1936). Visconti in seguito riconoscer\u00e0 sempre l'influenza del realismo di Renoir e del cinema francese degli anni trenta sulla sua opera di regista.\nDopo un breve soggiorno a Hollywood, rientra in Italia nel 1939 a causa della morte della madre.\nComincia, invitato di nuovo da Jean Renoir a lavorare a una coproduzione italo-francese, un adattamento cinematografico della \"Tosca\" ma, dopo l'inizio della guerra, il regista francese \u00e8 costretto a lasciare il set, e viene sostituito dal tedesco Carl Koch. Dopo la scomparsa della madre si stabilisce a Roma e qui l'incontro con i giovani intellettuali collaboratori della rivista \"Cinema\" sar\u00e0 fondamentale.\nIn questo momento si avvicina, grazie a questi intellettuali, all'illegale Partito Comunista Italiano al quale rimarr\u00e0 legato, con rapporti alterni, fino alla morte. Da questo gruppo nasce una nuova idea di cinema che, abbandonando le melense commedie del \"cinema dei telefoni bianchi\" ambientate in ville lussuose, racconta realisticamente la vita e i drammi quotidiani della gente. Su queste basi, insieme con Pietro Ingrao, Mario Alicata e Giuseppe De Santis, nel 1942 Visconti mette in cantiere il suo primo film: \"Ossessione\" (1943), ispirato al romanzo \"Il postino suona sempre due volte\" di James Cain. Protagonisti sono Clara Calamai, che sostituisce all'ultimo momento Anna Magnani costretta ad abbandonare il progetto perch\u00e9 in stato di avanzata gravidanza, Massimo Girotti, nella parte del meccanico Gino, Juan de Landa, nel ruolo del marito tradito, ed Elio Marcuzzo nel personaggio de \u00abLo spagnolo\u00bb.\nLa vicenda comincia in un'osteria che sorge lungo una strada della bassa padana, poi si sposta ad Ancona e infine a Ferrara. La scelta di girare il film in queste citt\u00e0 era controcorrente per l'epoca e d\u00e0 al film un tono di realt\u00e0 quotidiana che sorprese allora e continua a sorprendere. Con \"Ossessione\" Visconti d\u00e0 inizio al genere cinematografico del neorealismo. \u00c8 proprio il montatore del film, Mario Serandrei, che dar\u00e0 per primo al film la definizione di 'neorealista', ufficializzando cos\u00ec la nascita di uno stile espressivo che avr\u00e0 grande fortuna negli anni seguenti. Il film ha una distribuzione discontinua e tormentata in un'Italia sconvolta dalla guerra.\nPrima del 1943, e quindi prima della realizzazione del film \"Ossessione\", Luchino Visconti, con Gianni Puccini, Giuseppe De Santis e Mario Alicata, aveva in animo di produrre un film tratto da un racconto di Giovanni Verga imperniato sulla vicenda di un contadino che alla fine del secolo scorso diventa bandito: \"L'amante di Gramigna\". A sceneggiatura ultimata il Ministero della cultura popolare, nella persona di Alessandro Pavolini, che peraltro aveva apprezzato Ossessione, non diede il nulla osta, anzi Pavolini di suo pugno scrisse sulla copertina della sceneggiatura: \"Basta con i banditi!\".\nDopo l'armistizio dell'otto settembre, Visconti collabora con la Resistenza assumendo il nome di battaglia di \"Alfredo\". Datosi alla latitanza, invita l'attrice Mar\u00eda Denis, con la quale ha una relazione, a offrire ospitalit\u00e0 nella sua villa a tutti gli antifascisti che si presentavano con la parola d'ordine \u00abper conto di chi sai tu\u00bb.\nTra coloro che troveranno rifugio nella sua dimora vi fu il comunista sardo Sisinnio Mocci, ufficialmente assunto come maggiordomo ma in realt\u00e0 impegnato nella lotta clandestina contro l'occupazione nazifascista di Roma; Mocci sar\u00e0 arrestato nella villa di Visconti e poi trucidato alle Fosse Ardeatine.\nCatturato nell'aprile del 1944 e imprigionato a Roma per alcuni giorni dalla Banda Koch, durante l'occupazione tedesca, Visconti si salva dalla fucilazione grazie all'intervento di Mar\u00eda Denis, che interceder\u00e0 per lui presso la polizia fascista. La Denis racconter\u00e0 poi quest'esperienza nel suo libro di memorie, \"Il gioco della verit\u00e0\". Pietro Koch il capo della formazione da cui il regista era stato fatto prigioniero, fu fucilato presso il Forte Bravetta a Roma il 5 giugno 1945; la testimonianza del regista ebbe forte peso al processo da cui usc\u00ec la condanna a morte per il noto fascista. Vista la fama del personaggio, le autorit\u00e0 ritennero opportuno documentare l'esecuzione con una ripresa filmata che venne realizzata dallo stesso Luchino Visconti.\nAlla fine del conflitto Visconti collabora alla realizzazione del documentario \"Giorni di gloria\" (1945), un film di regia collettiva dedicato alla Resistenza. Visconti gira le scene del linciaggio di Donato Carretta, l'ex direttore del carcere di Regina Coeli, e (come detto) cura la regia della fucilazione di Pietro Koch. Altre sequenze vengono girate da Gianni Puccini e Giuseppe De Santis.\nNello stesso tempo si dedica all'allestimento di drammi in prosa con assolute prime rappresentazioni (rimase leggendaria la compagnia formata con Paolo Stoppa e Rina Morelli) e, negli anni cinquanta, anche alla regia di melodrammi lirici, avendo l'opportunit\u00e0 di dirigere Maria Callas, nel 1955, con \"La Sonnambula\" e \"La Traviata\" alla Scala.\nNel 1948 torna dietro la macchina da presa realizzando un film polemico e crudo, che denuncia apertamente le condizioni sociali delle classi pi\u00f9 povere, \"La terra trema\", adattamento dal romanzo \"I Malavoglia\" di Giovanni Verga, di stampo quasi documentaristico. \u00c8 uno dei pochi film italiani interamente parlati in dialetto. Nel 1950 vi fu una seconda edizione del film doppiata in lingua italiana.\n\"Bellissima\" (1951), tratto da un soggetto di Cesare Zavattini, con Anna Magnani e Walter Chiari, analizza con spietatezza il 'dietro le quinte' del mondo cinematografico. \"Siamo donne\" (1953), sempre tratto da un soggetto di Zavattini, mostra un episodio della vita privata di quattro attrici celebri (Anna Magnani, Alida Valli, Ingrid Bergman e Isa Miranda).\nNel 1954 realizza il suo primo film a colori, \"Senso\", ispirato a un racconto di Camillo Boito, con Alida Valli e Farley Granger. Siamo nel 1866: una nobildonna veneta s'innamora di un ufficiale dell'esercito austriaco. Scoperto il tradimento dell'uomo, al quale aveva donato il denaro che doveva servire a una causa patriottica, si trasforma in delatrice e lo fa condannare alla fucilazione. Questo film segna una svolta nell'arte di Visconti, qualcuno lo definir\u00e0 impropriamente \"un tradimento del neorealismo\": la cura del dettaglio scenografico \u00e8 estrema.\nNel 1956 \u00e8 tra gli intellettuali comunisti che manifestano contro l'invasione sovietica d'Ungheria, ma non lascia il partito. \"Le notti bianche\" (1957), ispirato al romanzo di Dostoevskij, interpretato da Marcello Mastroianni, Maria Schell e Jean Marais, \u00e8 un film in bianco e nero, dall'atmosfera plumbea e nebbiosa. Vince il \"Leone d'argento\" a Venezia.\n\"Rocco e i suoi fratelli\" (1960), ispirato al romanzo di Giovanni Testori \"Il Ponte della Ghisolfa\", \u00e8 la storia di una famiglia di meridionali che dalla Basilicata si trasferisce per lavoro a Milano. Narrato con i toni della tragedia greca, il film provoca grandi polemiche a causa di alcune scene crude e violente oltrech\u00e9 per le posizioni politiche del regista. Vicino al Partito Comunista fin dai tempi della Resistenza, Visconti \u00e8 ormai soprannominato 'il Conte rosso'. Il film vince comunque il Gran Premio della giuria a Venezia.\nL'anno seguente, insieme con Vittorio De Sica, Federico Fellini e Mario Monicelli realizza il film a episodi \"Boccaccio '70\" (1962). L'episodio di Visconti, \"Il lavoro\", \u00e8 interpretato da Tomas Milian, Romy Schneider, Romolo Valli e Paolo Stoppa. Nel 1963 Visconti mette d'accordo critica e pubblico con \"Il Gattopardo\", tratto dal romanzo di Giuseppe Tomasi di Lampedusa, vincitore della Palma d'oro. Interpretato fra gli altri da Burt Lancaster, Alain Delon e Claudia Cardinale; \u00e8 ambientato nel periodo dello sbarco dei garibaldini in Sicilia. Il culmine del film \u00e8 la scena finale del ballo, che occupa l'ultima mezz'ora della pellicola. Riscuote grande successo anche in Europa, mentre alla prima uscita negli Stati Uniti, nonostante la presenza di Lancaster, il film ha uno scarso riscontro al botteghino.\nNel 1965 esce il film \"Vaghe stelle dell'Orsa\", ispirata nel titolo a Leopardi. \u00c8 la storia di un incesto, con richiami alla mitologia, ai tragici greci e a taluni percorsi culturali del Novecento, interpretata da Claudia Cardinale e Jean Sorel. Durante le riprese di \"Vaghe stelle dell'Orsa\" (1964) a Visconti viene presentato il giovane Helmut Berger, che diverr\u00e0 negli anni uno degli 'attori - simbolo' del suo cinema, come gi\u00e0 Delon o Claudia Cardinale.\nNel 1966 Visconti gira \"La strega bruciata viva\", un episodio del film collettivo \"Le streghe\", interpretato da Silvana Mangano. Helmut Berger vi interpreta un piccolo ruolo della villa di montagna in cui la \"diva del cinema\" interpretata dalla Mangano arriva ospite.\nDel 1967 \u00e8 \"Lo straniero\", ispirato al libro omonimo di Albert Camus, con Marcello Mastroianni e la partecipazione di Angela Luce.\nAlla fine degli anni sessanta Visconti, ispirandosi al dibattito storiografico postnazista, realizza \"La caduta degli Dei\" (1969), con Dirk Bogarde, Helmut Berger e Ingrid Thulin come protagonisti. La storia \u00e8 quella dell'ascesa e caduta della famiglia proprietaria delle pi\u00f9 importanti acciaierie tedesche all'avvento del nazismo. Il film costituisce il primo tassello di quella che sar\u00e0 poi definita la 'trilogia tedesca'. Gli altri due film saranno \"Morte a Venezia\" (1971) e \"Ludwig\" (1973).\n\"Morte a Venezia\" \u00e8 tratto dal lavoro omonimo di Thomas Mann con la collaborazione del costumista Piero Tosi e la sceneggiatura di Nicola Badalucco e dello stesso Luchino. Nel film, Luchino Visconti racconta in maniera intensa e poetica la vicenda del compositore Gustav von Aschenbach, esplorando il tema di una bellezza ideale e irraggiungibile, da sottolineare la grande interpretazione degli attori Dirk Bogarde nella parte di Aschenbach e di Bj\u00f6rn Andr\u00e9sen nel ruolo di Tadzio.\nInfine, \"Ludwig\", ancora con Helmut Berger nel ruolo principale, uno dei film pi\u00f9 lunghi della storia del cinema italiano (dura oltre 3 ore e 40 minuti nella sua versione integrale) che narra la storia del monarca di Baviera, Ludwig II, e del suo tempestoso rapporto con Richard Wagner nonch\u00e9 del suo progressivo ritirarsi dalla realt\u00e0 e dalle responsabilit\u00e0 di governo fino alla destituzione e alla morte in circostanze misteriose. La 'trilogia' avrebbe potuto diventare 'tetralogia' con \"La montagna incantata\", un altro lavoro di Mann, alla cui trasposizione cinematografica Visconti \u00e8 interessato. Ma il 27 luglio 1972, quando sono ormai terminate le riprese del \"Ludwig\" ma non ancora cominciato il montaggio, il regista viene colto da un ictus cerebrale che lo lascia paralizzato nella parte sinistra del corpo. Il montaggio di \"Ludwig\" viene terminato a Cernobbio.\nUltimi anni e morte.\nMalgrado le condizioni di salute, ritorna a lavorare curando nel 1973 un celebre allestimento della \"Manon Lescaut\" per il Festival dei Due Mondi di Spoleto diretto da Romolo Valli e, nonostante le grandi difficolt\u00e0, riesce a girare due ultimi film, \"Gruppo di famiglia in un interno\" (1974), scopertamente autobiografico e di nuovo interpretato da Burt Lancaster e Helmut Berger, e il crepuscolare \"L'innocente\" (1976), tratto dal romanzo omonimo di Gabriele d'Annunzio, interpretato da Giancarlo Giannini e Laura Antonelli. Luchino Visconti muore nella primavera del 1976, colto da una forma grave di trombosi poco dopo aver visto insieme con i suoi pi\u00f9 stretti collaboratori il primo montaggio del film a cui stava ancora lavorando. \"L'innocente\" verr\u00e0 presentato al pubblico in quella veste, a parte alcune modifiche apportate dalla co-sceneggiatrice Suso Cecchi D'Amico sulla base di indicazioni del regista durante una discussione di lavoro. Il funerale ebbe luogo il 19 marzo 1976 nella Chiesa di Sant'Ignazio di Loyola in Campo Marzio a Roma. Oltre alla famiglia Visconti erano presenti il presidente italiano Giovanni Leone e gli attori Burt Lancaster, Claudia Cardinale, Laura Antonelli, Vittorio Gassman e Helmut Berger.\nLa sua regia del 1958 di Don Carlo al Royal Opera House, Covent Garden di Londra \u00e8 stata utilizzata fino al 2002. Le ceneri sono conservate dal 2003 sotto una roccia sull'isola d'Ischia, nella sua storica residenza estiva \"La Colombaia\", assieme a quelle della sorella Uberta.\nVita privata.\nAccanto alle storie d'amore vissute in anni diversi con Coco Chanel, Clara Calamai, Mar\u00eda Denis, Marlene Dietrich e con la scrittrice Elsa Morante, il regista non ha mai nascosto un suo orientamento omosessuale, che trova riferimenti espliciti in molti dei suoi film come in alcuni degli allestimenti teatrali di cui negli anni cur\u00f2 la regia. Negli anni trenta, a Parigi, Visconti ebbe una relazione con il fotografo Horst P. Horst. Tra il finire degli anni quaranta e l'inizio degli anni cinquanta, nel pieno della sua consacrazione professionale, intrecci\u00f2 la sua storia umana e lavorativa con quella dello scenografo dei suoi spettacoli, Franco Zeffirelli, che visse per un lungo periodo nella villa del regista sulla via Salaria a Roma. Nel 1956 tenne a battesimo il figlioccio Miguel Bos\u00e9. Dopo il 1965 Visconti fu legato da un'intensa relazione all'attore Helmut Berger: tale relazione prosegu\u00ec, tra gli alti e bassi dovuti al vivace stile di vita dell'attore austriaco, fino alla morte del regista.\nRiconoscimenti.\nPremi cinematografici.\nFestival di Cannes\nMostra del cinema di Venezia\nDavid di Donatello\nNastro d'argento\nGlobo d'oro\nGrolla d'oro\nPremio Oscar\nPremio BAFTA\nAccademia dei Lincei"}
{"id": "15306", "revid": "84184", "url": "https://it.wikipedia.org/wiki?curid=15306", "title": "Inflazione (cosmologia)", "text": "In cosmologia l'inflazione (dal termine inglese \"inflation\", che ha conservato anche l'originario significato di \"gonfiaggio\" derivato dal latino \"inflatio\") \u00e8 una teoria che ipotizza che l'universo, poco dopo il Big Bang, abbia attraversato una fase di espansione estremamente rapida, dovuta a una grande pressione negativa.\nSi stima che l'inflazione sia avvenuta intorno a 10-35 secondi dal Big Bang, sia durata intorno a 10\u221230\u00a0s e abbia aumentato il raggio dell'universo di un fattore enorme, superiore a 1030 (circa mille miliardi di miliardi di miliardi di volte). L'ipotesi prevalente \u00e8 che sia stata generata da un campo di energia chiamato inflatone, forse originato da uno stato instabile dovuto alla non immediata rottura spontanea di simmetria delle forze fondamentali dopo una transizione di fase quantistica; tale campo, caratterizzato da una grande energia di punto zero, avrebbe assunto il ruolo di costante cosmologica, provocando l'espansione quasi esponenziale dell'universo. Al termine della breve fase inflazionaria l'espansione sarebbe ripresa al ritmo precedente secondo la cosmologia standard.\nLa teoria \u00e8 stata proposta inizialmente da Alexei Starobinski in Unione Sovietica e contemporaneamente da Alan Guth negli Stati Uniti d'America all'inizio degli anni ottanta.\nL'ipotesi dell'inflazione applicata alla teoria del Big Bang.\nL'espansione inflazionistica pu\u00f2 essere introdotta nei modelli attraverso una costante cosmologica non nulla che, a differenza del modello tradizionale del Big Bang, avrebbe allontanato due oggetti ad un ritmo sempre pi\u00f9 rapido fino a superare la barriera della velocit\u00e0 della luce. Ci\u00f2 permette di ipotizzare che tutto l'universo possa essersi sviluppato da una regione causalmente connessa, cio\u00e8 cos\u00ec piccola che la luce ha potuto attraversarla interamente, determinandone l\u2019equilibrio termico, nel brevissimo tempo intercorso fra la sua \"nascita\" e l'inizio della fase inflazionaria. Grazie a quest\u2019ultima, l'omogeneit\u00e0 iniziale, ad esempio di temperatura e densit\u00e0, si sarebbe potuta estendere anche su scala superluminale, cio\u00e8 a regioni che la luce, in base all'et\u00e0 stimata dell'universo, non ha ancora potuto connettere (problema dell'orizzonte), giustificando l'isotropia della radiazione cosmica di fondo.\nOltre a quello dell\u2019orizzonte, l\u2019ipotesi dell'inflazione cosmica risolve diversi rilevanti problemi concettuali o paradossi che affliggevano la teoria standard del Big Bang. Fra questi il problema della piattezza dell'Universo (cio\u00e8 il fatto che l'Universo sembra essere ottimamente descritto da una geometria con curvatura esattamente pari a 0) e l'assenza di difetti topologici osservati (ad esempio di monopoli magnetici), che invece sarebbero previsti da molte teorie di grande unificazione.\nDeterminati modelli inflazionistici consentono inoltre di eliminare la singolarit\u00e0 iniziale del Big bang teorizzando che l'inflazione possa essersi sviluppata da una fluttuazione dell'energia di una microregione di spaziotempo vuoto (in senso quantistico), fluttuazione che si identificherebbe con lo stesso Big bang (vedi anche Cosmologia quantistica). \nLe fluttuazioni quantistiche all'interno della regione microscopica ingrandita dall'inflazione a dimensioni cosmiche sarebbero all'origine di piccole disomogeneit\u00e0 gravitazionalmente instabili, cresciute fino a dare origine a strutture come le galassie, gli ammassi di galassie ecc. (vedi anche formazione delle galassie).\nCurvatura dello spazio-tempo tendente a zero.\nIl modello standard di inflazione prevede un universo quasi piatto (la curvatura potrebbe non essere 0, ma la differenza sarebbe trascurabile nella pratica) e l'invarianza di scala delle fluttuazioni della radiazione cosmica di fondo. Ci sono anche predizioni riguardo alla fisica delle particelle vicino all'energia di grande unificazione. Negli anni ottanta ci sono stati numerosi tentativi di correlare il campo che genera l'energia del vuoto che causa l'inflazione con campi specifici previsti dalle teorie della grande unificazione, o viceversa di usare l'osservazione dell'universo come un vincolo per queste teorie. Questi sforzi sono stati infruttuosi e la natura esatta del campo che ha dato il via all'inflazione e della sua particella (l'inflatone) resta allo stato attuale una teoria senza alcun supporto sperimentale.\nInflazione e curvatura.\nSecondo le teorie pi\u00f9 accreditate \u00e8 stato l'inflatone a stirare lo spazio grazie alla creazione di una forza antigravitazionale. Quindi, in base al modello inflazionario, la piattezza dell'universo, a scapito di una geometria chiusa o aperta, \u00e8 strettamente collegata all'uniformit\u00e0 del cosmo. Il modello inflazionistico per\u00f2 ha evidenziato qualche limite dopo le osservazioni svolte negli ultimi anni delle supernove e degli ammassi di galassie, che hanno indotto gli astronomi a optare per l'ipotesi di un universo curvo e aperto. \u00c8 stato un compito fondamentale degli studiosi, dalla fine degli anni novanta in poi, la ricerca di spiegazioni alternative che in qualche modo non intaccassero il modello inflazionario; per fare ci\u00f2 \u00e8 stata formulata l'ipotesi che esista un'energia aggiuntiva che curverebbe lo spazio indipendentemente dal modello preso in esame.\nL'universo a bolle.\nIn alcuni modelli inflazionari si postula l'esistenza di infiniti universi, come fossero bolle separate da immensi spazi vuoti, che si sarebbero sviluppate dal decadimento di uno stato metastabile originario. Tale teoria \u00e8 per\u00f2 indimostrabile in quanto \u00e8 concettualmente impossibile lo studio di cose al fuori del nostro universo.\nOsservazioni sperimentali.\n2006: esperimenti BOOMERanG e WMAP.\nNel 2006 le misure di anisotropia della radiazione di fondo cosmico da parte di esperimenti su pallone stratosferico come BOOMERanG e da satellite come WMAP hanno prodotto dati in eccellente accordo con le predizioni teoriche dell'inflazione. \nL'inflazione da ipotesi speculativa \u00e8 dunque diventata un modello teorico falsificabile.\n2009-13: satellite Planck.\nDal 2014 si attendono nuovi risultati da ricerche sui dati raccolti dal satellite Planck nel suo periodo di operativit\u00e0 (2009-13) che potrebbero gettare nuova luce sulle teorie inflazionarie.\n2014: collaborazione BICEP2.\nIl 17 marzo 2014 \u00e8 stato annunciato il risultato di una ricerca (collaborazione BICEP2), condotta dell'Harvard CMB Group con il radiotelescopio installato presso la base Amundsen-Scott al polo sud, che mostrerebbe le prime evidenze sperimentali dirette dell'Inflazione cosmica.\nTale risultato \u00e8 stato confutato da un nuovo studio proposto per la pubblicazione sulla rivista \"Physical Review Letters\".\nL'articolo scientifico pubblicato il 19 giugno 2014 contiene una nota aggiunta in appendice in cui si discute della possibile influenza che la polvere cosmica abbia avuto sulla misura. Il 19 settembre 2014 la collaborazione Planck ha pubblicato i risultati della misura della polarizzazione causata dalla polvere galattica, ridimensionando l'importanza dei risultati della collaborazione BICEP: l'effetto causato dalla polvere galattica \u00e8 della stessa dimensione della polarizzazione misurata da BICEP2; quindi non \u00e8 ancora possibile stabilire se il modello inflazionario sia corretto. Nel 2016 sono state infine scoperte le onde gravitazionali, ma non ancora la prova dell'inflazione.\nCritiche alla teoria dell'Inflazione.\nPaul Steinhardt, uno dei fondatori della teoria dell'inflazione, negli ultimi anni \u00e8 diventato molto critico verso di essa. Inizialmente, di fronte alla conferma dell'inflazione con i dati di BICEP2, ha abbandonato la sua teoria dell'universo ecpirotico per rivedere la sua posizione sul modello inflazionario, ma poco tempo dopo \u00e8 ritornato scettico su quest'ultimo.\nI critici lamentano anche la mancanza di falsificabilit\u00e0, che renderebbe la teoria non scientifica.\nSir Roger Penrose, proponente un tempo del Big Bang classico e oggi di una teoria denominata cosmologia ciclica conforme (CCC) afferma che, di fronte ai propri risultati teorici e alle osservazioni successive (che invece, secondo molti, confermerebbero l'inflazione), le teorie maggioritarie tra i fisici non sono secondo lui verificate: in particolare la teoria inflazionistica \u2014 da lui sempre criticata \u2014 \u00e8 definita una \u00abfantasia\u00bb, mentre la teoria delle stringhe \u00e8 liquidata come fenomeno di \u00abmoda\u00bb e una \u00abfede\u00bb, su cui i fisici insisterebbero erroneamente come scorciatoie che vanno contro la relativit\u00e0 generale, come gi\u00e0 fecero con la supersimmetria o le molte interpretazioni iniziali della relativit\u00e0, finch\u00e9 Einstein sistem\u00f2 la teoria con i suoi calcoli, dove tutti gli altri fallirono. Riguardo alla teoria inflazionaria ha dichiarato: \nAd esempio, secondo i critici, non si potrebbe vedere un lampo di luce del presunto Big Bang, se la velocit\u00e0 della luce non fosse in ogni caso superiore a quella delle galassie in allontanamento, mentre l'inflazione sostiene che l'espansione fu pi\u00f9 veloce della luce, ma allo stesso tempo noi vedremmo le tracce di quella luce primordiale; nella CCC non ci sarebbero queste contraddizioni.\nInoltre i risultati di BICEP2 sembrano in conflitto con quelli raccolti successivamente da Planck Surveyor."}
{"id": "15307", "revid": "327773", "url": "https://it.wikipedia.org/wiki?curid=15307", "title": "Nube molecolare gigante", "text": "Una nube molecolare gigante (GMC, dall'inglese \"giant molecular cloud\") \u00e8 una tipologia di nube molecolare (vasto addensamento di mezzo interstellare, fondamentalmente idrogeno molecolare \u2013 H2 \u2013) caratterizzata da una massa compresa tra 104 e 106 masse solari. Queste nubi possono raggiungere un'estensione di decine di parsec ed avere una densit\u00e0 media di 102\u2013103 particelle al centimetro cubo (per raffronto, la densit\u00e0 media nella Bolla Locale \u00e8 inferiore ad una particella al cm3). Le sottostrutture presenti all'interno di queste nebulosit\u00e0 costituiscono un complesso motivo fatto di filamenti, foglietti gassosi, bolle e macchie irregolari.\nDescrizione.\nLe porzioni pi\u00f9 dense dei filamenti e degli agglomerati di gas prendono il nome di \"nuclei molecolari\", i pi\u00f9 densi dei quali sono detti \"nuclei molecolari densi\"; la loro densit\u00e0 si aggira sulle 104\u2013106 particelle per cm3 ed occasionalmente vi si osservano tracce di monossido di carbonio ed ammoniaca (quest'ultima principalmente nei nuclei densi). La concentrazione delle polveri \u00e8 normalmente sufficiente a bloccare la luce proveniente dalle stelle retrostanti, il che le fa apparire come delle nebulose oscure. Questi frammenti, formatisi per gerarchica frammentazione della nube, hanno dimensioni comprese tra 6000 e 60.000 UA e contengono una quantit\u00e0 di materia variabile; l'intervallo di masse \u00e8 assai ampio, ma le masse pi\u00f9 piccole sono le pi\u00f9 comuni. Questa distribuzione di masse coincide con la distribuzione delle masse stellari, tenendo tuttavia in conto che le masse delle nubi sono il triplo delle masse della stella che da essa avr\u00e0 origine, il che indica che appena un terzo della massa della nube dar\u00e0 origine all'astro, mentre il resto si disperder\u00e0 nello spazio.\nLe nubi molecolari giganti hanno un'ampiezza tale da coprire una frazione significativa della costellazione in cui sono visibili (ad esempio, nell'immagine accanto, l'Anello di Barnard occupa gran parte della costellazione di Orione), al punto da assumere il proprio nome da quello della costellazione, come ad esempio il Complesso di Orione, di cui fa parte il gi\u00e0 citato Anello di Barnard, o la Nube molecolare del Toro. I complessi nebulari del vicinato locale sono disposti in un anello intorno al Sole, che prende il nome di Cintura di Gould. Il complesso pi\u00f9 imponente \u00e8 per\u00f2 il Sagittarius B2, che forma un anello attorno al centro galattico con un raggio di 120 parsec. La regione del Sagittario \u00e8 ricca di sostanze chimiche ed \u00e8 spesso utilizzata come modello dagli astronomi alla ricerca di nuove molecole nello spazio interstellare."}
{"id": "15310", "revid": "5", "url": "https://it.wikipedia.org/wiki?curid=15310", "title": "Canna da zucchero", "text": ""}
