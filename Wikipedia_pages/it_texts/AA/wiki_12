{"id": "3208", "revid": "536103", "url": "https://it.wikipedia.org/wiki?curid=3208", "title": "Parlamento", "text": "Il parlamento (in alcuni Stati chiamato con altri nomi quali \"Dieta\", \"Congresso\", \"Assemblea nazionale\", \"Assemblea federale\" e altri ancora) \u00e8 il corpo legislativo o assemblea legislativa dello Stato, ossia un organo complesso, costituito essenzialmente da uno o pi\u00f9 organi collegiali di tipo assembleare (\"camere\"), la cui funzione precipua, sebbene non unica, \u00e8 l'esercizio del potere legislativo ovvero l'emanazione delle leggi secondo i dettami fissati dalla relativa Costituzione, rappresentando dunque l'organo principale di una democrazia rappresentativa.\nOrigine del termine.\n\"Parlamento\" deriva dal sostantivo francese \"parlement\", che indica l'azione di parlare: un parlamento \u00e8 quindi un luogo dove si promuove, si discute e si dibatte per giungere a decisioni politiche. Il concetto espresso \u00e8 quello di un'istituzione collegiale intermedia tra il popolo costitutivo di una comunit\u00e0 e coloro che governano la comunit\u00e0: si tratta, in via generale, di un dato di antropologia culturale che attraversa i secoli, come testimoniano le assemblee, variamente denominate, delle polis greche e il Senato Romano.\nLa parola \"parlamento\" venne impiegata, per la prima volta, nella \"Chanson de Roland\", ma nel senso, comune tra i monarchi dell'epoca, di luogo e occasione di negoziato tra delegazioni straniere. Nel senso moderno, invece, era usato nel 1115, un secolo esatto prima della Magna Carta, da parte dei Cistercensi: essi si erano dotati di una \"Charta caritatis\" con la quale conferivano al \"Parliamentum\" degli abati la \"summa potestas\" del loro ordine.\nNel corso del medioevo e dell'et\u00e0 moderna il termine \"parlamento\" ha assunto anche altri significati. Cos\u00ec in epoca comunale il \"parlamento\" o \"arengo\" era l'assemblea che riuniva tutti i cittadini del comune che godevano dei diritti politici, ovvero un organo giudicante a composizione assembleare. Secondo Niccol\u00f2 Machiavelli, \"far parlamento\" si diceva a Firenze \"ogni volta che la Signoria, o forzata o di sua volont\u00e0, con animo che si dovesse mutare lo Stato, chiamava al suono della campana grossa il popolo armato in piazza, e lo faceva d'in su la ringhiera dimandare\".\nStoria.\nIntorno all'anno 1000 si trovano resoconti di assise in Islanda (\"l'Al\u00feing\"), nelle isole F\u00e6r \u00d8er (il \"L\u00f8gting\") e all'isola di Man (il \"Tynwald\"). Si trattava in tutti i casi di assise consultive e non legislative.\nNel 1097 a Mazara del Vallo, convocata da Ruggero I il Gran Conte, ebbe luogo la prima assise di un parlamento, inizialmente itinerante. Il Parlamento siciliano, consultivo, era costituito da tre rami o bracci e precisamente dal Feudale, dall'Ecclesiastico e dal Demaniale.\nMa fu nel 1130 con la convocazione delle \"Curiae generales\" da parte di Ruggero II a Palermo, nel Palazzo dei Normanni con la proclamazione del Regno di Sicilia che si pu\u00f2 parlare di primo parlamento in senso moderno. E nel 1141 fu convocata l'Assise di Ariano, che diede origine all'opera di \"reductio in volumine\" della normativa del \"Regnum\" culminata con le assise di Melfi e di Messina convocate da Federico II.\nNel 1146 anche la monarchia francese utilizz\u00f2 il termine \"parlamentum\" per una riunione di nobili e prelati preparatoria della Crociata; da l\u00ec il termine transit\u00f2 negli annali del Regno di Gerusalemme e del Regno di Francia.\nNel 1188 si convocarono a Le\u00f3n \"las Cortes de Le\u00f3n\", con i membri della nobilt\u00e0, del clero e dei rappresentanti della cittadini e per la prima volta in Europa si riunirono in assemblea i tre poteri: vi furono riconosciuti l\u2019inviolabilit\u00e0 del domicilio e la segretezza della corrispondenza, la necessit\u00e0 per il re di convocare il parlamento per dichiarare la guerra o fare la pace, e furono garantiti altri numerosi diritti individuali e collettivi. Nelle Cortes di Benavente (1202) furono fissati i principi ed i diritti economici del Regno di Le\u00f3n e dei suoi abitanti.\nNel 1248 il termine \"parlamento\" compare in Inghilterra per designare un'assemblea formata da due rami, uno ecclesiastico (vescovi e abati con il rango di barone) e uno laico (baroni diretti della Corona). A tale assemblea nel 1254 venne assicurata una stabile struttura, facendovi entrare anche i rappresentanti elettivi delle contee. Nel 1297, infine, con lo \"Statuto de tallagio non concedendo\", si conferm\u00f2 il principio per cui ogni contribuzione poteva essere imposta solo dietro assenso comune degli \"arcivescovi, vescovi e altri prelati, conti, sovrani, uomini d'arme, borghesi, e altri uomini liberi del regno nostro\", nonch\u00e9 il diritto dell'assemblea elettiva a controllare la validit\u00e0 delle elezioni, sottraendo quindi agli agenti del Re tale privilegio. Come ben si vede, erano gi\u00e0 presenti \"in nuce\" i moderni principi della sovranit\u00e0 e indipendenza del parlamento.\nIstituzioni simili al parlamento inglese ma con denominazioni diverse erano sorte anche in altre monarchie europee: si pensi agli \"Stati generali\" in Francia e nei Paesi Bassi, alle \"Cortes\" castigliane o alle \"Corts\" aragonesi. Anche queste erano articolate in pi\u00f9 assemblee (tre o quattro) corrispondenti ai vari ordini in cui era divisa la societ\u00e0. In Francia essi erano nobilt\u00e0, clero e terzo stato): quivi, durante l'Ancien R\u00e9gime, il \"parlement\", sebbene sorto con caratteri non dissimili dal parlamento inglese, fin\u00ec per diventare un'istituzione non rappresentativa con funzioni prevalentemente giurisdizionali.\nDalla tradizione anglosassone medievale \u00e8 derivata la forma dell'emiciclo come aula parlamentare.\nDescrizione.\nTipologia.\nTale corpo legislativo \u00e8 presente in tutte le democrazie moderne (democrazie rappresentative), oltre che in certi regimi non democratici; nelle repubbliche presidenziali \u00e8 tradizionalmente chiamato congresso, sull'esempio statunitense. I membri di un Parlamento vengono detti informalmente parlamentari.\nLe federazioni hanno un parlamento federale e uno per ciascuno stato federato. Organi analoghi al parlamento sono spesso presenti anche in altri enti territoriali, ma in questo caso si usano di solito denominazioni diverse (frequentemente \"consiglio\"). Negli stati moderni il parlamento rappresenta la componente principale del \"potere legislativo\", che in alcuni ordinamenti coincide con il parlamento dello Stato centrale mentre in altri comprende anche i parlamenti degli stati federati o gli analoghi organi delle regioni o degli altri enti territoriali dotati di autonomia legislativa.\nRuolo del parlamento.\nL'esistenza del parlamento pu\u00f2 essere considerata diretta conseguenza del principio di sovranit\u00e0 popolare. In Italia esso \u00e8 sancito dall', secondo comma, della Costituzione: \"La sovranit\u00e0 appartiene al popolo\". Il suo ruolo \u00e8 stato efficacemente descritto da Hegel con l'espressione di: \"porticato tra lo Stato e la societ\u00e0 civile\".\nIl parlamento nasce come organo in cui viene espresso il consenso o meno all'attivit\u00e0 impositiva del sovrano. \u00c8 significativo, al riguardo, che nasca proprio in Inghilterra: per il diritto germanico, infatti, \u00e8 attributo degli uomini liberi l'esenzione da ogni tributo, il quale, quindi, deve essere da costoro - o dai loro rappresentanti - autorizzato. Nel tempo i parlamenti hanno esteso le loro competenze e svolgono oggi funzioni di indirizzo politico, legislative, di coordinamento, di controllo e di garanzia costituzionale.\nL'esistenza di un parlamento viene usualmente associata alla democrazia, cio\u00e8 espressione di rappresentanza, mediante le elezioni politiche, della volont\u00e0 popolare; in realt\u00e0 non mancano regimi non democratici che possiedono un organo cos\u00ec denominato, con struttura e funzioni solitamente non dissimili da quelle dei parlamenti democratici. La differenza sostanziale con questi ultimi \u00e8 che i parlamenti non democratici, anche quando sono elettivi, non sono eletti nell'ambito di una reale competizione tra pi\u00f9 partiti: in certi casi un solo partito \u00e8 autorizzato a presentare le candidature, in altri casi vi sono pi\u00f9 partiti ma le condizioni in cui si svolgono le elezioni sono tali da assicurare la vittoria a uno solo. In casi come questi il parlamento non \u00e8 pi\u00f9 il portavoce della volont\u00e0 popolare ma, semplicemente, il luogo dove vengono ratificate le decisioni prese da chi detiene effettivamente il potere (organi del partito unico, giunta militare ecc.): la sottoposizione di tali decisioni al voto parlamentare ha il solo scopo di ostentare una parvenza di democraticit\u00e0 o un fittizio consenso popolare alle scelte del regime.\nMaggioranza e opposizione.\nSe l'elezione del parlamento avviene nel contesto di una competizione tra partiti, gli eletti apparterranno molto probabilmente a partiti diversi pi\u00f9 o meno contrapposti. In questo caso, di regola, emerge un partito o una coalizione di partiti che controlla la maggioranza dei voti: la \"maggioranza parlamentare\"; in contrapposizione a essa, i rimanenti partiti costituiscono l\"'opposizione\". Va notato che mentre la maggioranza \u00e8 caratterizzata da una certa omogeneit\u00e0 e unit\u00e0 di azione tra i partiti che la compongono, lo stesso non \u00e8 necessariamente vero per l'opposizione, che pu\u00f2 essere costituita da partiti in netto contrasto tra loro (si pensi a una maggioranza di centro a fronte della quale l'opposizione \u00e8 costituita da partiti di destra e sinistra); solo nei sistemi bipartitici o, quantomeno, bipolari l'opposizione presenta un'omogeneit\u00e0 e unit\u00e0 d'azione paragonabile a quella della maggioranza, tanto che in questi sistemi si pu\u00f2 configurare il ruolo del leader dell'opposizione.\nNelle forme di governo in cui esiste un rapporto fiduciario tra parlamento e governo, la maggioranza parlamentare coincide tendenzialmente con la \"maggioranza di governo\", ossia con il partito o la coalizione di partiti che sostiene il governo. Ci\u00f2 non \u00e8 invece necessariamente vero nelle forme di governo dove detto rapporto fiduciario non esiste: in questo caso \u00e8 possibile, e fisiologico, che i partiti che costituiscono la maggioranza parlamentare siano diversi da quelli che sostengono il governo.\nSe il parlamento \u00e8 articolato in pi\u00f9 camere, \u00e8 possibile che le maggioranze parlamentari siano diverse. Si tratta di un'evenienza piuttosto rara e, di per s\u00e9, fonte di possibili disfunzioni, almeno laddove le camere hanno uguali poteri sovrapposti, ed \u00e8 questo il caso dell'Italia.\nStruttura.\nCamere.\nCostituente essenziale del parlamento \u00e8 un organo collegiale di tipo assembleare detto \"camera\". Si distinguono parlamenti \"monocamerali\", \"bicamerali\" e \"multicamerali\" secondo che siano costituiti da una, due o pi\u00f9 di due camere. I parlamenti multicamerali sono stati molto rari nella storia e attualmente nessuno stato ha un parlamento di questo tipo.\nSe il parlamento \u00e8 costituito da due camere, una viene tradizionalmente denominata \"camera alta\", l'altra \"camera bassa\". Nella pratica la denominazione ufficiale attribuita alle camere varia da ordinamento a ordinamento: per la camera bassa (o per l'unica camera dei parlamenti monocamerali) le denominazioni pi\u00f9 utilizzate sono \"camera dei rappresentanti\", \"camera dei deputati\", \"assemblea legislativa\", \"assemblea nazionale\", \"dieta\" ecc. e \"rappresentanti\" o \"deputati\" sono per lo pi\u00f9 detti i suoi membri; per la camera alta la denominazione di gran lunga pi\u00f9 utilizzata \u00e8 \"senato\", i cui membri sono detti \"senatori\"; in certi ordinamenti federali la camera alta \u00e8 detta \"consiglio degli stati\" e \"consiglieri\" i suoi membri.\nLa camera bassa ha usualmente un centinaio di membri nei paesi con popolazione attorno ai tre milioni di abitanti; raramente ha pi\u00f9 di 400-600 membri, anche nei paesi di maggiori dimensioni. In tutti gli ordinamenti, con l'unica eccezione di quello britannico, la camera alta ha un numero minore di membri rispetto alla camera bassa.\nNei parlamenti bicamerali alcune deliberazioni possono essere assunte da un collegio costituito dalle due camere riunite in seduta comune. In particolare, le camere eleggono in seduta comune il presidente della repubblica e le altre cariche dello Stato per le quali \u00e8 prevista l'elezione parlamentare. In alcuni ordinamenti le camere deliberano in seduta comune sulle questioni per le quali si sono gi\u00e0 pronunciate separatamente in modo discordante.\nOltre che con la deliberazione in seduta comune, i contrasti tra le camere possono essere risolti con diverse modalit\u00e0. In alcuni ordinamenti la questione \u00e8 deferita a una commissione bicamerale affinch\u00e9 elabori un testo di compromesso, da sottoporre all'approvazione delle due camere; in altri ordinamenti, tra cui quello italiano, la questione \u00e8 sottoposta reiteratamente al voto delle due camere sinch\u00e9 non si arriva a una deliberazione concorde (cosiddetta \"navetta parlamentare\").\nElezione.\nNei parlamenti democratici almeno una delle Camere, e precisamente la Camera bassa, \u00e8 rinnovata periodicamente mediante elezione diretta dal popolo: l'evento \u00e8 detto comunemente elezioni politiche o elezioni generali.\nIn realt\u00e0, negli ordinamenti attuali, con la notevole eccezione della Camera dei Lord britannica e di alcuni stati ex domini britannici, come il Canada, anche la camera alta \u00e8 ormai elettiva, seppur con modalit\u00e0 differenziate rispetto alla camera bassa, ad esempio prevedendo un'et\u00e0 minima pi\u00f9 elevata per votare o essere eletti, un diverso sistema elettorale, diversi collegi elettorali. In alcuni ordinamenti (ad esempio in Francia) la Camera alta \u00e8 eletta in modo indiretto, dai cosiddetti \"grandi elettori\", a loro volta eletti dal popolo, mentre in certe federazioni i membri della camera alta sono eletti dai parlamenti degli stati federati.\nL'elettorato attivo del Parlamento \u00e8 uno dei principali diritti politici ed \u00e8 andato con il tempo estendendosi in tutti gli ordinamenti: inizialmente, nel XIX secolo, era limitato ai cittadini che possedevano un certo censo, di solito commisurato all'ammontare dei tributi versati (\"suffragio censitario\"), in seguito taluni ordinamenti lo hanno esteso ai cittadini che avevano un certo grado d'istruzione (\"suffragio capacitario\"), infine \u00e8 stato esteso, nel XX secolo, a tutti i cittadini, dapprima di sesso maschile e poi d'ambo i sessi (\"suffragio universale\"). Attualmente \u00e8 adottato quasi ovunque il suffragio universale: l'elettorato attivo \u00e8 riconosciuto a tutti i cittadini al disopra di una certa et\u00e0 (la maggiore et\u00e0 o, in qualche ordinamento, un'et\u00e0 leggermente superiore); se tale et\u00e0 \u00e8 differenziata per le due camere, \u00e8 maggiore quella prevista per la camera alta.\nIn genere l'elettorato passivo viene riconosciuto a coloro cui spetta l'elettorato attivo, prevedendo tuttavia un'et\u00e0 minima superiore.\nMandato.\nI membri del parlamento sono eletti per un mandato di tempo limitato, spesso di cinque anni, che prende il nome di \"legislatura\". Lo \"scioglimento anticipato\" della camera, intervenuto prima di tale termine, ne determina per\u00f2 la decadenza e l'indizione di nuove elezioni. In alcuni sistemi il potere di sciogliere le camere (o anche una sola di esse) \u00e8 attribuito al primo ministro; in altri spetta invece al consiglio dei ministri o, pi\u00f9 frequentemente, al capo dello stato, su proposta del primo ministro o di sua iniziativa; vi sono anche ordinamenti nei quali lo scioglimento \u00e8 deliberato dalla stessa camera (\"autoscioglimento\"). In ogni caso, lo scioglimento \u00e8 un istituto proprio delle forme di governo in cui esiste un rapporto fiduciario tra parlamento e governo: parlamentare e semipresidenziale; non esiste in altre forme di governo e, in particolare, in quella presidenziale.\nLo scioglimento delle camere pu\u00f2 avere due diverse finalit\u00e0: se in parlamento esiste una maggioranza stabile che sostiene il governo (come avviene, tipicamente, nei sistemi bipartitici), pu\u00f2 essere deciso per andare alle elezioni in un momento di congiuntura politica favorevole allo stesso governo, che potrebbe non ripetersi alla scadenza naturale del mandato. Invece, se in parlamento non si riesce a formare una maggioranza in grado di sostenere il governo (come pu\u00f2 avvenire nei sistemi multipartitici), lo scioglimento \u00e8 un modo per superare l'impasse venutosi a creare, sottoponendo le forze politiche al giudizio dell'elettorato nell'auspicio che dalle elezioni emerga una maggioranza.\nUn caso particolare di scioglimento del parlamento \u00e8 quello previsto nelle costituzioni che hanno adottato l'elezione popolare diretta del primo ministro, secondo quella variante della forma di governo parlamentare che alcuni autori hanno denominato \"neoparlamentare\". In questo caso il voto di sfiducia del parlamento nei confronti del governo, se determina le dimissioni di quest'ultimo, determina anche l'automatico scioglimento dello stesso parlamento; d'altra parte, l'elezione simultanea del primo ministro e del parlamento dovrebbe assicurare un certo allineamento politico tra i due organi e prevenire crisi di governo.\nStruttura interna delle camere.\nAll'interno di ciascuna camera sono istituiti alcuni organi per il suo funzionamento, in particolare:\nPresidenza.\nCiascuna camera elegge tra i propri membri il \"presidente\"; nei parlamenti dei paesi anglosassoni, in particolar modo nelle camere basse, \u00e8 di solito denominato \"speaker\" (portavoce). Per l'elezione del presidente \u00e8 usualmente richiesta una maggioranza qualificata, a sottolineare l'imparzialit\u00e0 che connota il suo ruolo. In molti ordinamenti - ma non in quelli anglosassoni - il presidente \u00e8 affiancato da \"vicepresidenti\" ed eventualmente da \"segretari\" e, in alcuni ordinamenti, tra cui quello francese e quello italiano, da \"questori\", anch'essi eletti dalla camera tra i propri membri, che assieme al presidente costituiscono un organo collegiale, l\"'ufficio di presidenza\" o \"praesidium\".\nNelle camere non elettive il presidente di solito non \u00e8 eletto dai membri ma nominato dal capo dello Stato. Negli Stati Uniti, cos\u00ec come in altre repubbliche presidenziali, soprattutto latinoamericane, che hanno seguito il modello statunitense, presidente di diritto della camera alta \u00e8 il vicepresidente della repubblica o, a livello statale, il luogotenente governatore.\nIl presidente convoca le sedute della camera e ne dirige lo svolgimento, anche con poteri disciplinari e di polizia, assicurando, in particolare, l'ordinato svolgimento dei dibattiti e delle votazioni, di cui proclama il risultato. Tali funzioni dovrebbero essere svolte in modo imparziale nei confronti di maggioranza e opposizione, a prescindere dalla parte politica nella quale il presidente si riconosce; di fatto, mentre in certi sistemi (ad esempio quello britannico) \u00e8 richiesta al presidente una rigorosa imparzialit\u00e0, in altri (come quello statunitense) gli \u00e8 concesso un ruolo pi\u00f9 partigiano.\nDal presidente dipendono gli uffici che supportano il funzionamento della camera, separati dalla pubblica amministrazione e diretti da un alto funzionario che nei paesi anglosassoni \u00e8 usualmente denominato \"clerk\" mentre altrove \u00e8 per lo pi\u00f9 denominato \"segretario generale\".\nIn vari ordinamenti il presidente, oltre alle funzioni quale organo interno della camera, ne ha altre proprie, ad esempio quella di nominare i titolari di alcuni organi di cui si vuole assicurare l'imparzialit\u00e0 (come le autorit\u00e0 indipendenti). Negli ordinamenti repubblicani i presidenti delle camere hanno funzioni vicarie del presidente della repubblica in mancanza del vicepresidente; in questo caso, se il parlamento \u00e8 bicamerale, primo in ordine di successione \u00e8 di solito il presidente della camera alta.\nCommissioni.\nTra le funzioni attribuite alle Commissioni \u00e8 solito distinguere:\nLe commissioni hanno un'organizzazione interna analoga a quella della camera, con un proprio \"presidente\", eventualmente affiancato da un \"ufficio di presidenza\", e possono essere a loro volta articolate in \"sottocommissioni\".\nGruppi.\nCiascuna camera si articola in \"gruppi\" secondo l'appartenenza partitica dei suoi membri: normalmente tutti i parlamentari che appartengono a un determinato partito costituiscono un gruppo, sicch\u00e9 questo \u00e8 la proiezione del partito nel parlamento (il cosiddetto \"parlamentary party\" dei sistemi anglosassoni). Pu\u00f2 anche accadere che pi\u00f9 partiti costituiscono un gruppo unico, di solito nell'ambito di una coalizione o come passo verso la fusione, o che un partito abbia pi\u00f9 gruppi, di solito preludio a una scissione.\nIn molti parlamenti i gruppi hanno una disciplina ufficiale; un'eccezione \u00e8 rappresentata dai parlamenti anglosassoni, dove i gruppi, pur avendo una rilevanza politica non inferiore a quella di altri parlamenti, non sono ufficialmente previsti dalle norme che disciplinano l'organizzazione e il funzionamento delle camere. Dove i gruppi hanno un ruolo ufficiale \u00e8 di solito previsto un numero minimo di membri per la loro costituzione; i parlamentari che, per questo motivo, non riescono a costituire un gruppo o che, comunque, non aderiscano ad alcun gruppo, vanno a costituire il \"gruppo misto\".\nIn certi paesi, tra cui quelli anglosassoni e quelli scandinavi, il ruolo di leader del partito coincide con quello di leader del suo gruppo parlamentare (della camera bassa, se il parlamento \u00e8 bicamerale), tanto che, spesso, viene eletto da quest'ultimo. Altrove, invece, il gruppo parlamentare elegge un proprio leader (\"capogruppo\" o \"presidente\") distinto dal leader del partito.\nFunzioni.\nFunzioni normative.\nLeggi ordinarie.\nLa funzione legislativa \u00e8 quella che pi\u00f9 tradizionalmente viene associata al parlamento e consiste nella produzione di norme giuridiche generali e astratte, che vanno a costituire l'ordinamento giuridico, attraverso un apposito atto normativo, la \"legge\". Tuttavia in certi casi il parlamento esercita funzioni non normative (ad esempio, amministrative) con atti aventi forma di legge: si \u00e8 di fronte allora a \"leggi meramente formali\", poich\u00e9 questi atti della legge hanno la forma (e la forza) ma non il contenuto (esempio tipico di legge meramente formale \u00e8, in molti ordinamenti, tra i quali quello italiano, la legge di approvazione del bilancio dello Stato).\nIn tutti gli ordinamenti le leggi possono essere proposte dai singoli membri della camera o, in qualche caso, da un certo numero di essi. In molti ordinamenti - con la notevole eccezione degli Stati Uniti e di altre repubbliche presidenziali - le leggi possono inoltre essere proposte dal governo (in alcuni ordinamenti, tra cui quello italiano, con l'autorizzazione del capo dello Stato): anzi, laddove la maggioranza parlamentare sostiene il governo, come avviene necessariamente nei sistemi parlamentari, gran parte delle leggi approvate dal parlamento \u00e8 d'iniziativa governativa. Oltre quelli citati possono esserci altri soggetti cui \u00e8 attribuita l'iniziativa legislativa, secondo scelte alquanto variabili da ordinamento a ordinamento: un certo numero di elettori (\"iniziativa popolare\"), gli stati o le regioni oppure un certo numero di essi nei sistemi federali o regionali, organi di rappresentanza delle forze economiche e sociali (quale il CNEL italiano) ecc.\nI parlamenti monocamerali non impiegano molto a formulare una legge e approvarla poich\u00e9 il tutto si svolge all'interno di una sola Camera. Nei parlamenti con il bicameralismo perfetto, invece, la proposta di legge viene sottoposta a modifiche e votazioni in entrambe le Camere, che, se non trovano un accordo, generalmente convocano una Commissione congiunta con membri di entrambe le Camere a discutere sulla legge per trovare un accordo. Il testo della Commissione viene presentato a una delle due Camere per la votazione e l'invio alla seconda Camera.\nPer quanto riguarda invece i parlamenti con bicameralismo imperfetto, la situazione varia da ordinamento a ordinamento: in Francia, l'Assemblea Nazionale ha il potere di pronunciarsi definitivamente su un testo di legge, anche senza l'approvazione del Senato. In Germania, invece, il Bundestag ha pi\u00f9 o meno le funzioni della Camera dei Comuni britannica. Il Bundestag infatti, ha quasi tutto il potere legislativo, che per\u00f2, a differenza dell'ordinamento britannico, pu\u00f2 essere ostacolato dal Bundesrat. Inoltre, alcuni determinati tipi di legge (amministrazione del territorio, controllo di determinati fiumi ecc.) hanno bisogno dell'approvazione di entrambe le Camere.\nLe leggi passano dal Presidente che pu\u00f2 decidere di inviarle nuovamente al Parlamento per una nuova discussione. Nei sistemi parlamentari, se la legge non \u00e8 stata modificata, il Presidente \u00e8 obbligato a firmarla, in quelli presidenziali che seguono il modello americano, il Presidente \u00e8 obbligato a firmarla solo se a maggioranza dei due terzi a entrambe le Camere.\nLeggi Costituzionali e Organiche.\nNegli ordinamenti a costituzione rigida le leggi sono subordinate, nella gerarchia delle fonti del diritto, alla costituzione e alle leggi che la modificano o integrano (\"leggi costituzionali\"). Mentre la costituzione \u00e8 di solito adottata da un organo ad hoc, l\"'assemblea costituente\", le leggi costituzionali sono di solito approvate dal parlamento con una procedura aggravata rispetto a quella prevista per le leggi ordinarie. Negli ordinamenti a costituzione flessibile, invece, la costituzione \u00e8 posta allo stesso rango delle leggi, sicch\u00e9 pu\u00f2 sempre essere modificata o integrata da queste.\nIn alcuni ordinamenti (ad esempio in Francia e Spagna) esiste inoltre una fonte di tipo legislativo (\"legge organica\") adottata dal parlamento con procedura aggravata che ha rango gerarchico superiore alla legge ma subordinato alla costituzione e alle leggi costituzionali, alla quale sono riservate determinate materie.\nLe leggi costituzionali e organiche sono adottate secondo procedure analoghe a quelle delle leggi ordinarie, salvi gli aggravamenti previsti dalla costituzione che possono consistere, ad esempio, nella necessit\u00e0 di una maggioranza qualificata (come quella dei 2/3 o dei 3/4) per l'approvazione oppure di una doppia approvazione.\nVa notato che, anche nei sistemi a bicameralismo imperfetto, alle due camere sono generalmente riconosciuti uguali poteri quando si tratta di approvare leggi costituzionali od organiche.\nRegolamenti parlamentari.\nCiascuna camera approva il proprio \"regolamento\", un atto normativo con il quale disciplina la propria organizzazione interna e il proprio funzionamento. Tali regolamenti, a differenza degli omonimi atti adottati dal potere esecutivo, non sono, nella maggioranza degli ordinamenti, subordinati alle leggi nella gerarchia delle fonti del diritto ma posti sullo stesso piano: i rapporti tra legge e regolamento parlamentare non sono, quindi, regolati dal principio di gerarchia ma da quello di competenza, nel senso che la legge non pu\u00f2 invadere la sfera di competenza specificamente attribuita al regolamento e quest'ultimo non pu\u00f2 disciplinare materie che fuoriescano da tale sfera. In alcuni ordinamenti, ad esempio quello francese, i regolamenti parlamentari sono invece subordinati alla legge.\nGeneralmente le Camere hanno specifiche commissioni incaricate di sottoporre all'assemblea i regolamenti da approvare e le eventuali modifiche agli stessi, nonch\u00e9 della loro interpretazione. Negli ordinamenti anglosassoni, l'elaborazione regolamentare \u00e8 prevalentemente di tipo consuetudinario, secondo precedenti raccolti in codici e compilazioni private, sia pure dotate di grande autorevolezza.\nFunzioni di indirizzo politico.\nIn tutti i sistemi democratici il parlamento svolge funzioni di indirizzo politico la cui incisivit\u00e0, tuttavia, varia con la forma di governo adottata: i sistemi parlamentari e semi-presidenziali, infatti, sono caratterizzati dal rapporto fiduciario esistente tra governo e parlamento, mentre nella repubblica presidenziale e nella monarchia costituzionale tale rapporto non sussiste. Oltre al rapporto fiduciario con il governo in tutti i sistemi, compresi quelli presidenziali, il parlamento dispone di una serie di strumenti per incidere sull'indirizzo politico: tra questi rientra la stessa funzione legislativa, visto che la legge, nello Stato di diritto, ispirato al principio di legalit\u00e0, pu\u00f2 vincolare l'attivit\u00e0 degli altri poteri dello Stato. \u00c8 per\u00f2 dubbia, e non solo nel sistema parlamentare italiano, l'efficacia di norme di leggi ordinarie che abbiano ad oggetto adempimenti posti in capo al Governo, che verosimilmente \u00e8 sanzionabile unicamente col voto di sfiducia, strumento in alcuni casi giudicato vistosamente sproporzionato.\nAnche i poteri di controllo sul governo, di cui dispongono tutti i parlamenti democratici, possono essere considerati uno strumento attraverso il quale il parlamento partecipa alla definizione dell'indirizzo politico.\nRapporto fiduciario con il governo.\nNei sistemi parlamentari e semipresidenziali il governo deve avere la \"fiducia\" del parlamento. In alcuni ordinamenti (tra cui quello italiano) questo comporta che il primo ministro, nominato dal capo dello stato, deve sottoporre il proprio programma di governo al \"voto di fiducia\" del parlamento e, nel caso non lo ottenga, si deve dimettere. In molti altri ordinamenti, invece, la fiducia al momento della nomina \u00e8 presunta, sicch\u00e9 non \u00e8 necessario un voto di fiducia preliminare; in altri ancora, infine, il voto di fiducia \u00e8 sostituito da un voto d'investitura del parlamento prima della nomina da parte del capo dello Stato o, addirittura, \u00e8 prevista l'elezione del primo ministro da parte del parlamento.\nIn tutti i sistemi parlamentari e semi-presidenziali il venir meno della fiducia del parlamento, che si manifesta nel \"voto di sfiducia\" (o, pi\u00f9 esattamente, nel voto favorevole su una \"mozione di sfiducia\" proposta da membri del parlamento o nel voto sfavorevole su una \"questione di fiducia\" posta dallo stesso governo) comporta l'obbligo di dimissioni del governo (la cosiddetta \"crisi di governo\"). Va aggiunto che di solito il governo si dimette gi\u00e0 nel momento in cui, essendo venuto a mancare l'appoggio di uno o pi\u00f9 partiti della sua coalizione, ritiene di aver perso la maggioranza in parlamento, evitando cos\u00ec di sottoporsi al voto di sfiducia (si parla, in questo caso, di \"crisi di governo extraparlamentare\").\nIn alcuni ordinamenti (ad esempio quello tedesco), il rapporto di fiducia intercorre tra primo ministro e parlamento mentre in altri, pi\u00f9 numerosi (ad esempio quello italiano), intercorre tra l'intero governo e il parlamento: la prima soluzione, ovviamente, tende ad accentuare la posizione di preminenza del primo ministro, poich\u00e9 in questo modo i ministri dipendono direttamente solo da lui; la seconda soluzione, invece, accentua la collegialit\u00e0 del governo. Un'altra variabile riguarda quali camere nei parlamenti bicamerali sono coinvolte nel rapporto fiduciario: in alcuni ordinamenti (ad esempio quello britannico) \u00e8 richiesta la fiducia della sola camera bassa, in altri (ad esempio quello italiano) la fiducia di entrambe le camere.\nLa necessit\u00e0 che il primo ministro abbia la fiducia del parlamento limita considerevolmente l'effettivo margine di scelta del capo dello Stato al momento della nomina. In particolare, nei sistemi bipartitici o bipolari il capo dello Stato non pu\u00f2 far altro che nominare primo ministro il \"leader\" del partito o della coalizione che, avendo vinto le elezioni, ha la maggioranza in parlamento. Nei sistemi multipartitici, invece, il capo dello Stato mantiene un pi\u00f9 ampio margine di scelta, soprattutto quando non si delinea in parlamento una coalizione di maggioranza in grado di sostenere il governo.\nIn alcuni sistemi (tipicamente quelli che seguono il cosiddetto sistema Westminster) il primo ministro, come del resto gli altri ministri, deve essere membro del parlamento; in altri (tra i quali quello italiano) pu\u00f2 esserlo o meno, ma di fatto normalmente lo \u00e8; infine, in alcuni sistemi (tra i quali quello francese e molte altre repubbliche semi-presidenziali) il primo ministro non pu\u00f2 essere membro del parlamento e, se lo \u00e8, deve dimettersi al momento della nomina.\nFunzioni di controllo.\nApprovazione del bilancio dello stato.\nLo strumento a disposizione del Parlamento per controllare l'attivit\u00e0 di spesa e di entrata del Governo \u00e8 l'approvazione del bilancio preventivo che il Governo stesso redige (entro il 31 dicembre di ogni anno, secondo l'art. 81 della Costituzione italiana).\nTutte le spese e le entrate debbono essere infatti preventivamente autorizzate dal Parlamento, in base al principio \"no taxation without representation\".\nAltre funzioni di controllo.\nL'autorizzazione alla ratifica dei trattati internazionali compete in buona parte ai Parlamenti, quando non si tratti di accordi stipulati dall'Esecutivo in forma semplificata per la loro rilevanza minore. Storicamente, lo scopo della previsione era evitare che si eludesse il potere legislativo negoziando tra Esecutivi materie rientranti nelle competenze dei rispettivi Legislativi, per poi darvi ingresso nei rispettivi ordinamenti giuridici senza passare per il voto parlamentare.\nIn molti Parlamenti s'\u00e8 estesa la previsione dello svolgimento di uno \"hearing\", nelle sedi consultive su atti del governo, originariamente prevista al Senato statunitense per le nomine di componenti dell'Esecutivo e alti funzionari pubblici (ambasciatori, ecc.).\nAlle funzioni di controllo o ispettive si riconducono le indagini conoscitive.\nFunzioni giurisdizionali.\nIn alcuni ordinamenti costituzionali \u00e8 prevista la natura giudicante del Parlamento, che svolge un ruolo (di propulsione dell'accusa o addirittura di decisione finale) in ordine ai processi nei confronti delle altre cariche dello Stato (es. \"impeachment\" nei regimi anglosassoni ovvero messa in istato d'accusa del Capo dello Stato in quelli continentali).\nUna diversa forma di giurisdizione \u00e8 quella - riservata alle Camere in alcuni ordinamenti, come quello italiano (art. 66 della locale Costituzione) - di verifica dei poteri, per accertare la legittimit\u00e0 delle proclamazioni operate dagli uffici elettorali: la sua sopravvivenza \u00e8 oggetto di contestazioni in dottrina, mantenendo in una \"zona d'ombra\" la tutela giurisdizionale dei ricorrenti che non possono ottenere il mezzo per impugnare la legge in via incidentale alla Corte costituzionale.\nRilevanza mediatica.\nAl centro della vita istituzionale sia delle monarchie costituzionali che delle repubbliche presidenziali - oltre, ovviamente, alle repubbliche parlamentari - il Parlamento \u00e8 anche il luogo in cui la conflittualit\u00e0 politica incontra la sua massima visibilit\u00e0: \"nelle societ\u00e0 moderne il parlamento \u00e8 diventato forse il luogo pi\u00f9 tipico dell\u2019interazione pubblica\".\nDimostrazioni dalle tribune.\nLa violazione della tranquillit\u00e0 decisionale dell'organismo rappresentativo della sovranit\u00e0 popolare costituisce il motivo della disciplina dell'ordine e del silenzio per coloro che sono ammessi nelle tribune aperte al pubblico. Tra le dimostrazioni di tipo simbolico, che nella storia si sono verificate dalle tribune, si annoverano:\nIrruzioni di estranei.\nPoich\u00e9 l'accesso all'aula \u00e8 vietato agli estranei all'istituzione parlamentare, alcuni degli eventi pi\u00f9 traumatici per le democrazie sono passati per l'ingresso di armati nell'emiciclo o nelle sue vicinanze. Tra questi episodi si annoverano:\nTumulti e proteste.\nAnche i tumulti in aula e gli scontri non solo verbali tra parlamentari fanno spesso parte della storia di un Paese, e senz'altro appartengono alla cronaca eventi come:"}
{"id": "3210", "revid": "1327974", "url": "https://it.wikipedia.org/wiki?curid=3210", "title": "Pininfarina", "text": "La Pininfarina \u00e8 un'azienda italiana, attiva nel settore delle carrozzerie per automobili, fondata a Torino il 22 maggio 1930 come Societ\u00e0 anonima Carrozzeria Pinin Farina da Battista Farina (detto \"Pinin\" ovvero Giuseppino in piemontese, in riferimento alla sua somiglianza col padre, Giuseppe appunto), dopo la sua fuoriuscita dall'impresa familiare \"Stabilimenti Farina\", gestita con il fratello Giovanni Farina.\nL'atto di costituzione in Societ\u00e0 Anonima \u00e8 firmato dai soci Battista Farina, Giovanni Battista Devalle, Gaspare Bona (che divenne primo presidente), Pietro Monateri, Arrigo De Angeli, Vincenzo Lancia. Fino al 2011 l'azienda, oltre ai servizi di progettazione e consulenza, era impegnata anche nella produzione di alcuni modelli (da essa disegnati) presso i propri stabilimenti. La societ\u00e0 ha disegnato pi\u00f9 di 100 Ferrari in 65 anni, si tratta della collaborazione pi\u00f9 forte per la carrozzeria torinese, collaborazione che continua tutt'oggi.\nLa societ\u00e0 \u00e8 quotata nell'indice FTSE Italia Small Cap della Borsa Italiana.\nStoria.\nSorta come una piccola attivit\u00e0 artigianale dedita alla costruzione di carrozzerie su ordinazione di facoltosi clienti privati, grazie al finanziamento di una zia della moglie e al fattivo appoggio di Vincenzo Lancia, che per primo credette nelle intuizioni dell'amico \"Pinin\" Farina al quale poi fece carrozzare molte delle sue automobili, divenne negli anni un'industria con la capacit\u00e0 di offrire al mercato automobilistico progettazioni complete di autoveicoli e, pi\u00f9 in generale, di mezzi di trasporto, concepiti anche con l'ausilio di ricerche ingegneristiche avanzate. \"Pinin\" Farina fu tra i primi a interessarsi concretamente di aerodinamica, e il figlio Sergio apport\u00f2 all'industria un approccio pi\u00f9 ingegneristico e meno empirico.\nNei primi anni di vita, fino allo scoppio della seconda guerra mondiale, la societ\u00e0 si fece conoscere per la costruzione artigianale e in piccola serie di carrozzerie particolari progettate su meccaniche in primis del socio Vincenzo Lancia in particolare su Dilambda, dell'Alfa Romeo, della Hispano-Suiza e della FIAT.\n\u00c8 nel momento della prima ricostruzione postbellica che Pininfarina concep\u00ec la prima automobile di fama mondiale, la Cisitalia 202. Presentata nel 1947, fu la prima autovettura che venne esposta al MOMA di New York.\nDa quel momento conosciuta in tutto il mondo, la Pininfarina ha disegnato lo stile di centinaia di autovetture, talune delle quali famose e rinomate. L'azienda \u00e8 poi passata, a partire dal 1961, sotto la guida del figlio del fondatore, Sergio, designer di fama mondiale, che ha proseguito la ricerca sempre restando nel campo delle automobili.\nGi\u00e0 negli anni cinquanta inizi\u00f2 la collaborazione con case automobilistiche straniere, ad esempio la francese Peugeot con cui il rapporto continua anche ai giorni nostri.\nSempre della fine degli anni '50 \u00e8 anche la trasformazione da struttura artigianale ad una vera realt\u00e0 industriale. L'evento di passaggio \u00e8 la produzione per conto della Alfa Romeo di 27.000 Giulietta Spider nata in Pininfarina ispirandosi, per il design dell'auto, alla Lancia Aurelia B24.\nIl decennio 1960-1970 \u00e8 quello che segna la creazione di alcuni tra i modelli pi\u00f9 famosi, come l'Alfa Romeo Spider \"Duetto\", la Lancia Flaminia, la Lancia Flavia coup\u00e9, la Dino 246 e le Fiat \"124 Sport Spider\", \"Dino Spider\".\nA partire dai primi anni '60 a seguito del trasferimento nel nuovo stabilimento di Grugliasco, si riscontra un forte impegno nello sviluppo tecnologico e aerodinamico, prima con la creazione del CCD (Centro di Calcolo e Disegno) e, in seguito, con la costruzione di una galleria del vento in scala naturale, la prima in Italia per le autovetture e una delle poche allora esistenti al mondo. Grazie anche a queste nuove tecnologie escono Ferrari 365 Daytona, 308 GTB e 400, la Fiat 130 Coup\u00e9, la Lancia Montecarlo (che fu la prima auto ad usufruirne) e le Lancia Gamma Berlina e Coup\u00e9 (da cui nacquero anche gli splendidi prototipi Lancia Gamma Olgiata (Station-coup\u00e9), T-Roof (spider) e Scala (berlina 3 volumi). Oltre che per le automobili, nella galleria del vento vengono sperimentate nuove soluzioni annhe per i caravan. \u00c8 del 1978 lo studio aerodinamico per la \"Futura\" della Nardi Caravans, prima roulotte costruita con il frontale inclinato per migliorare il CX.\nSempre a cavallo tra gli anni 70 e primi anni 80, la Pininfarina strinse un accordo con la Lancia, in nome dell'antico legame tra le 2 case torinesi, anche per lo sviluppo di design ed aerodinamica delle sue sportive che in quell'epoca gareggiavano in pista e nei rally: tra queste la Lancia Beta Montecarlo Turbo, la Lancia LC1, Lancia LC2, Lancia 037, Lancia Delta S4 e i prototipi Lancia ECV e ECV2.\nDalla produzione di sole carrozzerie su telai di altri, l'azienda pass\u00f2 alla costruzione di intere vetture come la Fiat Campagnola e l'Alfa Romeo 33 Giardinetta. Nel frattempo strinse rapporti con ulteriori costruttori internazionale come la Honda e la Jaguar.\nNel 1986 l'azienda decide un ulteriore salto di qualit\u00e0 con la quotazione delle sue azioni in borsa, mentre le sue attivit\u00e0 produttive sono rivolte verso altri modelli di automobile, tra i quali si possono citare: Ferrari Testarossa, Alfa Romeo Spider, Fiat Fiorino, Lancia Thema Station Wagon e molte Peugeot. Per quanto riguarda il reparto design e progettazione sono di questi anni nuovi accordi all'estero con Daewoo, Cadillac (ad esempio la Cadillac Allant\u00e9), Bentley e Mitsubishi, nonch\u00e9 il disegno delle serie x05 e alcune x06 della Peugeot, Alfa Romeo 164, Ferrari 288 GTO, Ferrari F40 e Fiat Coup\u00e9.\nQuesti primi anni del secolo sono dedicati ad altri modelli importanti e conosciuti, la Hyundai Matrix, Ferrari 575M Maranello e Ferrari Enzo, Mitsubishi Pajero Pinin, Alfa Romeo GTV, oltre che a modelli unici come la Ferrari P4/5.\nCome molte altre aziende di design automobilistico, oltre alle vetture poi entrate in produzione di serie, la Pininfarina ha presentato ai vari saloni delle vetture concept car tra le quali si possono segnalare la Ferrari Modulo del 1970, la Ferrari Rossa Concept del 2000 e la Maserati Birdcage 75th del 2005.\nLa mattina del 7 agosto 2008, Andrea Pininfarina, presidente e amministratore delegato della storica carrozzeria torinese, muore sul colpo in un incidente stradale a Trofarello, nei pressi del Centro Stile di Cambiano, schiantandosi con il suo scooter in un'auto sbucata da una via laterale. Gli Succede alla presidenza dell'azienda il fratello Paolo.\nNei primi giorni di dicembre 2008 il designer italo-statunitense Jason Castriota, \u00e8 passato alla carrozzeria Bertone diventandone direttore stilistico. Castriota per Pininfarina realizz\u00f2 molte auto fra cui la Ferrari P4/5, la Maserati Birdcage 75th, Rolls Royce Hyperion, e collabor\u00f2 alla realizzazione di Maserati GranTurismo, Ferrari 599 GTB Fiorano.\nSempre creazione della carrozzeria torinese \u00e8 la Ferrari 458 Italia, presentata in anteprima nel luglio 2009 e destinata al Salone dell'automobile di Francoforte dello stesso anno per la presentazione ufficiale.\nIl 1\u00ba aprile 2011 il designer Fabio Filippini viene nominato Direttore Design e assume la guida di un team che conta un centinaio di creativi e progettisti.\nIl 3 luglio 2012 viene a mancare Sergio Pininfarina, che ha guidato la crescita dell'azienda nell'ultimo mezzo secolo (1961-2001). Sempre nel 2012 Pininfarina stringe un accordo con la cinese South East Motor per realizzare il design di una gamma di modelli destinati alla produzione; il primo frutto della collaborazione \u00e8 la crossover DX7, medio-compatta che viene presentata nel 2015 dopo un lavoro di circa 3 anni ed entra in produzione per il mercato locale. A seguire viene presentata la DX3, crossover compatta sempre destinata alla Cina.\nIl 14 dicembre 2015 viene comunicata la cessione dell'azienda, in grave insolvenza, al gruppo indiano Mahindra &amp; Mahindra al prezzo di 1,10 euro per azione: allo stesso importo viene l'OPA obbligatoria senza per\u00f2 raggiungere l'obiettivo del delisting del titolo.\nStabilimenti.\nPininfarina inizi\u00f2 l'attivit\u00e0 produttiva nello storico stabilimento di corso Trapani 107 a Torino, che lasci\u00f2 a met\u00e0 degli anni '50 per trasferirsi a Grugliasco, allora in aperta campagna.\nDa l\u00ec crebbe con continuit\u00e0 e al momento di sua massima espansione, il 1999, Industrie Pininfarina disponeva di ben 3 unit\u00e0 produttive in Italia, tutte nel torinese: a Grugliasco appunto (lastroferratura, verniciatura e carrozzeria), San Giorgio Canavese (carrozzeria Marchi vari) e infine Bairo (carrozzeria Marchio Mitsubishi).\nOltre ai 3 siti elencati, Industrie Pininfarina disponeva della galleria del vento annessa al sito di Grugliasco, del Centro Stile di Cambiano e del sito di Uddevalla in Svezia, in joint venture con Volvo.\nTutto il ciclo produttivo era concentrato nel sito di Grugliasco (escluso lo stampaggio eseguito da fornitori esterni) dove oltre alla lastratura ed alla verniciatura veniva eseguita la carrozzeria (a Grugliasco vennero prodotte tra le altre la Fiat 124 Sport Spider e l'Alfa Romeo 33 Giardinetta 4x4).\nSegu\u00ec lo stabilimento di San Giorgio Canavese, nato nel 1987 per produrre la Cadillac Allant\u00e9 e dedicato solo a tale auto. Conclusa la vita della Allant\u00e9, fu dismessa la carrozzeria di Grugliasco dove rimasero e furono ampliate la lastroferratura e la verniciatura. Quest'ultima fu completamente rinnovata nel 1998 con una nuova linea all'acqua denominata non a caso Cielo Azzurro.\nLa carrozzeria lasci\u00f2 quindi Grugliasco e fu trasferita a San Giorgio dove le scocche finite (verniciate, lucidate e controllate) venivano trasportate su bisarca da Grugliasco. Tra le altre a San Giorgio sono state messe in strada auto di grosso successo commerciale come la Fiat Coup\u00e9, la Peugeot 406 Coup\u00e9 e la Lancia K SW.\nInfine, per la produzione della Mitsubishi Pajero Pinin nacque lo stabilimento di Bairo - non lontano da San Giorgio - acquistando, ampliando e ristrutturando totalmente il sito esistente ed abbandonato della Elcat, azienda produttrice di sedili per auto fallita. Mitsubishi finanzi\u00f2 pi\u00f9 di 2/3 del costo della realizzazione dell'impianto pur che fosse dedicato a soli modelli a suo Marchio. Il sito fu inaugurato nel 1999 alla presenza dei Presidenti rispettivamente di Pininfarina Sergio Pininfarina e di Mitsubishi Katsuhiko Kawasoe.\nLa Pajero Pinin non ebbe il successo sperato, probabilmente anche a causa dell'offerta di sole motorizzazioni a ciclo Otto e nessuna a ciclo Diesel, mentre le auto prodotte in quel periodo a San Giorgio sopra citate arrivarono a fine carriera e i modelli che li sostituirono ebbero ben poca fortuna commerciale: le Alfa Romeo GTV e Spider restyling prima, le Alfa Romeo Brera e Spider poi e, infine, le Ford Ka e Focus entrambe nella versione Coup\u00e9 Cabriolet (la Ka fu denominata \"StreetKa\"). A Bairo, Mitsubishi tent\u00f2 anch'essa ma senza successo la carta Coup\u00e9 Cabriolet con la Colt CZC per utilizzare le linee in via di dismissione della Pajero Pinin ma, alla fine della breve vita della \"Colt CZC\", Mitsubishi gett\u00f2 la spugna e cedette le proprie quote del sito a Industrie Pininfarina. \nFu cos\u00ec che, complice la crisi dell'auto dei primi anni 2000 e la modularit\u00e0 dei pianali che consent\u00ec ai produttori di costruire in casa anche auto di nicchia, i tre stabilimenti uno dietro l'altro chiusero, portando Industrie Pininfarina a dichiarare nel 2011 la dismissione dell'attivit\u00e0 produttiva, ritirandosi nel Centro Stile di Cambiano.\nDei 3 siti l'unico che ha ancora visto attivit\u00e0 produttiva \u00e8 quello di Bairo, dove viene prodotta da Cecomp spa la Blue Car - l'auto elettrica che Pininfarina aveva sviluppato in partnership con il francese Vincent Bollor\u00e8 - affittando il ramo d'Azienda a Pininfarina.\nUno spiraglio si ebbe anche per il sito di Grugliasco con l'acquisto dell'impianto da parte della Regione Piemonte per affittarlo a De Tomaso di GianMario Rossignolo, che l\u00ec avrebbe dovuto produrre delle rivoluzionarie auto in alluminio cominciando dalla De Tomaso Deauville, e per cui si fece finanziare dalla Regione Piemonte i Corsi di Formazione alle maestranze passate contestualmente da Industrie Pininfarina a De Tomaso. N\u00e9 i Corsi n\u00e9 la produzione furono mai avviati e la vicenda fin\u00ec nelle aule giudiziarie e lo stabilimento fu abbandonato, mentre rimase a Pininfarina la, per altro ormai obsoleta, galleria del vento. Intanto, la joint venture a Uddevalla con il costruttore Volvo per la realizzazione della C70 fu sciolta con il termine del ciclo produttivo del modello.\nRiassumendo, Pininfarina dal 2011 non ha pi\u00f9 prodotto auto, e all'azienda al momento della vendita a Mahindra rimanevano operativi il Centro Stile e Ingegneria di Cambiano e la galleria del vento di Grugliasco (utilizzata per\u00f2 ormai solo marginalmente per il settore automotive, dedicandola a settori diversi quali biciclette, tute da sci, tende da sole, ecc.), il sito dismesso di San Giorgio e il sito di Bairo parzialmente locato a terzi, oltre alle sedi in Germania, Cina e USA. L'ultimo stabilimento aveva 127 dipendenti.\nEd \u00e8 cos\u00ec che, come gi\u00e0 citato, la Seglap SS, una delle finanziarie della famiglia Pininfarina, ha infine ceduto le proprie azioni quotate alla Borsa Milano al Gruppo Mahindra a 1,10 \u20ac ciascuna, mentre nel settembre 1999 raggiunsero il massimo storico di \u20ac 56,31, registrando quindi una perdita del valore in 16 anni, di ben il 98%.\nAltre attivit\u00e0 e riconoscimenti.\nNel 2002 la rivista specializzata \"Automotive News Europe\" decreta l'ingresso del Fondatore Battista \"Pinin\" Farina nella \"European Automotive Hall of Fame\", istituzione creata per celebrare gli uomini che hanno fatto la storia dell'automobile, mentre il \"College for Creative Studies\" (CCS) di Detroit, una delle maggiori istituzioni di cultura artistica degli Stati Uniti, ha conferito a Sergio Pininfarina la laurea honoris causa in Belle Arti; quest'ultimo \u00e8 stato anche inserito nell'Automotive Hall of Fame nel 2007.\nNel 2008 e nel 2014, l'azienda viene premiata con il prestigioso premio Compasso d'oro per le automobili Pininfarina Nido e Ferrari F12berlinetta.. Oltre al Compasso d'Oro per la F12berlinetta, la Pininfarina riceve anche la Menzione d'Onore, sempre dall'ADI per la Pininfarina Cambiano\nL'opera grafica di Pininfarina non si limit\u00f2 comunque solo al mondo dell'automobile: ad esempio, porta la firma di Pininfarina la Torcia dei Giochi olimpici invernali di Torino 2006, cos\u00ec come il tripode che \u00e8 stato acceso il 10 febbraio 2006.\nNell'anno 2006 Pininfarina collabora con la ELK Fertighaus AG, disegnando la casa prefabbricata in legno elk.arte, nella quale diversi moduli possono essere combinati in base alle esigenze particolari.\nPininfarina ha anche disegnato tram diffusi in tutto il mondo, come il Sirio di AnsaldoBreda ed il Cobra in esercizio a Zurigo.\nL'azienda nel 2007 si \u00e8 anche occupata della progettazione del \"\"\"The Keating Hotel\"\" un albergo di lusso situato a San Diego in California.\nNel 2012 da Pininfarina sono stati firmati gli interni dell'aereo di linea Sukhoi Superjet 100."}
{"id": "3212", "revid": "72396", "url": "https://it.wikipedia.org/wiki?curid=3212", "title": "Paesi ex-comunisti", "text": ""}
{"id": "3217", "revid": "9", "url": "https://it.wikipedia.org/wiki?curid=3217", "title": "Premi Nobel", "text": ""}
{"id": "3221", "revid": "6923", "url": "https://it.wikipedia.org/wiki?curid=3221", "title": "Vincitori del premio Nobel per la fisica", "text": "Segue un elenco dei vincitori del Premio Nobel per la fisica, uno dei cinque premi istituiti da Alfred Nobel. Il Premio viene assegnato annualmente dall'Accademia Reale Svedese delle Scienze. La premiazione annuale avviene a Stoccolma il 10 dicembre, l'anniversario della morte di Nobel. Il vincitore riceve una medaglia, un diploma, e un premio monetario che \u00e8 variato nel corso degli anni. \nElenco dei vincitori.\nFonte: Nobelprize.org - Premi Nobel per la fisica\nStatistiche.\nNumero di vincitori per paese.\nVengono considerati i paesi in cui sono nati i singoli vincitori."}
{"id": "3224", "revid": "367445", "url": "https://it.wikipedia.org/wiki?curid=3224", "title": "Vincitori del premio Nobel per la medicina", "text": "La voce presenta un elenco dei vincitori del Premio Nobel per la medicina. Il Premio viene assegnato annualmente dall'Istituto Karolinska, e non dall'Accademia reale svedese delle scienze, come avviene per la maggior parte dei premi Nobel. \nStatistiche.\nNumero di vincitori per paese.\nVengono considerate le cittadinanze e le eventuali naturalizzazioni dei vincitori."}
{"id": "3225", "revid": "1980365", "url": "https://it.wikipedia.org/wiki?curid=3225", "title": "Premio Nobel", "text": "Il premio Nobel (: ; pronuncia svedese: ) \u00e8 un'onorificenza di valore mondiale attribuita annualmente a personalit\u00e0 viventi che si sono distinte nei diversi campi dello scibile umano, apportando \u00abi maggiori benefici all'umanit\u00e0\u00bb per le loro ricerche, scoperte e invenzioni, per l'opera letteraria, per l'impegno in favore della pace mondiale.\nStoria.\nAlfred Nobel nacque il 21 ottobre 1833 a Stoccolma, figlio di un imprenditore edile svedese. Provetto chimico, ingegnere e inventore, dopo esser divenuto nel 1894 presidente della societ\u00e0 Bofors, Nobel mise a punto diversi esperimenti sugli esplosivi: fu cos\u00ec che egli accumul\u00f2 un'ingente quantit\u00e0 di denaro, derivante dai brevetti delle sue 355 invenzioni, la pi\u00f9 famosa delle quali \u00e8 la dinamite, scoperta forse accidentalmente impiegando le propriet\u00e0 assorbenti della farina fossile sulla nitroglicerina. Grazie a ulteriori ricerche Nobel prepar\u00f2 anche altri tipi di esplosivi deflagranti, fra cui la balistite (una delle cosiddette \u00abpolveri senza fumo\u00bb).\nNel marzo del 1888, Ludvig Nobel, fratello maggiore di Alfred, mor\u00ec dilaniato da un'esplosione durante un esperimento. Alcuni giornali francesi, ritenendo che il defunto fosse lo stesso Alfred, annunciarono la sua morte con toni tutt'altro che lusinghieri:\nNobel fu profondamente scosso dalla condanna di questo necrologio prematuro, tanto che incominci\u00f2 a temere come sarebbe stato ricordato dai posteri. Fermo nella decisione di apparire come un generoso filantropo e non come uno spietato industriale, decise di destinare il 94% della sua immensa fortuna all'istituzione di un premio da attribuire a chi rende \u00abi maggiori servizi all'umanit\u00e0\u00bb nei campi della chimica, fisica, medicina, letteratura, o nel favorire relazioni pacifiche tra i popoli della Terra. Fu cos\u00ec che nacque il premio Nobel, regolarmente assegnato nelle sue varie declinazioni a partire dal 1901. Ragnar Sohlman e Rudolf Lilljequist, gli esecutori delle ultime volont\u00e0 di Nobel (morto nel 1896 nella sua villa a Sanremo), istituirono la fondazione Nobel per la gestione del patrimonio di Nobel (31 milioni di corone svedesi) e per la distribuzione dei premi.\nIl testamento.\nDi seguito si riporta il testo delle disposizioni testamentarie di Nobel:\nDescrizione.\nIl premio, gestito dalla Fondazione Nobel, fu istituito in seguito alle ultime volont\u00e0 di Alfred Bernhard Nobel. La prima assegnazione dei premi risale al 1901, quando furono consegnati il premio per la pace, per la letteratura, per la chimica, per la fisiologia o la medicina e per la fisica. Non esiste invece il premio per la matematica. Dal 1969 esiste inoltre il premio per l'economia in memoria di Alfred Nobel, istituito in seguito a una donazione della banca nazionale di Svezia e da allora gestito insieme ai premi originari.\nI premi sono generalmente assegnati in ottobre e la cerimonia di consegna si tiene a Stoccolma presso il Konserthuset (\"Sala dei concerti\") il 10 dicembre, anniversario della morte del fondatore, con esclusione del premio per la pace che si assegna anch'esso il 10 dicembre, ma ad Oslo. I premi nelle specifiche discipline (fisica, chimica, fisiologia o medicina, letteratura ed economia) sono comunemente ritenuti i pi\u00f9 prestigiosi assegnabili in tali campi. Anche il premio Nobel per la pace conferisce grande prestigio, tuttavia per l'opinabilit\u00e0 delle valutazioni politiche la sua assegnazione \u00e8 stata qualche volta accompagnata da polemiche.\nIl Nobel prevede l'assegnazione di una somma di denaro. Fino al 2011 consisteva in 10 milioni di corone; dal 2012 la somma \u00e8 stata ridotta del 20% ma poi nel 2017 \u00e8 stata aumentata sino a 9 milioni di corone ( euro). I premi vengono ancora finanziati grazie agli interessi ottenuti sul capitale donato da Alfred Nobel, all'inizio del secolo scorso.\nCasi particolari.\nLa storia dei Nobel ha visto spesso la premiazione delle stesse persone in edizioni differenti, oppure di membri della stessa famiglia o di organizzazioni e membri di organizzazioni che nel corso degli anni hanno meritato pi\u00f9 volte l'assegnazione del premio.\nDue premi.\nSono quattro le persone che hanno finora ricevuto due premi Nobel:\nDi queste quattro, fu il solo Linus Pauling a vincere per due volte il prestigioso premio come singola persona.\nOrganizzazioni.\nIl premio Nobel per la pace \u00e8 stato attribuito pi\u00f9 volte a persone e istituzioni legate a importanti enti internazionali. La Croce Rossa ha ricevuto il premio cinque volte:\nLe Nazioni Unite ed enti o personaggi a essa correlati hanno ricevuto il premio nove volte:\nInfine l'Unione europea si \u00e8 vista assegnare tale riconoscimento nel 2012.\nCritiche.\nIl premio Nobel non \u00e8 stato esente da critiche nella sua storia, con assegnazioni particolarmente discusse o \"mancate\":\nUn'ulteriore osservazione continuamente posta \u00e8 l'assenza del riconoscimento per la matematica, la cui massima onorificenza \u00e8 la Medaglia Fields, sebbene sia un premio quadriennale soggetto al vincolo dell'et\u00e0 inferiore ai 40 anni. Secondo una tesi diffusa, pur senza particolare fondamento, il premio per la matematica non sarebbe stato istituito in quanto Nobel avrebbe scoperto che una sua amante lo aveva tradito con un famoso matematico svedese, G\u00f6sta Mittag-Leffler. Istituendo il premio per la matematica l'Accademia Reale svedese lo avrebbe probabilmente assegnato proprio a Mittag-Leffler per i suoi studi sulle funzioni analitiche, sul calcolo delle probabilit\u00e0 e sulle equazioni differenziali omogenee."}
{"id": "3227", "revid": "123655986", "url": "https://it.wikipedia.org/wiki?curid=3227", "title": "Perl", "text": "Perl \u00e8 un linguaggio di programmazione ad alto livello, dinamico, procedurale e interpretato, creato nel 1987 da Larry Wall. Perl ha un singolare insieme di funzionalit\u00e0 ereditate da C, scripting shell Unix (sh), Awk, sed e in diversa misura da molti altri linguaggi di programmazione, compresi alcuni linguaggi funzionali.\nDescrizione.\nBench\u00e9 sia molto noto come linguaggio per lo sviluppo di CGI, Perl \u00e8 stato creato inizialmente come ausilio ai sistemisti, come linguaggio di manipolazione di testo e file. Infatti \u00e8 anche detto \"Practical Extraction and Report Language\", ma questo \u00e8 un acronimo inverso. Pertanto secondo la documentazione stessa di Perl, non vi si dovrebbe mai riferire come \"PERL\", ma come \"Perl\" o \"perl\" a seconda che si intenda il linguaggio in quanto tale o una specifica implementazione rispettivamente.\nSi \u00e8 evoluto nel tempo, anche grazie ad un potente sistema di moduli, in un linguaggio a carattere pi\u00f9 generale, comprendente l'elaborazione di immagini, l'interrogazione di banche dati, i processi di comunicazione via rete ed utilizzabile in tutti quegli ambiti in cui non siano strettamente necessarie le performance di un linguaggio compilato a un pi\u00f9 basso livello, offrendo in aggiunta tempi di sviluppo molto pi\u00f9 rapidi. \u00c8 quindi anche utilizzato per la prototipizzazione di programmi da implementarsi in altri linguaggi.\nIl linguaggio \u00e8 stato pensato per essere pratico; esso non \u00e8 mai stato pensato per essere compatto, elegante o minimale, infatti il suo motto \u00e8 riassunto nell'acronimo \"TMTOWTDI\" (There is More Than One Way To Do It), che in italiano molto indicativamente significa \"c'\u00e8 pi\u00f9 di un modo per farlo\". Larry Wall ha detto che l'obiettivo di Perl \u00e8 \u00abrendere le cose facili, facili, e quelle difficili, possibili\u00bb (\u00ab\"Make the easy things easy, and the hard things possible.\u00bb\").\nPerl supporta sia il paradigma procedurale che quello ad oggetti, ha potenti funzioni per l'elaborazione dei testi ed \u00e8 dotato di una delle maggiori collezioni di moduli prodotte dalla sua vasta comunit\u00e0 di utenti.\nCaratteristiche.\nSe a prima vista il Perl appare largamente derivato dal C, in verit\u00e0 ha ricevuto questa somiglianza mediata dai linguaggi di scripting delle shell.\nPerl \u00e8 un linguaggio procedurale non tipizzato con variabili, espressioni, assegnamenti, blocchi delimitati da graffe, strutture di controllo e subroutine.\nQueste ultime possono essere intese come funzioni e il Perl ha numerose doti mediate dai linguaggi funzionali.\nLe variabili hanno un prefisso ($ per variabili scalari, @ per array, % per hash) detto \"sigillo\" e se questo in parte ha determinato la ricchezza sintattica del Perl, permette l'interpolazione delle variabili nelle stringhe. Come le shell Unix, Perl \u00e8 dotato di molte funzioni di serie per i compiti pi\u00f9 comuni come ordinamento ed accesso al sistema operativo. (In verit\u00e0 solo 279 nel nucleo principale del perl, contro le oltre 3000 del PHP).\nPerl ha preso i vettori associativi (conosciuti come 'hash') da awk e le espressioni regolari da sed. Queste semplificano e facilitano molto il parsing ed i compiti di trattamento del testo e dei dati.\nInoltre c'\u00e8 la possibilit\u00e0 di integrare codice scritto in C in un programma Perl cos\u00ec come viceversa (aggiungere o riscrivere parti in C/C++ in applicazioni o package Perl, o inserire un embedded Perl in programmi C).\nIn verit\u00e0 con i moduli Inline:: sono diversi i linguaggi in cui possono essere definite le funzioni di un sorgente Perl.\nPerl \u00e8 comunemente ritenuto un linguaggio interpretato, ossia che per essere eseguito viene interpretato al momento dell'esecuzione. In realt\u00e0, la prima cosa che fa l'interprete \u00e8 di trasformare il codice sorgente in bytecode, un po' come Java; sul bytecode crea un grafo intermedio sul quale applica ottimizzazioni, ed \u00e8 questo grafo ad essere interpretato. Questo approccio permette di limitare la lentezza tipica dei linguaggi interpretati. La versione del Perl 6, in via di sviluppo da alcuni anni, divide l'esecutore del bytecode (o virtual machine) dal linguaggio in modo tale da permetterne l'utilizzo anche da compilatori di altri linguaggi, tra cui Tcl, Python, Java, etc.\nLa virtual machine che ne deriva sar\u00e0 una nuova base per lo sviluppo di linguaggi liberi e consentir\u00e0 livelli di ottimizzazioni molto elevati e indipendenza dallo sviluppo dei linguaggi sovrastanti.\nNonostante il Perl 6 non sia ancora distribuito, alcune idee sono percolate nella versione stabile del Perl 5.8 e molte altre avranno un riscontro in Perl 5.10. Un prototipo del Perl 6, chiamato Pugs, \u00e8 stato sviluppato in Haskell e si sta verificando una interessante fertilizzazione reciproca tra le due comunit\u00e0 (Perl ed Haskell).\nAncora una volta \u00e8 stato messo in evidenza come il Perl sia un linguaggio \"socievole\", che tende quindi a interagire con gli altri linguaggi e ambienti di sviluppo, siano essi: dialetti shell, altri linguaggi interpretati, linguaggi specializzati (come l'SQL), o i pi\u00f9 comuni linguaggi compilati. Questa \u00e8 la ragione che determina il successo di Perl nell'integrazione di sistemi diversi.\nPerl \u00e8 nato in ambiente Unix e distribuito contemporaneamente con due licenze liberali, la GPL e la Licenza Artistica, \u00e8 disponibile anche per i sistemi operativi Microsoft Windows e MacOS precedente alla versione Mac OS X (che appartiene alla famiglia Unix).\nL'implementazione per Windows pi\u00f9 diffusa viene distribuita da una societ\u00e0, la ActiveState, che da\nun lato offre sotto una licenza libera moduli specifici per il sistema operativo Windows, dall'altro vende degli ambienti di sviluppo integrati, sia per Perl che per altri linguaggi open source quali ad esempio Python e Tcl.\nBench\u00e9 il Perl sia stato una delle grandi novit\u00e0 nel campo della programmazione, il giudizio su di esso da parte della comunit\u00e0 di programmatori \u00e8 vario:\nWall - che per formazione \u00e8 un linguista - ritiene questa libert\u00e0 semantica un pregio, in quanto pi\u00f9 simile al linguaggio umano. Un ulteriore aspetto positivo che attrae i programmatori \u00e8 l'ampia disponibilit\u00e0 di moduli distribuiti con licenze open source, quasi sempre le stesse di Perl. Moduli solitamente documentati bene, in quanto il linguaggio stesso offre il Pod, un modo di includere la documentazione all'interno del codice, garantendo cos\u00ec che assieme al modulo ci sia pure la documentazione. La comunit\u00e0 ha creato un sito particolare, chiamato CPAN, il quale organizza per argomenti i moduli ritenuti particolarmente validi. I moduli stessi non sono archiviati in quel sito, ma rimangono sui siti scelti dai loro autori. Infine, in quanto linguaggio interpretato e dunque sempre distribuito con il codice sorgente visibile, favorisce la pratica liberale.\nAltre caratteristiche importanti di Perl sono:\nAlcune caratteristiche del Perl, tra cui la sintassi, permettono una sintesi raramente possibile con altri linguaggi ed impossibile con linguaggi tipo Java e i sorgenti possono dunque essere molto densi di significato, tanto da risultare criptici a chi non ne conosca i rudimenti. In compenso su Internet c'\u00e8 cos\u00ec tanta documentazione sul Perl che \u00e8 possibile avvicinarsi rapidamente al linguaggio e con opportuni testi di riferimento iniziarne la strada dell'apprendimento.\nIl linguaggio e l'interprete vengono sviluppati da un gruppo di circa cento sviluppatori, guidati da Wall, il quale prende le decisioni finali su cosa includere nel codice. Gli sviluppatori hanno creato il Perl Institute per facilitare lo sviluppo di Perl e migliorarne la visibilit\u00e0 e organizzano conferenze. Wall stesso lavora per la O'Reilly, una casa editrice che sostiene attivamente il movimento Open Source.\nPerl fa parte degli strumenti standard dei sistemi operativi Unix. Il suo aggiornamento pu\u00f2 essere fatto sia da Internet che tramite le distribuzioni dei sistemi operativi liberi, quali GNU/Linux,\nBSD, ecc. Le versioni per Windows possono anch'esse essere scaricate da Internet. Ad alcuni manuali di Perl viene allegato un CD-Rom comprendente le versioni per diversi sistemi\noperativi e tutti i moduli compresi nel CPAN.\nLa comunit\u00e0 Perl \u00e8 sovente attaccata per l'assenza di un IDE come quelli presenti per Java che rendano semplice l'avvicinamento al linguaggio da parte dei neofiti.\nIn realt\u00e0 la ricchezza espressiva del Perl rende complicata la realizzazione di un IDE che evidenzi errori di costruzione degli statement, e dati i numerosi valori di default delle funzioni base risulterebbe oltremodo difficile comprendere in automatico cosa vuole ottenere il programmatore, dove c'\u00e8 un errore o forse no. Tuttavia Eclipse contiene un'estensione per il Perl e forse altri editor di codice seguiranno.\nProgrammi di esempio.\nLeggere lo standard input in formato CSV e stamparne i 2 campi iniziali.\nwhile(&lt;&gt;) {\n my @campo=split /,/;\n print \"$campo[0],$campo[1]\\n\";\nIn questo esempio vi sono una serie di default che non \u00e8 possibile comprendere senza una spiegazione:\nLo stesso programma poteva essere riscritto nella seguente forma:\nwhile(&lt;&gt;) {\n my ($campo1,$campo2)=split /,/;\n print \"$campo1,$campo2\\n\";\nIn questo secondo caso notiamo come sia possibile scrivere lo stesso programma in un altro modo.\nEsistono molte altre scritture di questo stesso breve programma.\nNota: la dichiarazione \"my\" non \u00e8 strettamente necessaria a meno che non si utilizzi il modulo pragmatico \"strict\", ma quest'ultimo \u00e8 raccomandato dalla stragrande maggioranza di programmatori perl, insieme a \"warnings\", poich\u00e9 restringe la libert\u00e0 del programmatore in modi che prevengono di compiere errori di programmazione banali ma molto comuni, obbligando a pratiche di programmazione pi\u00f9 disciplinate che in altri linguaggi sono imposte di default."}
{"id": "3232", "revid": "1573940", "url": "https://it.wikipedia.org/wiki?curid=3232", "title": "Passer domesticus", "text": "La passera europea, o passera oltremontana (Passer domesticus ) \u00e8 un uccello dei Passeridi; comunemente passero o passerotto, presenta una distribuzione cosmopolita. Da non confondere con la passera d'Italia, la specie comunemente presente nella penisola italiana.\nDa alcuni anni la popolazione \u00e8 in declino in varie parti d'Europa, senza che vi sia una causa certa.\nDescrizione.\nIl piumaggio dei maschi adulti differisce dal piumaggio delle femmine e degli immaturi. Il maschio \u00e8 facilmente confondibile con le altre specie del genere \"Passer\", se non fosse per il vertice grigio. La taglia \u00e8 di circa 15 cm, per 32 g di peso.\nBiologia.\n\u00c8 una specie molto socievole, infatti possono stare in gruppi di una decina di esemplari e spesso si avvicinano agli umani per cercare cibo. \u00c8 granivoro, ma in estate non disdegna larve e insetti. I passeri europei per liberarsi dei parassiti fanno \"bagni di terra\". Vive in media 5 o 6 anni.\nRiproduzione.\nIl maschio prepara pi\u00f9 nidi, nei posti pi\u00f9 disparati ma sempre comodi: sotto le tegole, negli anfratti di edifici e occasionalmente sugli alberi. La paglia \u00e8 la componente principale dei suoi nidi, che poi imbottisce con piume di altri uccelli; l'ingresso del nido \u00e8 sempre laterale. La femmina che si far\u00e0 attirare in uno dei nidi preparati dal maschio, vi deporr\u00e0 dalle 4 alle 8 uova, come arriva la primavera; la nidiata \u00e8 svezzata da entrambi i genitori.\nSpostamenti.\nNon migra e, in zone abitate, si lascia avvicinare facilmente dalle persone. Vive in stormi anche grandi ed \u00e8 socievole anche nel periodo di cova.\nDistribuzione e habitat.\nL'areale originario di questa specie si estende dall'Europa, al Nord Africa all'Asia. A seguito di ripetute introduzioni da parte dell'uomo si \u00e8 naturalizzata anche in America, in Africa australe e in Oceania, divenendo di fatto una specie a distribuzione cosmopolita.\nL'areale di questa specie non comprende per\u00f2 l'Italia (a parte alcune aree di confine). In Sicilia e in Sardegna essa \u00e8 sostituita dalla passera sarda (o passero spagnolo), diffusa anche in Spagna, in Grecia e in Nordafrica, paesi nei quali pu\u00f2 coesistere con \"Passer domesticus\". Nelle restanti regioni d'Italia \u00e8 sostituita dal passero italiano (o passera d'Italia), quasi-endemismo del nostro paese (fuori d'Italia \u00e8 presente in Corsica, in Canton Ticino, in aree alpine di frontiera e a Creta). In Sicilia sono presenti sia il passero spagnolo che il passero italiano. Le due specie suddette hanno abitudini e aspetto simili al congenere \"Passer domesticus\"; evidente comunque la differenza nel colore della testa del maschio.\nSistematica.\nIl Congresso Ornitologico Internazionale riconosce le seguenti sottospecie:"}
{"id": "3233", "revid": "125803283", "url": "https://it.wikipedia.org/wiki?curid=3233", "title": "Philip K. Dick", "text": "In vita noto perlopi\u00f9 nell'ambito della fantascienza, la sua fama crebbe notevolmente presso la critica e il grande pubblico dopo la sua morte, in Patria cos\u00ec come in Europa (in Francia e in Italia negli anni ottanta divenne un vero e proprio scrittore di culto, anche in seguito al successo del film \"Blade Runner\" del 1982, liberamente tratto dal suo romanzo \"Il cacciatore di androidi\"), venendo dunque ampiamente rivalutato come un importante autore postmoderno, precursore della corrente artistico-letteraria dell'Avantpop. Gli sono stati dedicati molteplici studi critici che lo collocano ormai tra i classici della letteratura contemporanea.\nTemi centrali dei suoi visionari racconti e romanzi, per molti aspetti antesignani delle atmosfere tipiche del cyberpunk, sono i molteplici processi manipolativi del tessuto sociale da parte delle strutture di potere, la simulazione e dissimulazione della realt\u00e0, la comune concezione del \"falso\", l'assuefazione alle sostanze stupefacenti - con annessi disturbi psichici da essa scaturitevi - e l'indefessa indagine gnostico-mistica del divino.\nBiografia.\nNato a Chicago da parto prematuro, con la sorella gemella Jane Charlotte, in una famiglia dai legami burrascosi (la madre, da lui descritta come nevrotica, divorzi\u00f2 dal padre pochi anni dopo la nascita dei gemelli), Philip Dick trascorse un'infanzia e un'adolescenza solitarie e tormentate: la sorellina mor\u00ec a poche settimane dalla nascita, forse a causa di un'intolleranza al latte materno. Con lei, per tutta la vita, Dick mantenne un profondo, morboso legame alimentando, nei suoi confronti, un mai sopito senso di colpa unitamente a un forte senso di incompletezza (per sua espressa volont\u00e0 fu sepolto accanto a lei, in una tomba doppia). Dopo il divorzio, la madre si trasfer\u00ec a Berkeley portandolo con s\u00e9. Philip era un bambino tranquillo che amava leggere e ascoltare musica classica, incoraggiato dalla madre. In California trascorse gran parte della vita.\nPoich\u00e9 non riusciva ad accettare la scomparsa della sorella, a 14 anni la madre lo port\u00f2 da uno psichiatra, il primo di una lunga serie. In California frequent\u00f2 l'Universit\u00e0 di Berkeley senza concludere gli studi a causa della sua militanza nel movimento contro la guerra di Corea e del suo pacifismo; per continuare gli studi universitari avrebbe dovuto sostenere un corso di addestramento\u00a0\u2013 ROTC\u00a0\u2013 come ufficiale della riserva, all'epoca obbligatorio, avendo problemi a causa del maccartismo di quegli anni. Incominci\u00f2 a lavorare in un negozio di dischi dove conobbe la prima moglie, Jeanette Marlin (il matrimonio dur\u00f2 da maggio a novembre '48). Le sue affermazioni secondo cui in quel periodo avrebbe lavorato in una radio locale non sono mai state provate, anche se potrebbe aver scritto testi pubblicitari per qualche emittente di Berkeley.\nFantascienza.\nL'incontro con la fantascienza probabilmente avvenne per caso nel 1949 (anche se il suo primo racconto, \"Stability\", pubblicato postumo, fu scritto nel 1947), quando invece di una rivista di divulgazione scientifica acquist\u00f2 per sbaglio una di fantascienza (la circostanza non \u00e8 certa). Esord\u00ec nel 1952 sulla rivista \"Planet Stories\". Lasciata la prima moglie, si rispos\u00f2 con Kleo Apostolides (dal 14 giugno 1950 al 1959), militante comunista di origini greche. Al negozio conobbe un editore di gialli e fantascienza e incoraggiato da Kleo pubblic\u00f2 i primi romanzi e racconti. Di giorno girava per casa e di notte scriveva, leggeva e studiava il latino. Ebbe un paio di fugaci relazioni con ragazze dai lunghi capelli neri, perch\u00e9 da bambino aveva un'amica immaginaria, prima bimba poi ragazza, che immaginava cos\u00ec, figura idealizzata della perduta sorella Jane. Nel 1955 pubblic\u00f2 il suo primo romanzo, \"Solar lottery\". Quando Dick si trasfer\u00ec nella zona rurale di Point Reyes, a nord di San Francisco, in quella Marin County che fu l'ambientazione di diverse opere (tra tutte \"Cronache del dopobomba\"), il suo matrimonio con Kleo and\u00f2 in crisi.\n\u00c8 qui che conobbe Anne Williams Rubinstein, la terza moglie (rimasero sposati dal 1\u00ba aprile 1959 all'ottobre 1965). Anne era una donna colta e di forte personalit\u00e0, vedova e madre di tre figlie, che gli diede una figlia: Laura Archer (25 febbraio 1960). Dick si trasfer\u00ec a casa di Anne, e per mantenere la famiglia e il tenore di vita della moglie abbandon\u00f2 la fantascienza, poco remunerativa e per niente prestigiosa, per tentare di occuparsi di narrativa \"mainstream\", ma vivendo ci\u00f2 come una sconfitta, di cui consider\u00f2 responsabile la moglie. Nel 1962 pubblic\u00f2 il romanzo distopico \"La svastica sul sole\", uno dei suoi capolavori, che l'anno dopo gli valse il prestigioso Premio Hugo. Il matrimonio comunque and\u00f2 in pezzi, sia per la scarsa considerazione della moglie, sia perch\u00e9 Dick si convinse che la moglie avesse assassinato il precedente marito e che avrebbe fatto lo stesso con lui. Divorziarono nel 1965 e Dick si trasfer\u00ec a San Francisco.\nDroghe.\nDick, oltre a farmaci contro l'asma e la tachicardia, fin dai primi anni cinquanta assumeva amfetamina, prescrittagli dallo psichiatra che gli aveva diagnosticato una lieve forma di schizofrenia; l'amfetamina era usata per combattere gli stati depressivi di cui lo scrittore soffriva occasionalmente. Dick svilupp\u00f2 una tossicodipendenza dalla sostanza, la cui assunzione lo aiutava a sostenere altissimi ritmi produttivi. L'abuso di stimolanti raggiunse livelli allarmanti durante la seconda met\u00e0 degli anni sessanta, proprio nel periodo in cui l'autore scriveva due dei suoi romanzi pi\u00f9 importanti (\"Il cacciatore di androidi\" e \"Ubik\"). La rottura nel 1972 con la quarta moglie, Nancy Hackett (sposata il 6 luglio 1966), che lo abbandon\u00f2 assieme alla figlia Isolde Freya (ora Isa Dick Hackett), e la morte del suo carissimo amico Jim Pike, mandarono Dick a picco.\nPhilip si ritrov\u00f2 a vivere nella sua nuova casa di Hacienda Way a San Raphael con sbandati e tossicodipendenti, assumendo ora, oltre agli psicofarmaci, anche lsd e mescalina. La situazione arriv\u00f2 al punto critico quando, in sua assenza, la sua abitazione sub\u00ec un'effrazione durante la quale degli sconosciuti forzarono il suo schedario blindato (Dick fece innumerevoli ipotesi sulla loro identit\u00e0, arrivando a sospettare che fossero agenti dell'FBI; a tutt'oggi la questione non \u00e8 stata chiarita). In seguito Dick partecip\u00f2 a una conferenza sulla fantascienza a Vancouver, in Canada, e decise di stabilirvisi. Anche l'esperienza canadese si rivel\u00f2 un fallimento, a causa del continuo abuso di psicofarmaci e della mancanza di denaro. Dick si fece ricoverare in una comunit\u00e0 di recupero per tossicodipendenti, la X-Kalay, un'esperienza breve che per\u00f2 lo aiut\u00f2 a chiudere con le amfetamine. Molti eventi e situazioni di questo periodo ebbero un ruolo importante nel suo romanzo \"Un oscuro scrutare\".\nUltimo periodo.\nTornato in California, Dick si stabil\u00ec alla periferia di Los Angeles e nel 1972 riprese a scrivere, anche in seguito all'incontro con Leslie (Tess) Busby, la quinta moglie (dal 18 aprile 1973 al 1977), dalla quale ebbe il terzo figlio, Christopher Kenneth (25 luglio 1973). Tra il febbraio e il marzo del 1974 Dick incominci\u00f2 a sentire voci e avere visioni in sogno e da sveglio. Convinto di vivere un'esperienza mistica e di essere in comunicazione con un'entit\u00e0 superiore, prese a scrivere, dal 1974 al 1982, l\"'Esegesi\", una sterminata raccolta di appunti a carattere teologico-filosofico che alla fine conter\u00e0 pi\u00f9 di 8000 pagine, un milione di parole, a partire dai quali trasse una trilogia, \"Trilogia di Valis\" (dove Valis \u00e8 l'acronimo di \"Vast active living intelligence system\"). A \"Valis\", pubblicato nel 1980, segu\u00ec \"Divina invasione\" dell'anno successivo, mentre il terzo e conclusivo romanzo, \"The Owl in Daylight\", rest\u00f2 un abbozzo, punto d'arrivo della sua visione gnostica del divino.\nNel 1977 Tess, stanca della sua follia, lo lasci\u00f2. Dick tent\u00f2 il suicidio tagliandosi le vene in garage e ingerendo barbiturici a bordo della sua Fiat: ma vomit\u00f2 parte dei farmaci, le ferite erano ridicole e il motore dell'auto si spense, impedendogli di morire. Il giorno dopo telefon\u00f2 allo psicoterapeuta, che lo fece immediatamente ricoverare. Nei lunghi giorni di degenza Dick giunse alla conclusione che la presenza che lo aveva sempre accompagnato nella sua travagliata esistenza era Jane, la sorella mai morta.\nNella notte del 17 febbraio 1982, dopo aver rilasciato un'intervista, ebbe un primo ictus, seguito da altri nei giorni successivi. Si spense il 2 marzo a Santa Ana in California, proprio quando i diritti delle sue opere cominciavano finalmente a dargli una certa sicurezza economica e a poche settimane dall'uscita del film \"Blade Runner\", diretto da Ridley Scott, liberamente ispirato al suo \"Il cacciatore di androidi\" (\"Do Androids Dream of Electric Sheep?\"). Dick non pot\u00e9 vedere il film completato, anche se riusc\u00ec a visitarne il set. Il padre Edgar port\u00f2 la salma del figlio al Riverside Cemetery di Fort Morgan, in Colorado, inumandolo accanto a quella sorella gemella che per tutta la vita lo aveva ossessionato..\nL'opera.\nDick \u00e8 oggi considerato uno dei pi\u00f9 importanti e innovativi autori di fantascienza e, pi\u00f9 in generale, uno dei pi\u00f9 grandi scrittori della letteratura statunitense del secondo dopoguerra; le sue opere sono caratterizzate da un'inquieta indagine sui temi della realt\u00e0 (con riprese originalissime delle riflessioni filosofiche sull'ontologia), della simulazione e del falso, della teologia cristiana (in special modo la meditazione paolina e luterana, ma soprattutto di origine gnostica), della storia e della societ\u00e0 degli Stati Uniti, e pi\u00f9 in generale su quel nodo di idee e problematiche noto come postmoderno o tardo capitalismo. \nPessimismo e divino.\nPervasa da una patina di pessimismo (senza che manchino per\u00f2 sprazzi di ammirazione per la dignit\u00e0 dell'uomo comune, capace di opporsi alla prevaricazione dei potenti nei momenti cruciali, e una sotterranea fiducia nel potere salvifico dell'arte), l'opera di Dick \u00e8 segnata da una profonda attenzione ai problemi psichiatrici dei vari personaggi, a una ricerca del divino che non scade mai nel dogmatismo o nel moralismo, a una meditazione non sistematica, ma a tratti decisamente originale sull'idea dell'uomo e dell'umano. Tutto ci\u00f2 per\u00f2 non \u00e8 mai, neanche nelle ultime opere \"teologiche\", svincolato dal contesto storico in cui Dick viveva e scriveva. I suoi romanzi e racconti, sebbene spesso imperniati su ipotesi fantascientifiche, sono quasi sempre intrisi dell'atmosfera degli anni cinquanta di Eisenhower, dell'era kennediana, dell'\u00abEstate dell'amore\u00bb del 1967, degli anni settanta, tra contestazione, pi\u00f9 o meno diretta o esistenziale, droga e repressione, e gi\u00e0 tratteggiano, in anticipo sui tempi, l'America reaganiana, ma anche, per tantissimi versi, il nostro presente. Molte opere di Dick prefigurano infatti situazioni e figure tipiche del mondo di oggi, attraverso la consapevolezza, di cui Dick fu portatore come pochi altri autori, dell'impatto dei mass media (televisione in testa) sulla vita quotidiana dell'uomo postmoderno. Esemplare, da questo punto di vista, \u00e8 il presidente-robot di \"I simulacri\" e di \"La penultima verit\u00e0\", oppure il presentatore Jason Taverner di \"Scorrete lacrime, disse il poliziotto\", una celebrit\u00e0 che scopre di non esistere.\nCapolavori della fantascienza.\nA partire dalla met\u00e0 degli anni cinquanta Dick incominci\u00f2 a scrivere romanzi, anche in ragione del successo di vendite della sua prima opera narrativa lunga, \"Il disco di fiamma\" (1955); ma \u00e8 negli anni sessanta che cre\u00f2 capolavori considerati oggi pietre miliari della letteratura contemporanea e non solo fantascientifica, come \"La svastica sul sole\" (\"The Man in the High Castle\" nell'originale, pubblicato anche come \"L'uomo nell'alto castello\"), una ucronia che raffigura un mondo dove gli Alleati hanno perso la seconda guerra mondiale, dominato da nazismo e imperialismo giapponese; l'allucinato \"Le tre stimmate di Palmer Eldritch\" (prefigurante tra l'altro, in qualche misura, i giochi di ruolo e la loro diffusione); il geniale e a suo modo epico \"Noi marziani\"; la complessa allegoria sociopolitica de \"I simulacri\" e il famoso \"Il cacciatore di androidi\", che ispir\u00f2 il film culto \"Blade Runner\".\n\u00c8 del 1969 il romanzo \"Ubik\", probabilmente il capolavoro di Dick, che non a caso dedic\u00f2 l'opera al suo antico mentore Anthony Boucher, nel quale si manifestano tutte le sue affinit\u00e0 con gli scrittori postmoderni pi\u00f9 prestigiosi (da Heller a Vonnegut a Pynchon). Da questo romanzo lo stesso Dick trasse una curiosa sceneggiatura cinematografica, decisamente troppo lunga per ricavarne un film.\nTossicodipendenza.\nIn un periodo estremamente problematico della propria vita, caratterizzato da abuso di amfetamine, dalla rottura di tutti i propri legami sentimentali stabili e da una vita vissuta passivamente e \"alla giornata\" con i tanti \"sbandati\" che lo scrittore ospitava presso la propria abitazione, Dick tocc\u00f2 il fondo, fugg\u00ec da Berkeley e, dopo un breve periodo in Canada, si fece ricoverare in una comunit\u00e0 terapeutica per tossicodipendenti. Il periodo degli abusi di amfetamine gli forn\u00ec il materiale per alcune delle sue opere pi\u00f9 belle, tra cui spicca lo straziante \"Un oscuro scrutare\" (\"A Scanner Darkly\"), da cui \u00e8 stato tratto, nel 2006, il film \"A Scanner Darkly - Un oscuro scrutare\".\nRitorno in California.\nIn seguito Dick torn\u00f2 in California, ma stavolta stabilendosi a sud, nell\"hinterland\" di Los Angeles, dove trascorse gli ultimi anni della sua vita dedicandosi alla stesura di un'enorme mole di dattiloscritti, nota come \"Esegesi\", una sorta di diario di appunti caratterizzati prevalentemente da una convulsa ricerca teologica, intrapresa con maggiore determinazione dopo l'\"esperienza mistica\" che Dick era convinto di aver vissuto nel febbraio-marzo del 1974, definita dall'autore stesso \"divina invasione\". Dall'esegesi nacque la cosiddetta \"Trilogia di Valis\", una triade di romanzi (gli ultimi che l'autore ebbe modo di scrivere) in cui Dick diede prova delle sue capacit\u00e0 come autore di fantascienza (\"Divina invasione\"), realistico (\"La trasmigrazione di Timothy Archer\") e di quel nuovo filone narrativo che solo alla fine degli anni novanta ricever\u00e0 il nome di Avantpop (\"Valis\").\nTemi ricorrenti.\nSecondo lo stesso autore e il dizionario dickiano, nell'opera di Dick possiamo individuare alcuni temi ricorrenti:\nL'esperienza religiosa.\nLa ragazza dai capelli scuri.\nLa settimana successiva all'uscita del libro \"Scorrete lacrime, disse il poliziotto\" nel febbraio del 1974, l'autore si fece togliere due denti del giudizio, con anestesia a base di tiopental sodico. Tornato a casa, incominci\u00f2 a soffrire moltissimo, e la moglie telefon\u00f2 al dentista e alla farmacia per chiedere medicine. Mezz'ora dopo buss\u00f2 alla porta il fattorino della farmacia: una ragazza giovane dai capelli scuri, con una scintillante collana d'oro a cui era appeso un pesciolino luccicante. Il luccichio ipnotizz\u00f2 lo scrittore attraverso un \"raggio rosa\", che gli fece dimenticare il dolore, le medicine e la ragione per cui quella ragazza si trovava l\u00ec. La giovane gli spieg\u00f2 che il suo ciondolo era un simbolo indossato dai cristiani delle origini. Quando la ragazza gli porse il pacchetto delle medicine, Dick ebbe un'improvvisa esperienza di anamnesi, \"ritrovandosi\" nel timore d'esser scoperto dai Latini e a dover comunicare con segnali cifrati, vedendo materializzarsi i contorni dell'antica Roma. Dick pens\u00f2 quindi di esser uno dei cristiani che si stavano segretamente preparando al ritorno di Ges\u00f9.\nLe esperienze 2-3-74.\nDopo quel giorno, Dick incominci\u00f2 a essere soggetto a visioni, da lui denominate \"2-3-74\" (abbreviazione di febbraio-marzo 1974), affermando di vivere una doppia vita: una come Philip K. Dick e una come Thomas, un cristiano perseguitato dai Romani nel I secolo d.C. Fa inoltre riferimento alla \"mente razionale trascendentale\" come \"Zebra\", \"Dio\" e \"VALIS\" (acronimo di \"Vast Active Living Intelligence System\"). Dick parla di tali esperienze prima nel romanzo semi-autobiografico \"Radio libera Albemuth\" e poi nella \"trilogia di Valis\".\nA rafforzare queste convinzioni erano alcuni elementi presenti nel suo romanzo \"Scorrete lacrime, disse il poliziotto\", che lui aveva sognato e introdotto nel romanzo e che ricordavano passi degli Atti degli Apostoli che non aveva mai letto. Secondo lui, il messaggio del suo libro consisteva nello svelare il destino di Nixon (al quale si trova un'allusione nel personaggio del romanzo \"Radio libera Albemuth\"). Tali esperienze, tra cui il raggio-rosa che lo avrebbe avvertito in tempo di una grave malattia del figlio, sono descritte nelle sue Exegesis.\nLa convinzione della vita precedente.\nNel 1977, nell'intervento al festival della fantascienza di Metz, Dick afferma che le sue esperienze paranormali lo avrebbero informato che i suoi romanzi e i suoi racconti fossero in un certo senso veri. L'autore crede di ricordare una vita precedente molto diversa, un'altra realt\u00e0 in pratica. Crede che la realt\u00e0 in cui viviamo sia fittizia, una sorta di programmazione al computer, dove ci accorgiamo che c'\u00e8 qualcosa di strano solo quando una variabile viene \"riprogrammata\" e che i d\u00e9j\u00e0 vu non siano altro che indizi che in un qualche punto del passato una variabile sia stata modificata e da ci\u00f2 sarebbe scaturita una realt\u00e0 alternativa. Secondo lui il tempo non \u00e8 reale, rifacendosi a Parmenide, crede che vediamo il tempo in cui crediamo di essere, ma in realt\u00e0 ci troviamo in un altro periodo e che queste discrepanze temporali che lui ha vissuto cos\u00ec fortemente, ma che noi tutti viviamo ogni giorno, come detto attraverso i d\u00e9j\u00e0 vu, ne siano la prova.\nLa nomea di drogato.\nL'opinione largamente diffusa, ai suoi tempi e ancora oggi, di Dick che scrive le sue opere sotto l'influenza dell'LSD \u00e8 solamente una leggenda, divulgata per tanti motivi (non tutti per forza negativi) da giornalisti, curatori e amici, e tollerata, quando non incoraggiata, da Dick stesso. La nomea di persona dedita agli stupefacenti, in un primo momento, gli rese bene in termini di vendite, ma alla fine si trasform\u00f2 in una specie di maledizione. Dick, in realt\u00e0, non assunse mai eroina, cocaina o cannabis e le sue esperienze con l'LSD furono poche. Da una di queste esperienze, nel 1964, deriv\u00f2 una delle visioni del romanzo \"Labirinto di morte\"; in un'altra si mise a parlare in latino (lingua studiata alle superiori) come accade in \"Valis\". Da un'assunzione di mescalina nel maggio del 1970 ricav\u00f2 la trama di \"Scorrete lacrime, disse il poliziotto\". Assumeva, in compenso, fin da adolescente a causa dei suoi attacchi di panico, anfetamine, di cui abus\u00f2 fra il 1970 e il 1972, in seguito al divorzio con Nancy, fino al ricovero in una clinica canadese dopo un tentativo di suicidio.\nL'eredit\u00e0 di P.K. Dick.\nA partire dalla sua morte, avvenuta per infarto cardiaco, Dick ha influito profondamente con la sua opera non solo sulla fantascienza, ma sulla narrativa nordamericana in generale; ma giunse alla fama al di fuori della fantascienza solo dopo che i diversi adattamenti cinematografici delle sue opere lo fecero conoscere a un pubblico pi\u00f9 vasto (in particolare \"Blade Runner\" di Ridley Scott). I suoi lavori sono ora tra i pi\u00f9 popolari della fantascienza e della letteratura postmoderna in generale (Ursula K. Le Guin lo defin\u00ec \"il nostro Borges\"), e si pu\u00f2 affermare che da morto Dick abbia ottenuto sia la fama sia il rispetto da parte dei critici: ci\u00f2 che in vita aveva a un tempo desiderato e temuto.\nScartando la visione ottimistica e semplicistica della fantascienza dell'et\u00e0 dell'oro, Dick esplor\u00f2 con continuit\u00e0 i temi della natura della realt\u00e0 e dell'umanit\u00e0 nei suoi romanzi popolati di persone comuni, piuttosto che da \"\u00e9lite\" galattiche. Dedic\u00f2 grande attenzione all'impatto dei mass media sulla societ\u00e0 e la politica. S'interrog\u00f2 su questioni importanti della storia e della cultura degli Stati Uniti. Fu parte integrante dell'ondata postmoderna.\nAnticipando il genere cyberpunk, Dick esplor\u00f2 l'anomia della California settentrionale in molti suoi lavori. Il suo acclamato romanzo \"La svastica sul Sole\" (o \"L'uomo nell'alto castello\"), vincitore del Premio Hugo, \u00e8 un lavoro pionieristico che unisce i generi dell'ucronia e della fantascienza. Ha scritto anche moltissimi racconti brevi, pubblicati in massima parte su riviste \"pulp\".\nLe sue opere sono caratterizzate da un senso della realt\u00e0 costantemente eroso, con protagonisti che spesso scoprono che i loro cari (o anche loro stessi) sono segretamente robot, alieni, esseri soprannaturali, sottoposti a lavaggio del cervello, spie, morti o una combinazione di queste possibilit\u00e0.\nLe opere realistiche di Dick, dapprima ignorate o incomprese dai fan della fantascienza, sono comunque degne della massima attenzione, e alcune di loro, come \"L'uomo dai denti tutti uguali\", \"In questo piccolo mondo\" e l'ultimo, \"La trasmigrazione di Timothy Archer\", tengono testa ai suoi migliori romanzi fantascientifici. Dick contribuisce alla costruzione dell'immagine letteraria della California a pari dignit\u00e0 con i suoi predecessori John Steinbeck e Raymond Chandler, spianando la strada alla produzione di Jonathan Lethem e di altri autori \"Avantpop\", come Steve Erickson.\nDurante gli anni duemila e seguenti del nuovo millennio anche i suoi romanzi dimenticati sono tornati nelle librerie (negli Stati Uniti; in italiano sono stati riediti dal 2005 al 2013). Il debito nei confronti di Dick \u00e8 stato riconosciuto da significativi autori delle generazioni successive, come Jonathan Lethem negli Stati Uniti, Tommaso Pincio e Valerio Evangelisti in Italia. L'influenza di Dick \u00e8 inoltre riscontrabile nelle opere di David Lynch, Alan Moore, Grant Morrison, Greg Egan, Rudy Rucker, K. W. Jeter, David Cronenberg, David Ohle e altri.\nPseudonimi.\nDick ha assunto due pseudonimi durante la sua carriera:\nOpere.\nRomanzi.\nIn ordine di prima pubblicazione, col titolo della prima edizione italiana, pi\u00f9 altri titoli con cui \u00e8 stato pubblicato il romanzo.\nRacconti.\nNota: le opere sono elencate in ordine di pubblicazione.\nInfluenza culturale.\nNel cinema.\nAltre ispirazioni dickiane sono rintracciabili in pellicole come \"Apri gli occhi\" e \"Dark City.\"\nNella musica.\nIl gruppo impro-jazz Kongrosian prende il proprio nome dal personaggio Richard Kongrosian. La caratteristica del personaggio, che appare nel romanzo \"I simulacri\", \u00e8 quella di essere un pianista telecinetico, capace di suonare attraverso l'uso della sola mente. Il gruppo ha recentemente pubblicato per l'etichetta Aut Records un album intitolato come un racconto minore di Dick, \"The exit door leads in\", ed esplicitamente dedicato alla memoria dello scrittore trent'anni dopo la sua morte."}
{"id": "3234", "revid": "339392", "url": "https://it.wikipedia.org/wiki?curid=3234", "title": "Pinochet", "text": ""}
{"id": "3235", "revid": "124604367", "url": "https://it.wikipedia.org/wiki?curid=3235", "title": "Primavera", "text": "La primavera \u00e8 una delle quattro stagioni in cui si divide l'anno, viene dopo l'inverno e precede l'estate.\nDurata.\nNell'emisfero boreale la stagione ha inizio attorno al 20 marzo, in coincidenza dell'equinozio. Il termine indicativo \u00e8 invece fissato al 21 giugno, prima che si verifichi il solstizio estivo. Per quanto riguarda l'emisfero australe la primavera occupa il periodo dal 23 settembre al 21 dicembre, ovvero in corrispondenza dell'autunno boreale. In senso meteorologico la stagione va dal 1\u00ba marzo al 31 maggio nella met\u00e0 superiore del globo, e dal 1\u00ba settembre al 30 novembre nell'altro emisfero.\nDal punto di vista dell'astrologia la primavera si caratterizza per l'ingresso del Sole nel segno zodiacale dell'Ariete, per il transito in quello del Toro e per l'uscita da quello dei Gemelli.\nLa stagione.\nIn occasione dell'equinozio, si registra una parit\u00e0 nelle ore diurne e notturne. Successivamente le giornate acquisiscono progressiva lunghezza, fino a toccare il punto massimo sul finire della stagione.\nElemento che contraddistingue la primavera \u00e8 la rinascita della natura, col rifiorimento di piante e campi.\nNella cultura di massa.\nUn tono alquanto differente, aderente allo stato d'animo di Baudelaire, ritroviamo nel \" Le go\u00fbt du n\u00e9ant\" da \"I fiori del male\": \"... Le Printemps adorable a perdu son odeur!/Et le Temps m' engloutit minute par minute...\"\nL'immaginario collettivo riconduce alla primavera la stagione della rinascita, dopo un letargo metaforicamente rappresentato dall'inverno. Secondo ricerche e studi condotti in America, nascere in tale stagione conferirebbe un maggior benessere psicologico. \nL'astrologia occidentale associa alla stagione i segni di Ariete, Toro e Gemelli.\nTra i quattro elementi classici la primavera corrisponde all'aria, tra le et\u00e0 della vita all'infanzia e all'adolescenza, tra i punti cardinali all'Est, fra i temperamenti umorali al sanguigno, tra le parti della giornata al mattino, tra le fasi dell'opera alchemica all\"albedo\".\nIn Italia le principali festivit\u00e0 della stagione sono:\nDurante la primavera cade anche il pesce d'aprile, celebrato il primo giorno di tale mese.\nEtimologia.\nIl termine viene dal latino \u00abv\u0113r\u00bb, riconducibile al termine sanscrito \u00abvas\u00bb, cio\u00e8 \u00absplendere\u00bb."}
{"id": "3236", "revid": "880848", "url": "https://it.wikipedia.org/wiki?curid=3236", "title": "Pinaceae", "text": "Le Pinacee (Pinaceae ) sono una famiglia di alberi dell'ordine Pinales, che hanno in comune il fatto che le foglie sono aghiformi.\nDescrizione.\nSolitamente sono piante sempreverdi, fanno eccezione i larici (\"Larix\" e \"Pseudolarix\"). In relazione ai loro organi riproduttivi sono piante monoiche.\nSistematica.\nLa famiglia comprende i seguenti generi e specie:"}
{"id": "3238", "revid": "287204", "url": "https://it.wikipedia.org/wiki?curid=3238", "title": "Picea", "text": "P\u00eccea \u00e8 un genere di circa 40 specie di conifere sempreverdi della famiglia Pinaceae, note come pecci, che si possono trovare nelle regioni temperate e boreali dell'emisfero settentrionale. Sono grandi alberi, alti da 20\u00a0m fino a oltre 90\u00a0m (\"Picea sitchensis\") e si distinguono facilmente per i loro rami tutti circondati da foglie aghiformi e il portamento conico-piramidale.\nDescrizione.\nI pecci sono alberi ornamentali, ammirati per il loro portamento simmetrico e il fogliame sempreverde. I pecci si distinguono dagli abeti (in senso stretto) per le pigne pendule (gli \"Abies\" hanno le pigne erette). Come per gli abeti, le foglie (aghi) sono inserite singolarmente sui rametti e non riunite in mazzetti, come nei generi pini, larici e cedri. Ogni singola foglia \u00e8 attaccata al rametto da una struttura a forma di tappo chiamata pulvino. Gli aghi cadono quando hanno raggiunto 4-10 anni di et\u00e0, lasciando i rametti ruvidi con i pulvini rimasti: questo permette di riconoscerli dagli altri generi dove i rametti senza foglie rimangono pressoch\u00e9 lisci.\nTassonomia.\nIl genere comprende le seguenti specie:\nSulla base della forma degli aghi, delle squame e delle linee stomatifere si distinguono 3 sezioni:\nLa sola specie spontanea in Italia \u00e8 il peccio comune (\"Picea abies\"), detto anche \"abete rosso\".\nUsi.\nAlcune specie (\"Picea abies\" e \"Picea omorika\" tra tutte) sono largamente usati come alberi di Natale. Il loro legno ha molti usi, dall'edilizia alla liuteria; \u00e8 anche una delle principali fonti per la produzione di carta. La resina era usata in passato per la produzione di pece, prima dell'avvento della petrolchimica. Si pensa infatti che il nome \"picea\" possa derivare dal latino \"pix\", \"pece\" appunto. Gli abitanti dell'America settentrionale usavano un tempo le radici sottili di alcune specie per intrecciare canestri e legare insieme pezzi di tronchi di betulla per costruire canoe."}
{"id": "3239", "revid": "39692", "url": "https://it.wikipedia.org/wiki?curid=3239", "title": "Peccio", "text": ""}
{"id": "3241", "revid": "11684", "url": "https://it.wikipedia.org/wiki?curid=3241", "title": "Passer Domesticus", "text": ""}
{"id": "3242", "revid": "21880", "url": "https://it.wikipedia.org/wiki?curid=3242", "title": "Ploceidi", "text": ""}
{"id": "3243", "revid": "1573940", "url": "https://it.wikipedia.org/wiki?curid=3243", "title": "Passeridae", "text": "I Passeridi (Passeridae ) sono una famiglia di uccelli dell'ordine Passeriformes, a cui appartengono i passeri e i fringuelli alpini.\nDescrizione.\nSono passeracei di piccola taglia, con becchi conici robusti ed appuntiti, ali ampie e smussate, e code relativamente corte; la colorazione del piumaggio si presenta in varie combinazioni di marrone, beige, grigio, bianco e nero, talora anche giallo.\nDistribuzione e habitat.\nI passeridi sono ampiamente diffusi in Europa, Africa e Asia. Popolazioni introdotte e naturalizzate esistono nelle Americhe, in Australia, e in altre parti del mondo, in particolare nelle aree urbane. Per esempio, il passero domestico o passera europea (\"Passer domesticus\") \u00e8 attualmente diffuso in gran parte del Nord America, in molte aree urbane densamente popolate del Sud America, e in quasi tutti gli stati dell'Australia.\nPrediligono gli habitat aperti, quali praterie, deserti, e macchie, e si trovano a loro agio anche nei contesti urbani. Alcune specie, come la passera mattugia (\"Passer montanus\"), si trovano anche nei boschi. L'occhialino cannella delle Filippine (\"Hypocryptadius cinnamomeus\") \u00e8 l'unico passeride noto che popola la canopia della foresta nebulosa.\nSistematica.\nLa famiglia Passeridae comprende i seguenti generi e specie:"}
{"id": "3244", "revid": "1573940", "url": "https://it.wikipedia.org/wiki?curid=3244", "title": "Passer", "text": "Passer \u00e8 un genere di uccelli passeriformi della famiglia Passeridae. Questo genere, oltre a dare il nome all'intero ordine \"Passeriformes\", viene individuato insieme a \"Triceratops\" per definire il clade \"Dinosauria\", comprendente appunto i due generi suddetti, il loro ultimo antenato comune (UAC) e tutti i loro discendenti.\nTassonomia.\nIl genere \"Passer\" comprende le seguenti specie:\nConservazione.\nNel 2006 BirdLife International ha svolto un'indagine sulla popolazione dei passeri in Gran Bretagna. La ricerca ha rilevato che negli ultimi 30 anni c'\u00e8 stata una diminuzione del 50% del numero totale dei passeri. Nello stesso anno, in Italia la Lipu, in collaborazione con il Centro italiano studi ornitologici, ha avviato la campagna \"S.O.S. Passeri\" per monitorare la popolazione dei passeri anche in Italia: i dati rilevati concordano con quelli analizzati da Birdlife. Alcuni esempi:\nLe cause principali ipotizzate sono l'inquinamento atmosferico, l'uso eccessivo dei fitofarmaci e l'espansione urbanistica, nonch\u00e9 l'accumulo di metalli pesanti e altre sostanze chimiche negli uccelli.\nAttualmente (maggio 2009) il monitoraggio \u00e8 ancora in corso."}
{"id": "3245", "revid": "74801", "url": "https://it.wikipedia.org/wiki?curid=3245", "title": "Passeriformes", "text": "I passeriformi (Passeriformes , 1758) sono un ordine di uccelli, comprendente circa specie (quasi il doppio rispetto a quelle del pi\u00f9 grande ordine di mammiferi, i Rodentia), raccolte in circa 110 famiglie (secondo ordine per numero di generi fra i Vertebrati, dopo i Perciformes), numeri che ne fanno il pi\u00f9 grande ordine ascritto alla classe.\nIl nome dell'ordine deriva dal latino e significa \"dalla forma simile a quella di un passero\", in riferimento a una delle specie pi\u00f9 diffuse e conosciute ascritte ai Passeriformi.\nDescrizione.\nI Passeriformi comprendono forme perlopi\u00f9 di piccole dimensioni, pi\u00f9 di rado medie: la specie pi\u00f9 piccola viene considerata \"Myiornis ecaudatus\", coi suoi di lunghezza e di peso, mentre le specie di maggiori dimensioni sono gli uccelli lira del genere \"Menura\" ed alcune specie di uccello del paradiso che superano il metro di lunghezza grazie anche alle lunghe penne caudali, e quelle pi\u00f9 pesanti sono il corvo abissino ed il corvo imperiale, che raggiungono il chilo e mezzo di peso.\nLe dimensioni delle specie nostrane di Passeriformi sono comprese fra i e del regolo e i e del corvo imperiale.\nNonostante la grande variet\u00e0 di forme e livree, tutti i passeriformi sono accomunati da diverse caratteristiche:\nIl becco ha varia foggia, in relazione anche ai vari regimi alimentari ed ai particolari adattamenti evolutivi.\nBiologia.\nAlimentazione.\nLa stragrande maggioranza di passeriformi ha dieta insettivora o granivora, non di rado combinate assieme con una preferenza maggiore per l'una o l'altra componente. Eccezioni a questa regola sono costituite da alcune famiglie che vivono nelle foreste pluviali (uccelli del paradiso, i tyranni e i cotinga) e si nutrono quasi esclusivamente di frutta, dalle averle e dai grossi corvidi che sono perlopi\u00f9 carnivori. In linea di massima si pu\u00f2 affermare che tutti i passeriformi in una certa misura, almeno in primavera e per l'allevamento della prole, sono in parte insettivori (od animalivori in senso pi\u00f9 lato), mentre i tipici insettivori spesso sono granivori parzialmente verso l'autunno.\nIl becco riflette la dieta dell'animale a cui appartiene: specie che si nutrono di semi duri (frosone, pirenesti ecc.) avranno becchi tozzi e massicci, mentre specie prevalentemente insettivore (merlo acquaiolo, rigogolo, rondini, ecc.) avranno becco pi\u00f9 sottile e allungato. Alcune specie presentano becchi di foggia inusuale: \u00e8 il caso dei crocieri, che si nutrono quasi esclusivamente di semi di conifere, per estrarre i quali hanno un caratteristico becco incrociato, o di nettarinie e succiamiele, che per evoluzione convergente occupano la stessa nicchia ecologica dei colibr\u00ec.\nPer alcune specie \u00e8 stato documentato anche l'uso di strumenti durante il procacciamento del cibo: \u00e8 il caso ad esempio di \"Cactospiza pallida\" delle isole Galapagos, che si serve di una piccola bacchetta o una spina di cactus tenuta nel becco per stanare gli insetti che vivono negli anfratti.\nRiproduzione.\nI passeriformi presentano costumi riproduttivi anche differenti, ma con dei tratti fondamentali comuni.\nLa maggior parte delle specie \u00e8 monogama, tuttavia non vi \u00e8 una correlazione fra il dicromatismo sessuale (colorazione pi\u00f9 accesa nel maschio) ed eventuali costumi riproduttivi poligami: gli estrildidi, ad esempio, presentano dimorfismo sessuale nella colorazione anche molto marcato, pur essendo rigidamente monogami con le coppie che passano assieme l'intera esistenza. Il corteggiamento consiste frequentemente in parate canore in cui il maschio gorgheggia rivolto alla femmina per conquistarla: alcune specie (uccelli del paradiso, galletti di roccia, uccelli lira) presentano corteggiamenti particolarmente spettacolari con parate di piume.\nIl nido viene costruito da ambedue i sessi intrecciando fibre vegetali ed imbottendone l'interno con lanugine e piumino, oppure utilizzando fango e detriti da far rapprendere (\u00e8 il caso delle rondini): tipicamente esso \u00e8 a coppa, ma in alcune specie (come gli uccelli tessitori, gli itteri e gli uccelli fornai) pu\u00f2 raggiungere forme elaborate. Gli uccelli giardiniere dell'Oceania costruiscono una struttura di grandi dimensioni e riccamente decorata (alla cui forma si ispirano le case rituali dei papua) al fine di attrarre la femmina, che per\u00f2 non viene utilizzata dalla femmina, che depone poi in un nido a coppa costruito sul terreno.\nIn media all'interno del nido vengono deposte dalle 2 alle 6 uova, in rapporto di proporzionalit\u00e0 inversa fra le dimensioni della specie e quelle della nidiata (specie di grossa taglia come l'uccello lira o alcuni corvidi tendono a deporre un singolo uovo o al pi\u00f9 una coppia, mentre le piccole specie artiche dell'emisfero boreale depongono anche una dozzina di uova per covata), che vengono covate per un periodo solitamente di due settimane. I passeriformi (assieme ad alcune specie di limicoli, ai succiacapre e ai cuculi parassiti) sono fra quegli uccelli che depongono uova colorate anzich\u00e9 unicamente bianche.\nI pulli sono sempre nidicoli, in quanto nascono ciechi ed implumi e dipendono dalle cure dei genitori per poter sopravvivere. Prima di ricevere il cibo i piccoli dei passeriformi spalancano le fauci pigolando in modo caratteristico, mettendo in evidenza la gola che solitamente ha una colorazione accesa, in maniera tale da renderli facilmente individuabili nella penombra del nido.\nDistribuzione e habitat.\nGli ambienti popolati da questi piccoli, ma vivacissimi uccelli sono i pi\u00f9 vari, tranne quello prettamente acquatico (eccezion fatta per il merlo acquaiolo che ha abitudini parzialmente acquatiche): mancano infatti passeriformi marini.\nIn linea di massima i boschi e le zone a ricca vegetazione sono gli habitat preferenziali per la grande maggioranza delle specie. Non mancano specie che vivono solo in relazione col terreno erbaceo od a scarsa vegetazione ed altre tipiche dell'alta montagna.\nSistematica.\nLa suddivisione sistematica dei passeriformi \u00e8 ancora molto controversa.\nCome avviene per tutti gli uccelli moderni, i reperti fossili ascrivibili a passeriformi sono estremamente rari e frammentari, in virt\u00f9 della piccola taglia della maggior parte degli appartenenti primitivi all'ordine e della delicatezza delle ossa che ne rende ardua la conservazione. I reperti fossili pi\u00f9 antichi ascrivibili ad appartenenti a questo \"taxon\" sono probabilmente F20688 e F24685, ritrovati a Murgon, nel Queensland, e custoditi nel Queensland Museum; essi rappresentano rispettivamente un carpometacarpo ed un tibiotarso risalenti all'Ypresiano (circa 55 milioni di anni fa) e appartenuti a esemplari di due specie diverse, misuranti in vita rispettivamente circa 10 e di lunghezza, gi\u00e0 ben distinguibili come passeriformi veri e propri. Questi due reperti hanno \"spodestato\" \"Palaeospiza bella\", ritrovata in Colorado e risalente al Priaboniano (circa 35 milioni di anni fa), ritenuta fino a quel momento il passeriforme pi\u00f9 antico: in base ai dati del 2014, fra l'altro, questa specie viene considerata non pi\u00f9 come un membro dei passeriformi veri e propri, ma come rappresentante di una linea basale ad essi molto vicina. Fra gli altri resti finora ritrovati si segnalano inoltre:\nFino alla fine del XX secolo, la classificazione delle varie specie veniva svolta principalmente in base a similitudini morfologiche, molto spesso frutto di convergenza evolutiva e rivelatesi del tutto infondate in seguito a esami genetici: l'avanzamento della biologia molecolare in campo filogenetico e delle scoperte paleontologiche hanno fatto un po' di chiarezza nei rapporti fra i vari \"taxa\" e sull'origine dei Passeriformi, databile nel Paleogene (verosimilmente durante il tardo Paleocene, fra i 60 e i 55 milioni di anni fa) nel supercontinente di Gondwana. La linea originaria si \u00e8 presto suddivisa nell'arco di pochi milioni di anni in tre segmenti, dai quali hanno avuto origine gli Eurylaimidae, i Tyranni, gli Oscini e gli Acanthisitti: a sua volta, in Oceania gli oscini si suddivisero nei parvordini Corvida e Passerida (forse subclade del primo) e da l\u00ec estesero il proprio areale in Africa ed Eurasia, subendo una varia e propria radiazione evolutiva durante il Miocene (14-12 milioni di anni fa) ed il Pliocene (10-2 milioni di anni fa), diversificandosi per riempire varie nicchie ecologiche e spesso in tal modo ricolonizzando vecchi ambienti dove gi\u00e0 erano presenti cladi pi\u00f9 basali e diversamente specializzati. Anche gli Eurylaimidae nel frattempo avevano esteso il proprio areale, in base a quanto osservabile dai reperti fossili ascrivibili ad appartenenti a questa famiglia e ritrovati in Francia e Germania. Gi\u00e0 fra la fine del Pleistocene e l'inizio dell'Olocene (circa 1,8 milioni di anni fa) sono osservabili la maggior parte dei rappresentanti delle specie attuali cronospecie.\nL'Ultimo antenato comune delle tre linee filetiche attuali di passeriformi doveva essere un uccello di piccola taglia e con una coda corta, dai colori sobri ma con un marcato dimorfismo sessuale, che in seguito nel corso della storia evolutiva dei passeriformi \u00e8 stato perso e riacquistato pi\u00f9 volte dai vari \"taxa\".\nTassonomia.\nI sottordini dei passeriformi sono:"}
{"id": "3247", "revid": "2026952", "url": "https://it.wikipedia.org/wiki?curid=3247", "title": "Provincia", "text": "Provincia \u00e8 il nome con cui si indicano, in alcuni Stati, delle entit\u00e0 governative substatali. La definizione precisa delle forme e dei poteri di una provincia varia a seconda degli Stati, in alcuni le province sono federate come in Canada, in Russia, in alcuni Paesi slavi (Rajon) o nelle Provincias Unidas del R\u00edo de la Plata o attualmente nell'Argentina alle divisioni territoriali federali di primo grado, la stessa cosa che le province del Canada, ed equiparabili agli \"states\" degli Stati Uniti e stati del Brasile o i \"Landkreis\" della Germania. \nIl termine trae origine dal latino \"provincia\", \"provinciae\". Le province nell'antica Roma erano infatti i territori conquistati, sottoposti al dominio dell'Impero romano e non aventi diritto alla cittadinanza romana.\nPlurale.\nLa forma al plurale del termine \"provincia\" vorrebbe, per etimologia, la presenza della \"i\", quindi \"provincie\", in quanto proveniente dall'espressione latina \"provinciae\" (IPA: ). Per molto tempo e fino a tempi recenti l'espressione in uso fu proprio questa e ancora nel 1947 la Costituzione italiana previde l'istituzione delle \"Provincie\". Tuttavia \u00e8 abitudine l'uso di una forma semplice, \"province\", ispirata a una regola introdotta in modo definitivo da Bruno Migliorini nel 1949 nel suo articolo \"Il plurale dei nomi in cia e gia\" pubblicato su \"Lingua Nostra\". \u00c8 una concezione basata sulla fonetica: se la \"c\" e la \"g\" sono precedute da una vocale, allora la \"i\" si mantiene nel plurale (es. \"camicia\"); se invece la \"c\" e la \"g\" sono precedute da una consonante (\"pioggia\", \"pancia\"), allora la \"i\" si elimina. Oggi quindi \u00e8 spesso preferita la dizione semplificata \"province\".\nProvince italiane.\nRelativamente all'Italia, la provincia \u00e8 un ente locale avente una competenza su un gruppo di comuni, non necessariamente contigui, e al contempo una circoscrizione periferica di uffici statali. Essa ha competenze e funzioni determinate dalle leggi di attuazione dell'art. 114 della Costituzione.\nAttualmente le province italiane sono 110, includendo nel computo anche le province autonome di Trento e di Bolzano che svolgono funzioni regionali e sono in grado di legiferare, le 15 citt\u00e0 metropolitane, la Regione Valle d'Aosta che svolge anche funzioni che nelle regioni a statuto ordinario sono svolte dalle province, e i 4 enti di decentramento regionale del Friuli-Venezia Giulia che, da province vere e proprie, sono state ridotte a pure circoscrizioni statali.\nIl numero delle province italiane \u00e8 costantemente aumentato nel secondo dopoguerra. Nella creazione di nuove province, non si \u00e8 registrato alcun caso di accorpamento o soppressione di enti precedenti se non per cessione dei relativi territori ad altri Stati (provincia di Fiume, di Pola e di Zara), e solo in Sardegna, nel 2016, sono state soppresse le province di diritto regionale dell'Ogliastra e di Olbia-Tempio e sono state accorpate la provincia di Carbonia-Iglesias, la provincia del Medio Campidano e parte della provincia di Cagliari per costituire la provincia del Sud Sardegna. Solo nel 2021 \u00e8 stata ripristinata la situazione precedente alla riforma, sopprimendo la neonata provincia a favore della Citt\u00e0 metropolitana di Cagliari e delle ex-province soppresse, alcune rinate con il loro nome originario (come l\u2019 Ogliastra e il Medio Campidano), altre sotto un nuovo nome come la provincia del Nord-Est Sardegna (ex provincia di Olbia-Tempio) e la provincia del Sulcis Iglesiente (ex provincia di Carbonia-Iglesias). Nella riforma del 2021, infine, la provincia di Sassari \u00e8 stata soppressa a favore della nuova citt\u00e0 metropolitana.\n&lt;br&gt;La riforma Delrio, nel suo testo originario, emanato per decreto, prevedeva la riduzione delle circoscrizioni provinciali a circa la met\u00e0. In sede di conversione in legge la parte relativa ad accorpamenti, soppressioni, fusioni e incorporazioni \u00e8 stata abrogata. Cos\u00ec era accaduto in precedenza con gli emendamenti alle varie riforme varate dal governo Monti. Con la modifica del Titolo V della Costituzione del 2001 le province sono state mantenute tra gli elementi costitutivi della Repubblica, al pari dei comuni. Questo ha portato la Corte costituzionale ad annullare i decreti del Governo Monti che svuotavano le province delle loro funzioni come anticamera della loro abolizione.\nIl 3 aprile 2014 \u00e8 stata approvata definitivamente dal parlamento una riforma delle province a seguito della quale esse sono diventate enti di area vasta di secondo livello, cio\u00e8 eletti a suffragio ristretto dai sindaci e dai consiglieri comunali dei comuni presenti sul loro territorio. \u00c8 previsto che alcune funzioni proprie delle province passino ai comuni e alle regioni. Fanno eccezione le province autonome di Trento e Bolzano; inoltre le regioni a statuto speciale che hanno autonomia in materia di enti locali ovvero la Sicilia, Sardegna e Friuli - Venezia Giulia si sono in parte discostate dai principi della legislazione statale in materia."}
{"id": "3248", "revid": "287204", "url": "https://it.wikipedia.org/wiki?curid=3248", "title": "Praj\u00f1\u0101p\u0101ramit\u0101 S\u016btra", "text": "Praj\u00f1\u0101p\u0101ramit\u0101s\u016btra (sanscrito; devanagari: \u092a\u094d\u0930\u091c\u094d\u091e\u093e \u092a\u093e\u0930\u092e\u093f\u0924\u093e, cinese: \u822c\u82e5\u6ce2\u7f85\u871c\u591a\u7d93 pinyin B\u014dr\u011b b\u014dlu\u00f3m\u00ec du\u014d j\u012bng, giapponese \u822c\u82e5\u7d4c, tibetano \u0f64\u0f7a\u0f66\u0f0b\u0f62\u0f56\u0f0b\u0f40\u0fb1\u0f72\u0f0b\u0f55\u0f0b\u0f62\u0f7c\u0f63\u0f0b\u0f4f\u0f74\u0f0b\u0f55\u0fb1\u0f72\u0f53\u0f0b\u0f54\u0f60\u0f72\u0f0b\u0f58\u0f51\u0f7c\u0f0b, coreano: \ubc18\uc57c\uacbd, vietnamita: B\u00e1t Nh\u00e3 Ba La M\u1eadt \u0110a) ovvero \"Sutra della perfezione della saggezza\" o \"Sutra della conoscenza trascendente\" \u00e8 il nome dato ad un insieme di trentotto sutra buddhisti, i pi\u00f9 antichi dei quali risalgono al I secolo a.C. mentre i pi\u00f9 tardi arrivano al VII secolo d.C., che sono, unitamente al \"Sutra del Loto\", al fondamento del Buddhismo Mah\u0101y\u0101na. \nOrigini.\nIl nome dei \"Praj\u00f1\u0101p\u0101ramit\u0101 S\u016btra\" deriva dall'insieme di alcuni termini sanscriti:\nQuindi si potrebbe tradurre come sutra della 'sapienza trascendente' (intendendo quest'ultimo termine nel significato di \"non mondano\").\nNon si conosce il nome dei loro autori; secondo la tradizione buddhista Mah\u0101y\u0101na si tratta di insegnamenti dispensati dal Buddha Shakyamuni stesso ad alcuni discepoli scelti (\u0100nanda e Subh\u016bti) sul \"Picco dell'Avvoltoio\" (sans. \"G\u1e5bdhrak\u016b\u1e6daparvata\") a R\u0101jagaha (oggi Rajgir, in India). In alcuni casi, come per il \"Sutra del Cuore\", gli insegnamenti sono sempre emanati dal BuddhaShakyamuni ma effettivamente esposti dal bodhisattva Avalokite\u015bvara. La totalit\u00e0 degli studiosi annovera tuttavia queste tradizioni come 'leggendarie'. \nI \"Praj\u00f1\u0101p\u0101ramit\u0101 S\u016btra\" compaiono progressivamente dal I secolo a.C. nell'India meridionale per spostarsi verso quella occidentale e infine verso Nord. N\u0101g\u0101rjuna nel II secolo d.C. avvi\u00f2 lo studio sistematico della letteratura dei \"Praj\u00f1\u0101p\u0101ramit\u0101 S\u016btra\", anche se nelle sue opere non vengono citati, fondando cos\u00ec, di fatto, la prima grande scuola di tradizione Mah\u0101y\u0101na, la M\u0101dhyamika. Va sottolineato che i \"Praj\u00f1\u0101p\u0101ramit\u0101\" irrigano e alimentano il complesso delle pratiche religiose di derivazione cinese e tibetana sia quelle liturgiche che quelle contemplative. I \"Praj\u00f1\u0101p\u0101ramit\u0101 S\u016btra\" sono oggi conservati nel Canone cinese (sezione \"B\u014dr\u011bb\u00f9\") e nel Canone tibetano.\nLa dottrina.\nLa dottrina di questi sutra parte dalle sei perfezioni (p\u0101ramit\u0101) descritte nelle biografie del Buddha Shakyamuni. Esse vengono interpretate e riassunte nell'ultima e pi\u00f9 importante di esse: la saggezza (\"praj\u00f1\u0101\").\nCos\u00ec la realizzazione della perfezione della saggezza (\"Praj\u00f1\u0101p\u0101ramit\u0101\") che corrisponde alla vacuit\u00e0 (\"\u015b\u016bnyat\u0101\") ovvero alla insostanzialit\u00e0 (\"abh\u0101va\") dei fenomeni in quanto impermanenti (\"anitya\") e interdipendenti (\"prat\u012btyasamutp\u0101da\") \u00e8 considerata in grado di fa realizzare la buddhit\u00e0 (\"buddhat\u0101\") e l'illuminazione (\"bodhi\").\nNei trentotto testi che costituiscono l'insieme dei \"Praj\u00f1\u0101p\u0101ramit\u0101 S\u016btra\" la dottrina della vacuit\u00e0 riveste un ruolo fondamentale. Si pu\u00f2 sostenere che fin dai \"Praj\u00f1\u0101p\u0101ramit\u0101 S\u016btra\" pi\u00f9 antichi, l'estensore degli stessi, che potrebbe voler riportare degli insegnamenti dello stesso Buddha Shakyamuni non accolti negli \"\u0100gama-Nik\u0101ya\", accompagni la dottrina della vacuit\u00e0 con la p\u0101ramit\u0101 \"praj\u00f1\u0101\" ritenuta l'ultima e la pi\u00f9 importante gi\u00e0 nelle scuole del Buddhismo dei Nik\u0101ya (scuola Sarv\u0101stiv\u0101da). Nel complesso la letteratura dei \"Praj\u00f1\u0101p\u0101ramit\u0101 S\u016btra\" elenca venti tipi di vacuit\u00e0 (sanscrito \"vi\u1e43\u015bati \u015buny\u0101t\u0101\"):\nTali \"vacuit\u00e0\" stanno ad indicare che ogni forma, esistenza o non esistenza, \u00e8 vacuit\u00e0 e ogni vacuit\u00e0 \u00e8 ognuna di queste.\nCos\u00ec come recita uno dei \"Praj\u00f1\u0101p\u0101ramit\u0101 S\u016btra\" pi\u00f9 noti, il \"Praj\u00f1\u0101p\u0101ramit\u0101 H\u1e5bdaya S\u016btra\" (Il Sutra del Cuore della perfezione di saggezza): \u00abQui, O Sariputra, la forma \u00e8 vacuit\u00e0 e la vacuit\u00e0 \u00e8 forma; la vacuit\u00e0 non differisce dalla forma, la forma non differisce dalla vacuit\u00e0; qualsivoglia cosa sia forma, quella \u00e8 vacuit\u00e0; qualsivoglia cosa sia vacuit\u00e0, quella \u00e8 forma\u00bb. L'insieme del corpus scritturale dei \"Praj\u00f1\u0101p\u0101ramit\u0101 S\u016btra\" sembrerebbe contenere una serrata critica alla dottrina dei \"dharma\" intesi come costituenti ultimi della realt\u00e0, propria delle scuole del Buddhismo dei Nik\u0101ya, segnatamente della scuola Sarv\u0101stiv\u0101da. Tali dottrine assegnavano esistenza reale ai costituenti (\"dharma\") dei fenomeni, anche se le stesse denunciavano la \"vacuit\u00e0\" del soggetto che questi fenomeni percepiva, ovvero negavano la soggettivit\u00e0, l'io individuale (dottrina dell\"an\u0101tman \") dello stesso soggetto. Questa \"doppia vacuit\u00e0\" (vacuit\u00e0 del soggetto percipiente e dei fenomeni percepiti) pronunciata dai \"Praj\u00f1\u0101p\u0101ramit\u0101 S\u016btra\" andava a dunque a criticare i contenuti \"abhidharmici\" della scuola Sarv\u0101stiv\u0101da, la quale giungeva a sostenere la presenza, nel soggetto che percepisce, di un \"dharma\" particolare, il \"prapti\", che fungeva da ricettacolo per la sua retribuzione karmica. \n\u00c8 chiaro che la dottrina della vacuit\u00e0 dei \"Praj\u00f1\u0101p\u0101ramit\u0101 S\u016btra\" ha dei precisi fondamenti, come abbiamo visto, negli stessi \"\u0100gama-Nik\u0101ya\", tuttavia essa intende radicalizzare questi fondamenti e indicarli come il cuore (\"h\u1e5bd\") della dottrina del Buddha Shakyamuni (Buddhadharma). In un altro famoso \"Praj\u00f1\u0101p\u0101ramit\u0101 S\u016btra\", il \"Vajracchedik\u0101-praj\u00f1\u0101p\u0101ramit\u0101-s\u016btra\" (Sutra della perfezione della saggezza che recide come un diamante, o pi\u00f9 brevemente \"Sutra del diamante\") si giunge, peraltro coerentemente con questi insegnamenti, a sostenere che \u00abper quanto innumerevoli siano gli esseri in tal modo guidati verso il Nirvana proprio nessun essere \u00e8 stato guidato verso il Nirvana. Perch\u00e9? Se in un bodhisattva dovesse intervenire la nozione di un \"essere\", egli non potrebbe venire chiamato bodhisattva. E perch\u00e9? Non si dovr\u00e0 chiamare bodhisattva colui nel quale interviene la nozione di un essere, o la nozione di un'anima vivente o di una persona\u00bb.\nLe opere.\nTra i principali \"Praj\u00f1\u0101p\u0101ramit\u0101 S\u016btra\" troviamo:\nCollegamenti esterni.\nIl Picco dell'Avvoltoio su Google Maps"}
{"id": "3254", "revid": "1318658", "url": "https://it.wikipedia.org/wiki?curid=3254", "title": "Provincia di Firenze", "text": "La provincia di Firenze \u00e8 stata una provincia italiana della Toscana di 1.007.252 abitanti. Era la prima provincia toscana per numero di abitanti e la terza provincia toscana per superficie.\nConfinava a nord e a est con l'Emilia-Romagna (province di Bologna, Forl\u00ec-Cesena e Ravenna), a sud-est con la provincia di Arezzo, a sud con la provincia di Siena, a ovest con le province di Pisa, Lucca, Pistoia e Prato.\nStoria.\nLa provincia deriva dall'omonima prefettura granducale istituita nel 1848, che comprendeva la parte pi\u00f9 antica dei domini fiorentini. Precedentemente fin dall'epoca comunale era costituita da il \"nobile contado fiorentino\" (XIV secolo), suddiviso nei tre grossi vicariati di Scarperia e Mugello, San Giovanni Valdarno e alto Valdarno, Certaldo e Chianti, ripartiti in varie podesterie e numerose leghe rurali, e dal \"Distretto fiorentino\" costituito dalle citt\u00e0, borghi e terre sottomesse da Firenze durante i secoli.\nCon l'unit\u00e0 d'Italia venne creato nel 1860, il compartimento fiorentino sostanzialmente sovrapposto alla prefettura granducale, presieduto da Luigi Guglielmo Cambray-Digny che manterr\u00e0 la carica fino al 1906.\nNel 1865, con l'approvazione della legge comunale e provinciale (legge del 20 marzo 1865, n. 2248), furono definite le province, governate da un consiglio provinciale eletto ma presieduta dal prefetto di nomina regia.\nCon la legge 30 dicembre 1888 n. 5865 il consiglio elegge il presidente, Paolo Onorato Vigliani a cui succede nel 1919 Gismondo Morelli Gualtierotti.\nIn seguito all'ascesa del regime fascista, nel 1922, il consiglio e la deputazione provinciale sono sciolti e sostituiti da una commissione straordinaria. \nInizia un periodo di distacchi territoriali. Nel 1923 avviene il distacco del circondario di Rocca San Casciano, la cosiddetta \"Romagna Toscana\" (comuni di Bagno di Romagna, Dovadola, Galeata, Modigliana, Portico e San Benedetto, Premilcuore, Rocca San Casciano, Santa Sofia, Sorbano, Castrocaro Terme e Terra del Sole, Tredozio e Verghereto), il cui territorio venne annesso alla provincia di Forl\u00ec.\nNel 1925 avvenne la cessione alla provincia di Pisa dei comuni di Castelfranco di Sotto, Montopoli in Val d'Arno, San Miniato, Santa Croce sull'Arno e Santa Maria a Monte, e la creazione del nuovo circondario di Prato con sette comuni.\nNel 1927 venne distaccato il territorio del circondario di Pistoia (pi\u00f9 il comune di Tizzana), che costitu\u00ec la nuova provincia di Pistoia. Non and\u00f2 in porto il progetto di trasformazione in provincia del Circondario di Empoli, lanciato da un deputato fascista della zona, sembra per il veto del Duce che non aveva dimenticato i fatti del 1921 avvenuti nella cittadina. Nello stesso anno fu abolito il Circondario di Prato: il regime fascista cerc\u00f2 di placare le ire dei pratesi, che avevano visto contemporaneamente l'elevazione a provincia dell'eterna rivale Pistoia, nominando spesso un loro concittadino a capo della Provincia e dando inizio ad una imponente serie di lavori pubblici.\nIl regime fascista promulga la legge comunale e provinciale del 1928, che pone a vertice della provincia un preside in luogo della deputazione e un rettorato, composto da 4 a 8 rettori, al posto del consiglio, entrambi nominati su proposta del Ministro dell'Interno.\nNel 1934, la proposta di passare alla regione Emilia-Romagna i tre comuni di quello che rimaneva della Romagna Toscana (Firenzuola, Palazzuolo sul Senio e Marradi) fu bloccata dal gerarca fiorentino Alessandro Pavolini, nome emergente del Fascismo, che prese le difese dei confini provinciali gi\u00e0 drasticamente ridotti nei dieci anni precedenti.\nDurante la seconda guerra mondiale, l'11 agosto del 1944, il Comitato Toscano di Liberazione Nazionale, al termine della battaglia per la liberazione di Firenze, si insedia in Palazzo Medici Riccardi (sede della provincia) e ristabilisce la Deputazione provinciale, sancita da un decreto del 4 aprile 1944 (R.D.L. 4 aprile 1944, n. 11). Primo presidente \u00e8 Mario Augusto Martini. La nomina rester\u00e0 prefettizia fino alle elezioni del 1951.\nA seguito della nuova legge dell'8 marzo 1951, n. 122, il 10 giugno si tengono le elezioni e, il 10 luglio, il nuovo consiglio provinciale elegge presidente Mario Fabiani, primo sindaco della Firenze nel dopoguerra, che rimarr\u00e0 in carica fino al 1962.\nNel 1992 avviene il distacco dei comuni di Prato, Cantagallo, Carmignano, Montemurlo, Poggio a Caiano, Vaiano e Vernio che formano la provincia di Prato.\nDal 1\u00ba gennaio 2015, la Provincia \u00e8 stata soppressa e sostituita dalla Citt\u00e0 metropolitana di Firenze, ente territoriale con nuovi poteri, istituito a seguito della riforma costituzionale e delle leggi conseguenti.\nComuni.\nAppartenevano alla provincia di Firenze i seguenti 41 comuni:"}
{"id": "3255", "revid": "1652635", "url": "https://it.wikipedia.org/wiki?curid=3255", "title": "Psicologia", "text": "La psicologia \u00e8 la scienza che studia gli stati mentali e i suoi processi emotivi, cognitivi, sociali e comportamentali nelle loro componenti consce e inconsce, mediante l'uso del metodo scientifico e/o appoggiandosi ad una prospettiva soggettiva intrapersonale; si occupa anche dello studio e del trattamento delle funzioni psichiche sia in condizioni di benessere che di sofferenza o disagio mentale, dovute a dinamiche soggettive (intrapsichiche), ambientali e/o relazionali (interpsichiche).\nStoria.\nEtimologia e nascita del termine.\nIl termine \"psicologia\" deriva dal greco \"psych\u00e9\" (\u03c8\u03c5\u03c7\u03ae) = spirito, anima e da \"logos\" (\u03bb\u03cc\u03b3\u03bf\u03c2) = discorso, studio, letteralmente ad indicare quindi lo studio dello spirito o dell'anima. Il significato del termine, introdotto durante il XVI secolo, rimase immutato fino al XVII secolo, quando assunse il significato di \"scienza della mente\" e negli ultimi cento anni \u00e8 cambiato ulteriormente adeguandosi alle nuove prospettive e alla moderna metodologia (\u00e8 interessante segnalare che iconograficamente il termine \"psych\u00e9\" (\u03c8\u03c5\u03c7\u03ae) pu\u00f2 essere interpretato come farfalla: molte decorazioni di antichi vasi greci raffigurano con l'immagine di una farfalla lo spirito (anima) che esala nell'istante della morte).\nIl termine \"psicologia\", nella forma latina \"psychologia\" fu probabilmente introdotto nel 1520, anche se nei suoi scritti non compare, dall'umanista Filippo Melantone e appare (nella forma greca \"psychologia\") anche nelle opere dei suoi discepoli Rodolfo Goclenio (\"Psychologia\", 1590) e Othone Casmanno (\"Psychologia anthropologica; siue animae humanae doctrina\" - \"Psicologia antropologica, o la conoscenza dell'anima umana\", Hanau, 1594), ma gi\u00e0 in precedenza Johann Thomas Freig, nella sua opera \"Quaestiones logicae ed ethicae\" del 1574, si occupa di argomenti che appartengono alla psicologia e per la prima volta usa questo termine per descriverli. Recenti ricerche hanno anche individuato un uso del termine nell'opera perduta dell'umanista dalmata Marco Marulo (\"Psychologia de ratione animae humanae\", 1511-1518), sebbene non sia chiaro il significato della parola usata in quel tempo.\nIl termine \"psicologia\" divenne popolare nel Settecento, grazie al tedesco Christian Wolff, che lo utilizz\u00f2 nel titolo di due sue opere: \"Psychologia empirica\" (1732) e \"Psychologia rationalis\" (1734); con queste opere egli fece distinzione tra psicologia empirica e psicologia filosofica, con la prima che cercava di individuare dei princ\u00ecpi che potessero spiegare il comportamento dell'anima umana, mentre la seconda indagava sulle facolt\u00e0 dell'anima stessa. Successivamente Kant critic\u00f2 questa distinzione, affermando che non poteva esistere una psicologia razionale, accettando tuttavia la validit\u00e0 della psicologia empirica, anche se non la considerava scienza esatta per il fatto che, mancando la forma a priori dello spazio, era impossibile applicare la matematica ai fenomeni psichici: con Kant dunque si posero le basi di una psicologia non pi\u00f9 puramente filosofica, ma costruita con criteri empirici.\nL'inizio della storia della psicologia come disciplina a s\u00e9 viene convenzionalmente fissato nella seconda met\u00e0 dell'Ottocento, quando l'indagine psicologica si apr\u00ec ai metodi delle scienze naturali; vi \u00e8 per\u00f2 da sottolineare che la psicologia odierna \u00e8 legata agli oggetti di indagine che, da Aristotele e poi nel Medioevo su fino al secolo XIX, sono rimasti quasi sempre gli stessi: la percezione che l'uomo ha del mondo, la ritenzione dei ricordi (memoria), la capacit\u00e0 razionale (l'intelligenza); anche l'antica suddivisione della mente in facolt\u00e0 rivive inalterata nella moderna divisione in processi mentali.\nIl XX secolo \u00e8 testimone di un fiorire di prospettive e visioni della psicologia, diverse sul piano metodologico e sul piano speculativo: si \u00e8 passati dallo strutturalismo al funzionalismo, dal comportamentismo al cognitivismo, dall'epistemologia genetica alla scuola storico-culturale; ancora, dal cognitivismo HIP al cognitivismo realista, fino ad arrivare alle neuroscienze.\nLe origini.\nCome accennato, gi\u00e0 alcuni filosofi greci, come Platone e Aristotele, posero interrogativi che ancor oggi sono alla base della ricerca psicologica, ma \u00e8 solo a partire dal Seicento che inizi\u00f2 un confronto pi\u00f9 serrato su questi argomenti. Furono sempre filosofi, come Cartesio, Thomas Hobbes e John Locke, a portare avanti riflessioni e a proporre teorie sulla mente umana. Cartesio, in particolare, sosteneva l'esistenza di una netta divisione fra mente (res cogitans) e corpo (res extensa), ritenendo che alcune idee fossero innate (cio\u00e8 presenti nella mente fin dalla nascita). Hobbes e Locke, al contrario, affermavano il predominio dell'esperienza, vista come l'unico processo in grado di sviluppare e organizzare la mente umana, oltre a criticare la divisione di mente e corpo proposta da Cartesio.\nNonostante i numerosi sforzi, queste ricerche non diedero mai vita a una psicologia intesa come materia scientifica.\nLa nascita della psicologia scientifica.\nIl termine \"psicologia\" risale al XV secolo, ideato dal tedesco Filippo Melantone (Philipp Schwarzerd), intendeva l'insieme delle conoscenze psicologiche, filosofiche, religiose, pedagogiche e letterarie di un essere umano. Nel 1690 il filosofo inglese Locke pubblic\u00f2 il suo saggio sull'intelletto umano, che ricostruiva il funzionamento della mente e dava una base solida ai ragionamenti. La psicologia come materia scientifica nacque in Europa nella seconda met\u00e0 dell'Ottocento. Tra il 1850 e il 1870 vari scienziati, in particolare fisici e medici, iniziarono a occuparsi dello studio della psiche analizzando le sensazioni, le emozioni e le attivit\u00e0 intellettive.\nQuesti scienziati applicarono allo studio della mente le metodologie applicate alle scienze naturali, dando vita alla moderna psicologia scientifica. Questa svolta fondamentale innesc\u00f2 il processo che porter\u00e0 la psicologia a diventare una vera disciplina scientifica. Se finora la psicologia era stata strettamente legata alla filosofia, perch\u00e9 questa si occupava della natura o dell'essenza dell'anima, ora era una scienza, e non filosofica bens\u00ec su base sperimentale: \"scienza\" perch\u00e9 rigorosa, \"sperimentale\" perch\u00e9 basata sul metodo induttivo, fatto di osservazioni e di esperimenti da cui si formulano ipotesi e leggi.\nFra i precursori della moderna psicologia si possono citare: Charles Darwin, che propose varie teorie sulle emozioni, Franciscus Donders, che comp\u00ec studi sui tempi di reazione, Ernst Weber e Gustav Theodor Fechner, che diedero vita alla psicofisica, studiando i rapporti tra stimoli e sensazioni, Hermann Ebbinghaus (1850-1909), tra i primi ad applicare il metodo sperimentale allo studio della memoria, Francis Galton, padre della psicologia differenziale, Th\u00e9odule Ribot che contribu\u00ec decisamente a far assumere un'identit\u00e0 alla psicopatologia, Alfred Binet e Arnold Gesell, fondamentali pionieri nella \"psicologia infantile\".\nIl padre fondatore della psicologia sperimentale.\nIl merito di aver fondato la psicologia come disciplina accademica spetta al tedesco Wilhelm Wundt (1832-1920). Questi raccolse e scrisse una mole gigantesca di materiale riguardante la nascente disciplina e, grazie alla sua cultura, riusc\u00ec a dare alla materia una base concettuale e un assetto organico. Wundt, nel 1873-74, pubblic\u00f2 i \"Fondamenti di psicologia fisiologica\", opera considerata il primo trattato psicologico-scientifico della storia.\nNel 1875 Wundt divenne professore di filosofia a Lipsia, citt\u00e0 nella quale nel 1879 fond\u00f2 un laboratorio di ricerca psicologica. A questo laboratorio affluirono da tutto il mondo allievi e scienziati, che compirono studi sui tempi di reazione, l'attenzione, le associazioni mentali e la psicofisiologia dei sensi. Per Wundt oggetto della psicologia doveva essere l'esperienza immediata, contrapposta all'esperienza mediata, che era invece oggetto delle scienze fisiche. Grazie a questa definizione e all'uso negli esperimenti di un metodo rigoroso, si struttur\u00f2 definitivamente la psicologia, intesa come disciplina scientifica e accademica. Per l'impegno e gli studi, Wundt \u00e8 acclamato come il fondatore della psicologia.\nFranz Brentano.\nNegli anni in cui operava il laboratorio di Wundt, il filosofo austriaco Franz Brentano (1838-1917) propose un approccio diverso alla psicologia, basato non sul rigore del metodo scientifico e sulla sperimentazione, ma su un concetto pi\u00f9 filosofico e perci\u00f2 meno sperimentale, che Brentano definiva \"intenzionalit\u00e0\". Con le sue idee diede vita alla cosiddetta scuola di Brentano (prima a W\u00fcrzburg e poi a Vienna). Brentano pu\u00f2 essere ritenuto il secondo padre della psicologia.\nLe tradizioni wundtiana e brentaniana rappresentarono per decenni i due grandi filoni di ricerca nella psicologia sperimentale e teorica.\nLa scuola, in particolare, influenz\u00f2 Sigmund Freud e i concetti della psicologia della Gestalt e della psicologia sociale.\nUn altro ricercatore tedesco, Hermann Ebbinghaus (1850-1909), applic\u00f2 per primo il metodo sperimentale allo studio della memoria.\nLa psicologia della Gestalt.\nLa psicologia della Gestalt nacque e si svilupp\u00f2 agli inizi del XX secolo in Germania e prosegu\u00ec la sua articolazione negli Stati Uniti. Anche se le vicende dei suoi maggiori rappresentanti (molti abbandonarono la Germania all'avvento del nazismo) diffusero la teoria in ambiente statunitense, il clima culturale di riferimento rimase quello europeo. La scuola ebbe successo anche in Italia fra gli anni cinquanta e ottanta, prima di essere assorbita dal cognitivismo.\nGli psicologi della Gestalt cercarono di dimostrare sperimentalmente il criterio della \"totalit\u00e0\" delle funzioni psichiche. Per essi, infatti, non era giusto dividere l'esperienza nelle sue componenti elementari, occorreva invece considerare l'intero come fenomeno sovraordinato rispetto all'insieme dei componenti. In altre parole, per gli psicologi della Gestalt: \"L'insieme \u00e8 pi\u00f9 della somma delle sue singole parti\". \u00c8 chiaro quindi come questa Scuola si opponesse alle teorie associazionistiche di Wundt e a quelle comportamentistiche di Watson, per spostare l'accento sulla tendenza degli insiemi percettivi e per estensione delle rappresentazioni del pensiero, a presentarsi al soggetto sotto forma di unit\u00e0 coerenti.\nLa psicologia della Gestalt ricorse al metodo fenomenologico, col quale i dati dell'esperienza non vengono scomposti e interpretati, ma descritti totalmente nella loro immediatezza, come appaiono al soggetto. I gestaltisti, studiando in modo approfondito la percezione, intuirono che la realt\u00e0 fenomenologica si struttura in unit\u00e0 nel campo di esperienza del soggetto ogni volta che gli elementi di un insieme presentano determinate caratteristiche. Individuarono cos\u00ec cinque leggi (dette \"leggi della formazione delle unit\u00e0 fenomeniche\"), che stanno alla base del nostro modo di cogliere le cose e di organizzare i dati percepiti. Esse sono:\nQueste sono solo alcune delle regole alla base della percezione; permettono, ad es., di capire come operano le illusioni ottiche. \nPunto centrale della psicologia della Gestalt era, perci\u00f2, la convinzione che riuscendo a comprendere come si organizzano le percezioni, si poteva anche comprendere il modo in cui il soggetto organizza e struttura i pensieri. Queste tendenze all'auto-organizzazione erano viste come una caratteristica innata, ridimensionando l'importanza di esperienza e di apprendimento nella strutturazione del pensiero.\nGli psicologi della Gestalt sono noti soprattutto per i loro contributi nel campo della percezione. \nL'approccio della Gestalt non si propose per\u00f2 solo come studio della percezione fine a se stesso, ma anche come paradigma e \"metodo d'indagine\" generale dello psichismo, basato sull'assunto per cui \"la Gestalt (l'insieme) \u00e8 pi\u00f9 della somma delle parti\".\nAl riguardo sono proliferati studi, concetti e campi di ricerca assai numerosi:\nDiffusione in America.\nLa psicologia, come gi\u00e0 accennato, nacque e si svilupp\u00f2 inizialmente in Europa, soprattutto in Germania, grazie al laboratorio di Lipsia e la psicologia della Gestalt. Ben presto, per\u00f2, essa approd\u00f2 e si diffuse anche negli Stati Uniti. Questo avvenne in gran parte per merito di due personalit\u00e0: gli americani Edward Titchener (1867-1927) e William James (1842-1910). Il primo era un allievo di Wundt che, dopo aver studiato presso il suo laboratorio, torn\u00f2 in patria e tradusse l'opera del maestro, diffondendo cos\u00ec la psicologia nel Nuovo Mondo. Titchener fond\u00f2 inoltre una nuova scuola di psicologia, lo strutturalismo, che ebbe per\u00f2 vita breve.\nWilliam James era un medico e filosofo statunitense interessato agli aspetti psicologici dell'uomo. Tenne il primo corso di psicologia (ad Harvard), intitolato \"I rapporti tra fisiologia e psicologia\". Nel 1890 pubblic\u00f2 \"\"Principi di psicologia\", un manuale che ebbe molto successo, anche fra i lettori comuni. Al pari del suo collega, James fond\u00f2 una nuova scuola di psicologia, il funzionalismo, che si contrappose allo strutturalismo di Titchener.\nLe scuole russe.\nSempre verso la fine dell'Ottocento e l'inizio del Novecento nacquero nuove Scuole di psicologia in Russia. In particolare, ebbero grande risonanza le ricerche di Ivan Pavlov (1849-1936). Pavlov (nel 1904, premio Nobel per la medicina) fu un fisiologo e non volle mai essere considerato uno psicologo. Nonostante ci\u00f2, i suoi studi diedero grande impulso e influenzarono notevolmente una delle successive Scuole psicologiche che avr\u00e0 maggior successo: il comportamentismo. Pavlov comp\u00ec studi, mediante esperimenti su animali, su quello che venne chiamato riflesso condizionato, dimostrando come fosse possibile far sorgere un dato comportamento associandolo a un determinato stimolo. La maggior parte delle Scuole russe di psicologia continuarono questo filone di ricerche e per questo sono state accomunate sotto il nome di riflessologia russa. La teoria alla base di tutte queste Scuole era la convinzione che i processi psichici potessero essere ridotti a semplici riflessi, cio\u00e8 i processi psichici erano visti come semplici processi fisiologici ed elementari.\nUn discorso a parte merita il russo Lev Vygotskij (1896-1934) e la sua Scuola storico-culturale. Per Vygotskij l'esperienza storica (storicit\u00e0) era l'aspetto fondante dell'esperienza umana e della stessa psicologia. Per Vygotskij lo sviluppo cognitivo del bambino doveva essere valutato e studiato in rapporto alle sue componenti sociali, culturali e ambientali. Queste originali e innovative riflessioni, che si contrapponevano in modo netto al rigido e deterministico comportamentismo che stava nascendo negli Stati Uniti, furono a lungo ignorate, anche per la mancata traduzione delle opere di Vygotskij dalla lingua russa a quella inglese. Solo a partire dagli anni ottanta questo autore \u00e8 stato oggetto di riscoperta, divenendo uno dei principali ispiratori della psicologia postmoderna e della psicopedagogia.\nFreud e la psicoanalisi.\nLa psicoanalisi nacque in ambito psichiatrico nei primi decenni del Novecento, grazie all'opera innovatrice di Sigmund Freud (1856-1939), un neurologo viennese. Per essere pi\u00f9 precisi, non nacque dai laboratori di ricerca, ma ebbe origine dalla pratica clinica del trattamento di pazienti con disturbi di natura psichica. Come gi\u00e0 accennato, Freud fu influenzato dalle idee di Brentano e, infatti, la sua concezione psicologica e i suoi metodi di studio non furono strettamente scientifici come quelli propugnati dal laboratorio di Lipsia. Freud non si limit\u00f2 ad esaminare le vere e proprie patologie dell'essere umano, ma descrisse anche comportamenti di vita quotidiana e le loro possibili origini.\nLa vera rivoluzione che Freud introdusse nella psicologia fu la concezione dell'esistenza di una parte irrazionale e nascosta dello psichismo di ogni essere umano, che il medico viennese chiam\u00f2 \"inconscio\". Tutti i suoi lavori cercarono di trovare dei metodi e delle strategie per poter analizzare e portare a galla questa parte nascosta, ad esempio tramite l'interpretazione dei sogni. Queste nuove teorie e le tecniche derivate furono la base della psicoanalisi.\nLa nuova teoria freudiana ebbe una grande risonanza, e furono molti gli allievi che continuarono su questa via, o fondarono scuole autonome discostandosi dalle idee del maestro. Fra i principali rappresentanti storici della tradizione psicoanalitica si possono citare Alfred Adler, Carl Jung, Otto Rank, Wilhelm Reich.\nIl predominio del comportamentismo.\nNel 1913, negli Stati Uniti, John Watson (1878-1958), diede vita a una nuova Scuola psicologica, detta comportamentismo, attraverso la pubblicazione di un celebre articolo intitolato \"La psicologia considerata dal punto di vista comportamentistico\"\". Il comportamentismo, detto anche behaviorismo, dominer\u00e0 la scena internazionale per circa cinquant'anni, cio\u00e8 per tutta la prima met\u00e0 del XX secolo.\nIl comportamentismo rivoluzion\u00f2 i concetti della precedente psicologia, concentrando i suoi sforzi e studi non pi\u00f9 sulla \"coscienza\", bens\u00ec attorno al \"comportamento\". Il nuovo e unico oggetto della psicologia divenne, perci\u00f2, il comportamento pubblicamente osservabile degli organismi viventi. Il comportamentismo critic\u00f2 fortemente anche il concetto di innatismo, in quanto prevedeva che ogni comportamento umano fosse determinato solamente dagli stimoli ambientali. Questo port\u00f2 alla nascita dello schema Stimolo-Risposta (S-R), che prevedeva che a una stimolazione che agisce su un organismo segua una reazione dell'organismo stesso. Come gi\u00e0 accennato, il comportamentismo fece tesoro anche degli esperimenti sul condizionamento di Pavlov, e arriv\u00f2 a ipotizzare che ogni comportamento umano potesse essere appreso mediante condizionamento.\nQuasi la totalit\u00e0 degli psicologi americani di questo periodo era di matrice comportamentista e, fra i maggiori autori che diedero impulso a questa Scuola, si possono ricordare Burrhus Skinner, Edward Tolman e Clark Hull.\nIl comportamentismo entr\u00f2 in crisi nei primi anni sessanta, in quanto risult\u00f2 evidente come queste teorie semplicistiche non fossero in grado di spiegare i comportamenti umani pi\u00f9 complessi, come ad esempio le relazioni sociali. Il comportamentismo, inoltre, venne anche criticato per il suo ridurre l'essere umano a un organismo passivo che rispondeva solo alle leggi del condizionamento. Nonostante tutto, il comportamentismo \u00e8 sopravvissuto fino ai giorni nostri in alcune correnti come il neo-comportamentismo e, va sottolineato, la Scuola di Watson ha comunque grandi meriti nell'aver dato un forte impulso di ricerca e una dignit\u00e0 scientifica alla psicologia.\nL'ascesa del cognitivismo.\nA partire dagli anni sessanta un nuovo orientamento inizi\u00f2 a farsi largo in psicologia: il cognitivismo. Questo \u00e8 oggi l'orientamento dominante in psicologia. Alle sue origini troviamo diverse matrici che si sono espresse fra gli anni cinquanta e sessanta, in buona parte nate all'interno dello stesso comportamentismo. La rapida ascesa del cognitivismo fu dovuta, innanzitutto, al fallimento dello stesso comportamentismo, che con le sue teorie semplicistiche non era riuscito a spiegare i comportamenti umani complessi. Lo schema S-R (Stimolo-Risposta) del comportamentismo era, infatti, divenuto insufficiente e fu gradualmente sostituito dallo schema S-O-R in cui O (organismo) rappresentava la mediazione fra lo stimolo e la risposta. A differenza del comportamentismo, dove l'uomo era visto come un semplice insieme di comportamenti da osservare, il cognitivismo poneva l'accento sull'attivit\u00e0 pensante dell'uomo, visto come organismo attivo e non pi\u00f9 passivo. In altre parole il simbolo \"O\" inizi\u00f2 a rappresentare la \"mente\", che per i cognitivisti divenne l'unico oggetto di studio.\nStoricamente la prima volta in cui venne presentata in maniera compiuta la teoria cognitivista fu nel libro \"Psicologia cognitivista\", di Ulric Neisser, pubblicato nel 1967. Come accennato, per\u00f2, i presupposti dell'approccio cognitivista erano gi\u00e0 presenti e rintracciabili in teorie e orientamenti precedenti, ad esempio nelle opere degli psicologi Kenneth Craik, George Armitage Miller e del linguista americano Noam Chomsky. E ancora prima con Oswald K\u00fclpe, Karl B\u00fchler, Frederic Bartlett, James McKeen Cattell, Alfred Binet, James Baldwin, Jean Piaget.\nCome detto, il cognitivismo non \u00e8 una scuola psicologica ma un \"orientamento\" ove confluiscono scuole e matrici di ricerca. Le principali sono la psicologia dell'atto (inaugurata da Franz Brentano), l'informatica e la cibernetica. In particolare negli anni settanta, si diffuse il modello HIP, il quale proponeva la metafora della mente come elaboratore di informazioni. La mente, cio\u00e8, era vista come un computer, nel quale lo stimolo-risposta comportamentista si trasform\u00f2 in \"input-elaborazione-output\":\nAltro orientamento fortemente ravvisabile nel cognitivismo \u00e8 lo studio del \"comportamento finalizzato a una meta\" (\"goal-driven\"): il comportamento non \u00e8 pi\u00f9 visto come atto passivo, tipico del comportamentismo, bens\u00ec attivo al fine di raggiungere la soluzione di un problema. La nozione di retroazione (\"feedback\"), proveniente dalla cibernetica, \u00e8 centrale in questa ottica dello studio del comportamento umano. Il testo ove esplicitamente si propose questo modello fu il noto \"\"Piani e struttura del comportamento\", di George Armitage Miller (psicologo sperimentale), Karl Pribram (neuroscienziato), e Eugene Galanter (psicologo matematico); queste diverse formazioni sono da sottolineare, al fine di comprendere il nuovo cognitivismo come \"confluenza di matrici di ricerca\", e il carattere interdisciplinare del loro \"curriculum\".\nIn \"Piani e struttura del comportamento\"\" si esprime il modello \"T-O-T-E\": il comportamento \u00e8 rivolto a un fine mediante l'esame della realt\u00e0 (\"test\"), l'elaborazione dell'informazione (\"operate\"), un successivo esame di ci\u00f2 che \u00e8 stato elaborato (\"test\"), eventuale retroazione al fine di migliorare l'elaborazione stessa dell'informazione, e successiva uscita (\"exit\") dell'informazione sotto forma di comportamento manifesto, linguaggio, mimica facciale, postura, e cos\u00ec via.\nLa neuropsicologia e le neuroscienze cognitive.\nNell'ultimo decennio hanno acquisito una grande importanza le diverse neuroscienze. Esse non sono parte della psicologia, ma fungono da ponte tra quest'ultima e le altre discipline come la neurologia, la medicina, la biologia e la psichiatria.\nLa neuropsicologia studia i processi cognitivi e comportamentali, correlandoli con i meccanismi anatomo funzionali che ne permettono il funzionamento. Si tratta di una scienza interdisciplinare, come tutte le neuroscienze, le cui basi possono essere fatte risalire a Paul Broca. Gli obiettivi della neuropsicologia sono l'indagine delle basi anatomiche dei processi mentali e cognitivi tramite lo studio di sistemi cerebrali danneggiati, vale a dire di soggetti cerebrolesi a diversa eziologia.\nLe neuroscienze cognitive hanno avuto grande sviluppo a seguito dello sviluppo delle tecniche di visualizzazione \"in vivo\" delle strutture cerebrali, quali la TC e la risonanza magnetica. Un'altra prospettiva di indagine \u00e8 rappresentata dagli studi di \"attivazione\", tramite i quali, con le tecniche SPECT, PET e fMRI, \u00e8 possibile studiare in soggetti normali e cerebrolesi i substrati neurali a seguito dello svolgimento di determinati compiti o cognitivi.\nLa psicofisiologia, al contrario della psicologia fisiologica, si occupa di individuare i cambiamenti fisiologici secondari a determinate attivit\u00e0 cerebrali, comportamenti o processi cognitivi. Anche se le tecniche in uso sono molteplici, la pi\u00f9 utilizzata \u00e8 senz'altro la registrazione dei potenziali elettrici cerebrali dallo scalpo. Clinicamente queste tecniche sono l'elettroencefalogramma e i potenziali evocati. La MEG consente invece di registrare i potenziali magnetici cerebrali.\nSia la neuropsicologia che le tecniche di neuroimaging e le tecniche elettrofisiologiche possono essere categorizzate come neuroscienze cognitive, cio\u00e8 la scienza che collega la psicologia con le neuroscienze.\nDescrizione.\nAttualmente la psicologia \u00e8 una disciplina composita; i suoi metodi di ricerca sono sperimentali (di laboratorio o sul campo) oppure etnograficamente orientati (ad esempio: alcuni approcci della psicologia culturale); hanno una dimensione individuale (ad esempio: studi di psicofisica, psicoterapia individuale, ecc.) oppure una maggiore attenzione all'aspetto sociale e di gruppo (ad esempio: lo studio delle dinamiche psicologiche nelle organizzazioni, la psicologia del lavoro, ecc.). Queste diversit\u00e0 di approccio hanno prodotto diverse sottodiscipline psicologiche, con differenti matrici epistemologico-culturali di riferimento. In particolare l'uso del metodo scientifico in taluni ambiti si evidenzia nell'osservazione/misurazione dall'esterno dei fenomeni psichici-cognitivi e all'uso congiunto della statistica come strumento di analisi dei dati rilevati.\nLa psicologia si differenzia dalla psichiatria, che \u00e8 una disciplina medica focalizzata sull'intervento di tipo farmacologico in merito ai disturbi psicopatologici, in comune per\u00f2 con la psicologia clinica e i relativi interventi psicoterapeutici.\nIl professionista abilitato all'esercizio della psicologia \u00e8 detto psicologo.\nOggetto di studio.\nLa psicologia, come esemplificato dalla definizione iniziale, studia la personalit\u00e0, i processi mentali e i comportamenti di un individuo.\nStudio della personalit\u00e0.\nLa personalit\u00e0 \u00e8 definita come l'insieme caratteristico di atteggiamenti, cognizioni e modelli emotivi, che si evolvono da fattori biologici e ambientali, e guidano il comportamento di un individuo. Sebbene non vi sia una definizione generalmente concordata sulla personalit\u00e0, la maggior parte delle teorie si concentra sulla motivazione e sulle interazioni psicologiche con il proprio ambiente. Le teorie della personalit\u00e0 basate sui tratti, come quelle definite da Raymond Cattell, definiscono la personalit\u00e0 come i tratti che predicono il comportamento di una persona. D'altra parte, approcci pi\u00f9 comportamentali definiscono la personalit\u00e0 attraverso l'apprendimento e le abitudini. La maggior parte delle teorie considera comunque la personalit\u00e0 come un costrutto relativamente stabile.\nLo studio della psicologia della personalit\u00e0 ha l'obiettivo di spiegare le tendenze alla base delle differenze individuali di comportamento. Sono stati adottati molti approcci per studiare la personalit\u00e0, comprese teorie biologiche, cognitive, di apprendimento e basate sui tratti, nonch\u00e9 approcci psicodinamici e umanistici. Alcune teorie influenti sul tema della personalit\u00e0 sono state proposte da Sigmund Freud, Alfred Adler, Gordon Allport, Hans Eysenck, Abraham Maslow e Carl Rogers.\nI processi mentali.\nI processi mentali, in psicologia, si possono suddividere in due ampie categorie: processi cognitivi e processi dinamici.\nProcessi cognitivi.\nI processi cognitivi sono quei processi che permettono a un organismo di raccogliere informazioni sull'ambiente, immagazzinarle, analizzarle, valutarle, trasformarle, per poi utilizzarle nel proprio agire sul mondo circostante.\nI principali processi cognitivi sono la percezione, l'attenzione, la coscienza, il pensiero, il linguaggio, l'intelligenza, l'immaginazione, la memoria.\nProcessi dinamici.\nI processi dinamici sono quei processi mentali non riconducibili a meccanismi biologici e a processi fisiologici, i quali sono riconducibili a una personalit\u00e0 integrata, caratterizzati da una continua interazione e non sono definibili come apparati statici.\nI principali processi dinamici sono: il bisogno, la pulsione, l'attaccamento, l'emozione, la motivazione, la personalit\u00e0.\nParticolare importanza assumono inoltre le leggi della frustrazione e della gratificazione.\nAltri processi mentali.\nProcessi mentali che non rientrano nella classificazione precedente perch\u00e9 differenti e pi\u00f9 complessi sono: la sensazione, l'opinione, l'atteggiamento, il comportamento manifesto.\nPsicologia moderna e psicologia postmoderna.\nLa psicologia moderna e la psicologia postmoderna sono due modalit\u00e0 di studio dei processi psichici dell'uomo che coesistono nella storia del pensiero occidentale fin dal periodo classico. Nei primordi dello studio della psiche \u00e8 rilevabile la classificazione aristotelica, che dar\u00e0 la scintilla alla psicologia moderna, e il dialogo socratico (maieutica) che dar\u00e0 la nascita alla psicologia postmoderna. Le due visioni della psicologia (moderna e postmoderna) vivono contemporaneamente lo stesso periodo storico. Si definiscono l'una \"moderna\", poich\u00e9 ha avuto il suo massimo splendore nella modernit\u00e0, e l'altra \"postmoderna\" in quanto il suo periodo di massima espansione si \u00e8 avuto in seguito alla prima (in un periodo che va dagli anni ottanta del secolo XX in poi).\nPsicologia moderna.\nIl frantumarsi della psicologia era gi\u00e0 in corso fin dagli anni venti del Novecento; gi\u00e0 in questo periodo si riscontrano molti testi dai titoli inequivocabili: \"La crisi della psicologia\" di Driesch (1925), \"La crisi della psicologia\" di Koffka (1926), \"Il senso storico della crisi della psicologia\" di Vygotskij (1926), \"La crisi della psicologia\" di B\u00fchler (1927).\nIn quegli anni il proliferare di prospettive psicologiche aveva portato con s\u00e9 uno studio dei processi mentali settario, di categoria. Gli psicologi non si interessarono dei processi mentali in quanto oggetto della psicologia, bens\u00ec, si interessarono a essi in forza della prospettiva di appartenenza: gli psicoanalisti studiarono l'inconscio, i gestaltisti la percezione, i comportamentisti il comportamento manifesto, gli strutturalisti gli elementi non altrimenti riducibili presenti nella psiche. Inoltre tali studi vennero effettuati con metodiche differenti, sempre in base alla matrice culturale di appartenenza: introspezione, retrospezione, condizionamento, e cos\u00ec via.\nQuesta ramificazione, cos\u00ec netta, \u00e8 da attribuire allo stesso oggetto di studio della psicologia: la psiche. Difatti la psicologia, a differenza di altre discipline scientifiche, non ha un oggetto di studio operazionalizzabile e misurabile in maniera perfettamente aderente a un rigoroso metodo galileiano: l'uso della statistica da parte degli psicologi \u00e8 una modalit\u00e0 attraverso cui \u00e8 possibile generalizzare concetti derivati dallo studio dei casi singoli (\"nomotetizzazione del dato idiografico\"), in un contesto epistemico in cui la stessa osservazione e misurazione diretta dell'oggetto di studio (la \"mente\" e i suoi processi funzionali) \u00e8 di difficile definizione e realizzabilit\u00e0. In quest'ambito di definizione dell'oggetto di studio, si evince tutta l'attualit\u00e0 del problema rappresentato dal dualismo cartesiano di \"res cogitans\" e \"res extensa\"; dualismo che pone difficili problemi epistemici e operativi, e che far\u00e0 dire allo psichiatra svizzero Binswanger che esso \"\u00e8 il cancro di ogni psicologia\".\nDue tematiche ricorrenti del discorso psicologico sono, da una parte, i due assi del \"problema cartesiano\" e dall'altra la necessit\u00e0 dell'approccio quantitativo sperimentale di matrice galileiana.\nSi tratta di ostacoli epistemologici di vasta portata e complessit\u00e0, e le diverse modalit\u00e0 di gestione degli stessi nei vari periodi storici hanno portato al nascere e all'articolarsi dei diversi paradigmi di ricerca della psicologia sperimentale.\nPer questo hanno via via provato a escludere la coscienza dalla loro indagine (comportamentisti in \"primis\"), hanno \"sezionato\" la mente fino a cercare di considerarne i suoi elementi non altrimenti riducibili (strutturalisti), hanno ideato ipotesi che potessero collegare la mente al corpo (l'isomorfismo Kh\u00f6leriano e il concetto di pulsione in Freud), hanno provato a rappresentare la mente sulla base del modello di elaborazione delle informazioni che rappresenta la matrice concettuale dei computer (scienza cognitiva), e altri tentativi finalizzati a modellizzare e operazionalizzare in maniera efficace il proprio sfuggente oggetto di ricerca.\nKenneth Gergen descrive la psicologia fin qui riportata come \"psicologia moderna\", la quale si basa su quattro presupposti epistemologici:\nPsicologia teorica e psicologia applicata.\nFin qui si \u00e8 parlato dell'evoluzione storica del concetto di psicologia, analizzando brevemente come sono cambiati nel tempo i paradigmi e le teorie di riferimento. La psicologia, per\u00f2, si ramifica anche in varie branche. Tradizionalmente si distingue fra psicologia teorica o pura e psicologia applicata. La prima studia il comportamento umano in generale e il funzionamento dei processi cognitivi. Nella psicologia applicata l'interesse \u00e8 invece rivolto alla soluzione di problemi \"pratici\", sia psicologici sia di altro genere, ma che implichino sempre meccanismi psicologici. Ovviamente la psicologia teorica sta alla base della psicologia applicata.\nLa psicologia teorica si suddivide a sua volta in quattro diramazioni principali:\nAnche la psicologia applicata ha numerose ramificazioni. Fra le principali troviamo la psicologia clinica, che si occupa essenzialmente delle malattie di natura psicologica, la psicologia del lavoro, utilizzata ad esempio per la selezione del personale, la psicologia forense, applicata in ambito giudiziario, carcerario e criminale.\nQuesta, per\u00f2, \u00e8 solo una suddivisione che ha valore euristico e che non pu\u00f2 essere completamente soddisfacente, in quanto non rispecchia la vera situazione in psicologia. In realt\u00e0, infatti, \u00e8 impossibile pensare che la psicologia applicata, nel cercare di risolvere i problemi, non si ponga ipotesi ed elabori teorie. Allo stesso modo anche la psicologia teorica, che fu a suo tempo criticata per un'eccessiva astrattezza, \u00e8 al giorno d'oggi una disciplina che elabora le sue teorie ponendo maggiore attenzione al contesto ambientale e sociale.\nIl dominio della psicologia \u00e8 particolarmente ampio e diversificato. In quanto l'interazione persona-ambiente modifica la persona, la quale viene modificata dall'ambiente stesso. A causa di questo stretto legame, studiare il campo di applicazione (per esempio: lo sviluppo di una persona, lo sport) porta a studiare la psiche che si esprime mediante l'interazione stessa. Questo porta ad affermare che non esiste una psiche astratta, ma esiste la psiche in quanto facente parte di una interazione persona-ambiente; per questo, spesso e volentieri, lo studio della psiche \u00e8 accompagnato dallo studio del comportamento, quest'ultimo ne \u00e8 il mezzo, il ponte fra i due, lo strumento principe mediante il quale la psiche si esprime e modella l'ambiente, e mediante il quale l'ambiente entra in relazione con la psiche di ogni persona. La valutazione di questa interazione porta lo psicologo ad affrontare numerosi ambiti di studio, i quali, storicizzandosi, si innestano col tempo nella psicologia stessa divenendone una parte. Questo ha portato a un fiorire di branche della psicologia assai numeroso e particolareggiato.\nLa psicopatologia.\nLa psicopatologia \u00e8 una disciplina psicologica che studia il funzionamento anormale dei processi psichici, mirando a indagarne ed elaborarne in forma sistematica le cause specifiche finalizzate a sviluppare metodologie e pratiche di intervento terapeutiche e adattative.\nPer essa il sintomo \u00e8 un segno che indica uno dei modi di elaborare l'esperienza; dunque normale e patologico sono \"solo\" due diversi modi di elaborare l'esperienza: il primo adattivo e funzionale, il secondo disadattivo e disfunzionale.\nLa psicopatologia si divide in:\nA prescindere dal tipo di psicopatologia adottata, il concetto chiave che descrive a pieno l'atto d'indagine dello psicopatologo \u00e8 la \"comprensione\" (\"verstehen\"). Karl Jaspers distingue: \u00ab[...] anche terminologicamente due differenti significati: il comprendere \"statico\", l'attualizzarsi di stati psichici e l'oggettivazione di qualit\u00e0 psichiche, e il comprendere \"genetico\", l'immedesimarsi nell'altro, il comprendere le relazioni psichiche\u00bb.\nLa descrizione fenomenologica avviene mediante la valutazione, da parte del terapeuta, dell'esperienza soggettiva (cio\u00e8 per come viene esperita direttamente) del paziente, da cui si produce un quadro \"statico\" del \"qui e ora\", di quel che voglia significare tale esperire per il paziente nell'attuale.\nLa comprensione fenomenologica genetica \u00e8 utilizzata dal terapeuta al fine di immedesimarsi, mediante l'empatia, nella soggettivit\u00e0 del paziente, al fine di comprendere gli antecedenti che hanno portato all'attuale esperienza. Per esempio una grave offesa ricevuta nei confronti della propria moglie morta ha portato il paziente ad avere un attacco d'ira e a commettere un omicidio \"riparatore\". Il terapeuta mediante l'empatia pu\u00f2 collocarsi \"al posto del\" paziente e provare, esperire, valutare nella soggettivit\u00e0 come l'omicidio di risposta del paziente possa esser avvenuto. \u00c8 da notare che vi \u00e8 \"solo\" \"immedesimazione\" (\"come mi sarei comportato io se mi fosse accaduto ci\u00f2 che il paziente mi sta riferendo?\") e non \"giudizio\", anzi, si ha una \"sospensione del giudizio\", al fine di avere un'autentica empatia con il paziente.\nLa \"spiegazione\" si attua al fine di rendicontare gli avvenimenti: il terapeuta si pone da un punto di vista neutrale.\nLa \"spiegazione statica\" \u00e8 un rendiconto esterno del qui e ora: per esempio, il paziente \"in questo istante mi sta dicendo che il giorno 8 settembre 1940 \u00e8 nato\". \u00c8 assimilabile a una descrizione dei fatti di tipo giornalistico, con un punto di vista neutrale.\nLa \"spiegazione genetica\" si ha quando si vuole dipanare relazioni causali: \"quella persona si \u00e8 alzata poich\u00e9 voleva aprire la porta\". Siamo al livello di causa-effetto, e della relazione che lega i due fattori. \u00c8 assimilabile al metodo galileano.\nDibattito scientifico e filosofico sulla psicologia.\nEssenzialmente le critiche alla scientificit\u00e0 della psicologia riguardano il confronto con altre discipline scientifiche (tipicamente fisica, chimica, biologia e scienze mediche) e le differenze, entro la psicologia stessa, fra le varie prospettive o correnti (es. psicologia generale, psicologia sociale, psicologia dinamica, neuroscienze).\nSebbene nel senso comune pochi abbiano dubbi sulla scientificit\u00e0 della fisica, molti invece nutrono dubbi sulla scientificit\u00e0 della psicologia.\nLa scienza infatti si caratterizza rispetto ad altre attivit\u00e0 umane oltre che per la ricerca di regolarit\u00e0 attraverso la scoperta di leggi fisiche e naturali, anche per il rigore metodologico attraverso il metodo scientifico volto a smascherare eventuali fallacie o bias. Secondo la prospettiva \"scientista\" molti principi della psicologia non sarebbero pienamente verificabili sperimentalmente, ma la loro bont\u00e0 ovvero validit\u00e0 sarebbe in diretta dipendenza con l'efficacia o meno delle terapie psicologiche, ma diversi dubbi sono stati sollevati in merito (vedi efficacia della psicoterapia).\nLe critiche riguardanti la psicologia riguardano dunque la sua metodologia: sebbene la psicologia non applichi il metodo scientifico in toto o in senso stretto come nelle scienze matematiche fisiche e naturali tanto da essere relegata/considerata come scienza molle al pari di altre scienze umane, secondo alcuni, malgrado gli argomenti di studio siano molto differenti, vi sono elementi ed aspetti metodologici ed un nucleo essenziale di elementi epistemologici comuni tra scienza e psicologia che inducono a considerala comunque come una scienza, intesa sia come corpo organico e sistematico di conoscenze, sia come scienza rigorosa per l'applicazione del metodo osservativo sui contenuti della psiche/mente riferiti dal paziente e sull'osservazione diretta sul comportamento individuale di un soggetto definito \"normale\" oppure \"patologico\" ovvero deviante (concetti quest'ultimi per\u00f2 soggetti a critica) (es. in psicologia clinica), nonch\u00e9 il ricorso in alcuni casi alla misura e l'appoggio alla statistica in diverse sue branche.\nVi sono infatti diversi mezzi di conoscenza, sommariamente divisi in empirici e non: tra i non empirici includiamo la logica e l'autorit\u00e0; tra i metodi empirici, la scienza e l'intuizione. La scienza \u00e8 caratterizzata dall'uso del cosiddetto metodo scientifico, o meglio dai metodi scientifici, non uno, ma diversi, accomunati dalla strutturazione concettuale seguente:\nTale percorso \u00e8 utilizzato sempre anche in psicologia. I sostenitori della psicologia sostengono inoltre che essa presenti caratteristiche sufficienti per essere definita scienza, perch\u00e9 possiede:\ned ha un interessamento privilegiato per la teoria.\nUn'altra critica forte alla psicologia, rispetto alle \"scienze dure\" e che la accomuna ad altre \"scienze molli\", \u00e8 il non essere \"cumulativa\" ovvero le conoscenze e nuove scoperte non sempre si \"sommano\" in una teoria nuova pi\u00f9 completa, ma spesso danno vita a nuove correnti di pensiero diverse e inconciliabili tra loro, che espone la psicologia a continue possibili falsificazioni.\nUn aspetto specifico della ricerca in psicologia \u00e8 che il ricercatore modifica \"l'oggetto\" in esame nell'interagire con esso. Seppure questa affermazione sia in alcuni casi vera (v. ad es. l'Effetto Hawthorne), lo \u00e8 per un settore della psicologia con ambito di applicazione abbastanza ristretto. Del resto, forme di interazione tra osservatore e oggetto osservato esistono anche in fisica sebbene nel mondo microscopico (vedi principio di indeterminazione di Heisenberg) e nelle ricerche etnografiche. Una considerazione simile \u00e8 effettuabile anche in merito \"all'osservazione\". Tutti i soggetti, in un certo senso, \"osservano\" continuativamente, in ogni momento e ogni luogo e per questa caratteristica la ricerca osservativa era stata bandita dalla scienza. In seguito si \u00e8 capito che il problema di fondo era \"che cosa\" si doveva intendere per \"osservazione\"; si \u00e8 quindi passati da un \"tipo\" di ricerca a un \"metodo\" di ricerca, con regole e limiti per la raccolta di dati non ottenibili altrimenti..\nUn'altra critica classica \u00e8 stata rivolta alla ricerca psicologica di laboratorio, nella quale si ha un alto valore metodologico, ma scarso successo speculativo: l'ambiente, poich\u00e9 artificiale, tende a modificare l'oggetto di studio. D'altra parte, il laboratorio pu\u00f2 garantire il controllo di tutte le principali variabili, permettendo cos\u00ec di esaminare solo la variabile di interesse. In psicologia la ricerca di laboratorio incontra delle limitazioni nei contesti in cui l'ambiente stesso del laboratorio pu\u00f2 modificare in maniera disfunzionale alcune variabili relazionali: ad esempio, se consideriamo certi studi di psicologia sociale, emerge che non possono essere studiati al meglio in laboratorio, ma richiedono spesso uno studio nell'ambiente sociale naturale. Questa differenza tra metodi utilizzabili nelle diverse discipline psicologiche \u00e8 riassumibile nel concetto stesso dei diversi metodi scientifici utilizzabili. Essendo la psicologia un campo molto ampio, saranno necessari metodi, strumenti e tecniche di indagine molto diversificate tra loro, a seconda di cosa si voglia studiare (es.: la percezione visiva \u00e8 pu\u00f2 essere studiata anche mediante l'ausilio del computer, gli atteggiamenti razzistici hanno bisogno di essere valutati sul campo).\nUn'altra critica classica \u00e8 quella secondo cui spesso in psicologia venga osservato il \"risultato\" di un \"processo\" (come ad esempio il comportamento, l'atteggiamento, i valori psicofisiologici, ecc.), ma non il processo stesso (ad es., il sostrato mentale di tali manifestazioni esterne). Sebbene queste critiche siano rintracciabili principalmente nel periodo del comportamentismo, in qualche subdisciplina psicologica \u00e8 possibile rilevare ancora lo stesso problema (ad esempio, nella psicologia del pensiero). Vengono quindi adottate tutte le tecniche sperimentali per indagare il processo stesso nelle sue subcomponenti, per cercare di capirne il funzionamento. Lo stesso principio \u00e8 utilizzato anche dalla fisica: non posso osservare la gravit\u00e0, ma solo i suoi effetti sui gravi; e da questi effetti posso desumerne le caratteristiche intrinseche.\nL'aumento di sofisticazione teorico-metodologica dei test statistici e dei disegni di ricerca, come la moltiplicazione di approfondimenti, in ambito accademico e formativo, di discipline statistiche, metodologiche, tecniche sperimentali, di filosofia della scienza, sono un correlato dell'uso del metodo scientifico in psicologia.\nTuttavia, la scientificit\u00e0 della psicologia \u00e8 assicurata dalle numerose Societ\u00e0 di ricercatori e docenti di discipline psicologiche, esistenti in tutti i paesi: in Italia, l'Associazione AIP. In Europa, la EFPA raccoglie le societ\u00e0 di psicologia scientifica dei diversi paesi europei.\nI test psicologici e la misura in psicologia.\nUn test psicologico \u00e8 una misurazione \"oggettiva e standardizzata\" di un \"campione di comportamento\", che si ritiene essere indicativo di un costrutto teorico. Ad esempio un test che vuole misurare la socievolezza (costrutto teorico), prende in considerazione comportamenti che sono associati a questo tratto di personalit\u00e0 (essere loquaci, amare la compagnia, ecc...). Difatti la caratteristica insita nella misurazione in psicologia \u00e8 che l'oggetto che si ha intenzione di misurare spesso non ha caratteristiche fisiche dirette e concrete, ma \u00e8 un costrutto teorico, di cui vengono valutati gli \"indicatori comportamentali.\"\nUn esempio pu\u00f2 essere la creativit\u00e0. La \"creativit\u00e0\" \u00e8 un costrutto teorico, non un oggetto fisico: coerentemente, si dovr\u00e0 affermare che il test psicologico somministrato differenzia le persone pi\u00f9 creative da quelle meno creative, in base a un certo tipo di definizione di creativit\u00e0.\nIn altre parole, l'atto del misurare (mediante test psicologici) \u00e8 connesso al significato del costrutto teorico (l'oggetto di misura); perci\u00f2 lo psicologo quando misura deve tener conto:\nSebbene possano sembrare limitanti, un qualsiasi comportamento \u00e8 composto da segni e sintomi caratteristici. L'insieme di questi segni e sintomi caratteristici possono essere presi come riferimento per la creazione di un test riferito a quel dato comportamento. Ovviamente intervengono diversi fattori inerenti allo strumento, che pu\u00f2 essere pi\u00f9 o meno adatto a rilevare quel tipo di comportamento. Va anche detto che un dato comportamento pu\u00f2 essere rilevato nella popolazione scelta per quel test. Poich\u00e9 vi sono differenze genetiche e culturali nelle diverse culture, possono esserci delle differenze nei risultati dei test somministrati a gruppi diversi.\nElenco delle principali branche della psicologia.\nBranche prevalentemente teoriche e di ricerca.\n\"(espresse in ordine alfabetico)\"\nBranche prevalentemente terapeutiche e di intervento.\n\"(espresse in ordine alfabetico)\"\nAltro.\nAutori.\nAlcuni fra i pi\u00f9 eminenti psicologi nella storia della psicologia.\nI \"premi\" della psicologia.\nI principali premi (\"awards\") della psicologia sono:\nGli \"incontri\" degli psicologi.\nNella storia della psicologia vi sono stati molti \"incontri\": gruppi pi\u00f9 o meno ufficiali di psicologi appartenenti a questa o a quella prospettiva, che avevano in comune la stessa matrice culturale. Sono ravvisabili fra i pi\u00f9 noti:"}
{"id": "3257", "revid": "212348", "url": "https://it.wikipedia.org/wiki?curid=3257", "title": "Premio Nobel per la pace", "text": "Il premio Nobel per la pace (\"Nobel Peace Prize\") \u00e8 stato istituito dal testamento di Alfred Nobel del 1895 ed \u00e8 stato assegnato per la prima volta nel 1901, come gli altri premi istituiti da Nobel stesso.\nA differenza degli altri premi Nobel, quello per la pace viene assegnato in Norvegia, e non in Svezia: la cerimonia di consegna del Nobel per la pace si tiene infatti a Oslo, questo perch\u00e9 all'epoca dell'istituzione dei premi Nobel la Norvegia era ancora unita alla Svezia. Il vincitore del premio viene scelto dal Comitato per il Nobel norvegese, composto da cinque persone scelte dal Parlamento norvegese. L'annuncio della decisione viene effettuato a met\u00e0 ottobre e la consegna del premio avviene presso il municipio di Oslo. \u00c8 anche l'unico premio Nobel che pu\u00f2 essere assegnato non solo a singole persone, ma anche a intere organizzazioni.\nL'assegnazione del premio non si \u00e8 svolta in 19 occasioni: durante la prima guerra mondiale (1914, 1915, 1916, 1918), nel primo dopoguerra (1923, 1924, 1928 e 1932), durante la seconda guerra mondiale (1939, 1940, 1941, 1942 e 1943) e negli anni della guerra fredda (1948, 1955, 1956) e della guerra del Vietnam (1966, 1967, 1972). Nel 1917 e nel 1944 venne assegnato alla Croce Rossa internazionale.\nInizialmente occidentale, l'origine dei candidati si estese gradualmente a tutto il mondo. Il Premio Nobel per la Pace ha oggi una straordinaria importanza politica, alcuni premi hanno valore di disconoscimento di governi autoritari come quello di Aung San Suu Kyi nel 1991 nei confronti della giunta birmana o quello di Liu Xiaobo in 2010 per quanto riguarda il governo cinese.\nCerte nomine ebbero una particolare risonanza come quella di Theodore Roosevelt nel 1906 che fu fortemente contestata perch\u00e9 Roosevelt era \"militarista\". Degne di nota anche quella del giornalista antinazista tedesco Carl von Ossietzky nel 1935 e quella del 14\u00ba Dalai Lama nel 1989.\nNel complesso, il Premio Nobel viene assegnato soprattutto a personaggi storici dell'azione umanitaria, della lotta all'oppressione politica o della difesa dei diritti egualitari come Albert Schweitzer, Martin Luther King e Madre Teresa di Calcutta.\nProcedura di assegnazione.\nIl premio Nobel per la pace viene assegnato con una procedura diversa rispetto agli altri premi Nobel. Nel suo testamento, Alfred Nobel stabil\u00ec che, mentre i premi per la scienza e per la letteratura dovevano essere decisi da istituzioni svedesi (l'Accademia reale svedese delle scienze per i Nobel della chimica e della fisica, l'Istituto Karolinska per la medicina, l'Accademia svedese per la letteratura), quello per la pace avrebbe dovuto essere deciso da un Comitato nominato dal Parlamento norvegese, visto che la Norvegia, nel 1901, era ancora parte del Regno di Svezia e Norvegia.\nOgni anno, il Comitato invia richieste di suggerimenti di candidati a:\nEntro il primo febbraio, devono arrivare le segnalazioni, che vengono esaminate con l'aiuto di alcuni esperti. Dopo una prima selezione, si passa al voto finale.\nCritiche e controversie.\nA differenza degli altri premi, retrospettivi, che valorizzano il lavoro di una vita nella scienza o nella letteratura, il Premio Nobel per la Pace ha spesso contraddistinto una particolare azione senza che questa sia necessariamente sottoposta alla prova del tempo: quella di una persona o una struttura che ha risolto un conflitto internazionale e costruito un consenso pacifico. Sono stati infatti assegnati diversi premi senza tener conto del passato del vincitore o della sua politica e dei suoi atti intermedi spesso in contraddizione con la definizione del premio. Ci\u00f2 ha ampiamente messo in discussione la credibilit\u00e0 o addirittura la legittimit\u00e0 della distinzione quando si trattava di personalit\u00e0 come Theodore Roosevelt, Anwar al-Sadat, Menachem Begin, Shimon Peres, Yitzhak Rabin, Yasser Arafat, L\u00ea \u0110\u1ee9c Th\u1ecd, Henry Kissinger o Eisaku Sat\u014d: scelte tanto solforose quanto controverse. Di conseguenza, Nel 2005, il Comitato per il Nobel ha pubblicamente affermato che il premio sar\u00e0 assegnato solo a persone, gruppi o organizzazioni che hanno impegnato la loro esistenza al servizio dei diritti umani, la promozione del modello democratico nonch\u00e9 la difesa dei modi di diplomazia. Alcuni destinatari sono stati criticati anche per alcune azioni che sembrano contrarie alle aspirazioni del Nobel: dal 2017 la stampa rimprovera in particolare Aung San Suu Kyi vincitrice del premio nel 1991, per la sua inerzia e la sua mancanza di condanna della pulizia etnica contro i Rohingya. Un altro esempio \u00e8 quello del primo ministro dell'Etiopia Abiy Ahmed Ali, premiato nel 2019, che a partire dal 2020 \u00e8 stato coinvolto nella guerra del Tigr\u00e8, nella quale sarebbe stato responsabile di crimini di guerra: per questo motivo \u00e8 stata chiesta la revoca del premio.\nTuttavia, durante gli anni 2000, il premio \u00e8 andato ad un ex presidente, un ex vicepresidente e un presidente in carica degli Stati Uniti (Jimmy Carter, Al Gore e Barack Obama dopo appena nove mesi di presidenza), nonostante questo paese abbia un forte impegno militare oltre i suoi confini.\nL'altra critica importante rivolta ai giurati del Nobel riguarda la notevole omissione dalla sua lista di individui i cui contributi alla pace sono stati accolti all'unanimit\u00e0. L'elenco dei grandi dimenticati comprende in particolare il Mahatma Gandhi, la cui omissione \u00e8 stata fortemente criticata, anche nelle dichiarazioni di diversi membri del Comitato norvegese. Quest'ultimo ha ammesso di aver nominato il Mahatma Gandhi nel 1937, 1938, 1939, 1947 e, infine, pochi giorni prima del suo assassinio, nel gennaio 1948. In quell'anno, si era rifiutato di assegnare un premio, giudicando che \"non c'era un candidato vivente idoneo\". L'omissione di Gandhi fu pubblicamente e all'unanimit\u00e0 deplorata dai successivi membri del Comitato norvegese. Pi\u00f9 tardi, quando il premio \u00e8 stato assegnato a Tenzin Gyatso nel 1989, il presidente del comitato Egil Aarvik, ha detto che la decisione \u00e8 stata \"in parte un tributo alla memoria del Mahatma Gandhi\".\nL'ultimo e importante rimprovero rivolto al Nobel riguarda l'efficacia e il valore reale di questa ricompensa quando \u00e8 andata a personalit\u00e0 i cui sforzi diplomatici sono stati giudicati \"vani\" quanto \"sterili\" come l'ex presidente statunitense Jimmy Carter, l'ex segretario generale delle Nazioni Unite Kofi Annan o l'ex direttore dell'Agenzia internazionale per l'energia atomica Muhammad al-Bar\u0101de\u02bf\u012b."}
{"id": "3259", "revid": "1429175", "url": "https://it.wikipedia.org/wiki?curid=3259", "title": "Pascal (linguaggio di programmazione)", "text": "Il Pascal, in informatica, \u00e8 un linguaggio di programmazione creato da Niklaus Wirth e basato sul linguaggio ALGOL; il nome \u00e8 dedicato a Blaise Pascal che invent\u00f2 nel 1645 la Pascalina, considerata la prima calcolatrice.\nStoria.\nPare che Wirth, docente di programmazione negli anni Sessanta, avvertisse la mancanza di un linguaggio di programmazione adatto all'insegnamento della propria materia e dotato di strutture dati avanzate. Il BASIC, creato nel 1964, era facile da imparare ma non aveva strutture dati avanzate e non incoraggiava abbastanza ad analizzare il problema prima di scrivere effettivamente il codice. Nemmeno linguaggi come ALGOL e Fortran sembravano adatti per i suoi fini didattici. Perci\u00f2, Wirth cre\u00f2 da zero il linguaggio Pascal, inserendovi il concetto di programmazione strutturata.\nLa prima implementazione del linguaggio divenne operativa nel 1970, ma raggiunse una discreta diffusione nel campo industriale a partire dal 1974, con la pubblicazione del libro \"Pascal User Manual and Report\", considerato il riferimento standard per il linguaggio. TeX e parte delle prime versioni del sistema operativo del Macintosh e di Microsoft Windows furono scritte in Pascal.\nEssendo un linguaggio pensato per studenti e utenti inesperti, i compilatori Pascal hanno un atteggiamento protettivo nei confronti del programmatore (partendo dal presupposto che qualunque irregolarit\u00e0 del codice scritto sia un errore), che spesso infastidisce un po' gli esperti. Per esempio i dati e le funzioni sono verificati dal compilatore usando la cosiddetta tipizzazione forte (\"strong type checking\"), ovvero uno stretto rigore riguardo alla definizione ed al modo di usare i tipi di dati, a differenza di linguaggi a tipizzazione debole (per esempio JavaScript) che invece consentono ai programmatori esperti una maggiore libert\u00e0 di scrittura del codice al costo della possibilit\u00e0 di rendere pi\u00f9 arduo rilevare errori di struttura e sintassi.\nIl Pascal \u00e8 un linguaggio che impone sia l'uso di un buono stile di programmazione, sia di analizzare a fondo il problema prima di cominciare a scrivere codice sorgente. Data la diffusione negli ambienti scolastici e l'evoluzione della tecnologia e delle esigenze del mercato, ne sono state create versioni ad oggetti, come per esempio il Turbo Pascal e l'Object Pascal (utilizzato nell'ambiente di sviluppo Delphi di Borland, ora di propriet\u00e0 di Embarcadero).\nCaratteristiche.\nLe caratteristiche principali del Pascal sono una sintassi chiara e rigida con l'obbligo di dividere il programma in sezioni ben definite (specifiche codice_1 e codice_2) e di dichiarare in anticipo tutte le variabili usate nel programma. Anche la sequenza di definizione degli elementi nel codice sorgente \u00e8 rigidamente codificata e sequenziale, ovvero: etichette, costanti, tipi, variabili, procedure e funzioni (codice_3, codice_4, codice_5, codice_6, codice_7, codice_8. Inoltre, permette l'uso di tipi di dati complessi e definibili dal programmatore (codice_9) tramite la specifica di sezionecodice_5. Permette anche l'uso dei puntatori e l'allocazione dinamica della memoria (specifiche \"codice_11\" e codice_12), in modo comunque pi\u00f9 controllato per esempio del linguaggio C tradizionale.\nBench\u00e9 il Pascal sia identificato come linguaggio dalle origini didattiche, in realt\u00e0 il suo sviluppo non si \u00e8 mai fermato negli anni ed ha superato il concetto iniziale di programmazione strutturata introducendo, gi\u00e0 con Delphi, la programmazione ad oggetti. Negli anni sono state introdotte caratteristiche dei moderni linguaggi di programmazione come ad esempio le interfacce ed i generics, mentre le funzioni anonime erano gi\u00e0 state anticipate da Wirth con le funzioni e procedure nidificate, che hanno il pregio di rendere pi\u00f9 leggibile il codice sorgente. Questi miglioramenti lo hanno reso un linguaggio molto versatile, tanto da poter essere considerato ad alto livello, ma anche a basso livello in quanto pu\u00f2 gestire puntatori e codice unmanaged. La forte tipizzazione lo rende un linguaggio che presenta tendenzialmente meno bug, la semplicit\u00e0 sintattica permette uno sviluppo veloce e, essendo compilato, gli eseguibili sono generalmente molto veloci. \nDa sottolineare che, nella sua formulazione originale, il linguaggio era privo dell'istruzione GOTO, concettualmente nemica della strutturazione corretta dei programmi, aggiunta poi in seguito ma della quale \u00e8 comunque scoraggiato l'uso.\nTutte queste caratteristiche fanno del Pascal un linguaggio evergreen adatto a sviluppare un ampio ventaglio di applicazioni.\nProgrammi di esempio.\nHello, world!\nIl seguente esempio stampa a video il testo \"Hello world\".\nprogram hello; \nuses crt; &lt;----non obbligatoria\nbegin\n clrscr; &lt;----non obbligatoria\n writeln('Hello World');\n readln\nend.\nNote La prima riga introduce il programma con la parola chiave \"program\", a cui segue il titolo del programma. Non possono essere utilizzati caratteri speciali n\u00e9 spazi.\nLa terza riga contiene l'istruzione \"begin\", usata per iniziare a scrivere il programma vero e proprio.\nLa quinta riga contiene l'istruzione \"writeln\", usata per scrivere a video il testo (\"Hello World\") riportato tra parentesi, mentre la sesta, con l'istruzione \"readln\", pone il programma in attesa di un input da tastiera, in modo da non far scomparire immediatamente la scritta.\nQuando verr\u00e0 premuto il tasto invio, il programma proceder\u00e0 eseguendo l'istruzione \"end\", che pone fine alla sequenza.\nTale comando \u00e8 l'unico, in ambiente Pascal, ad essere seguito da un punto anzich\u00e9 da un punto e virgola.\nVariabili.\nIl Pascal mette a disposizione molti tipi di variabili:\nVar R:Real;\nWriteln('Il numero reale \u00e8 ',R:10:3);\n... {Altre istruzioni} \nIn questo caso vengono visualizzate in tutto 10 cifre, di cui 3 decimali.\nPuntatori.\nSi possono specificare puntatori a variabili usando nella dichiarazione un nome seguito dal simbolo codice_29 che precede il tipo di variabile a cui deve puntare il puntatore. I puntatori funzionano come in C/C++:\nvar\n pointer : ^int;\n number : int;\nbegin\n number := 10;\n pointer := @number\nend.\nIn questo modo codice_30 punter\u00e0 a codice_31.\nMentre per assegnare un valore allo spazio di memoria indirizzato da codice_30, si user\u00e0 codice_29 in coda al nome, ovvero come operatore di \"dereferenziazione\":\npointer^ := 15;\nArray.\nGli codice_34 in Pascal sono una sequenza ordinata, in quantit\u00e0 prestabilita, di elementi dello stesso tipo. Gli elementi possono essere composti da qualunque tipo di dati, nativo o definito dal programmatore usando codice_5.\nUna caratteristica importante del linguaggio Pascal sta nel fatto che nel momento della dichiarazione di un codice_34, viene definito anche il valore iniziale dell'indice da utilizzare per la scansione dei vari elementi:\nVar nome : array [inizio..fine] of tipo;\nVar nome : array [1..20] of char;\nRecord.\nIn Pascal \u00e8 possibile definire un tipo personalizzato (\"custom\"), strutturato dal programmatore stesso. La sintassi si basa sulla specifica codice_5:\ntype persona = record\n nome:string[30];\n eta:int\nend;\nper poi usare il tipo di variabile personalizzato in questo modo:\nvar qualcuno : persona;\nbegin\n qualcuno.nome := 'Asdrubale'\n qualcuno.eta := 35\nend.\nInput e output.\nLinput di dati da tastiera viene effettuato tramite l'utilizzo del comando codice_40.Loutput invece usa il comando codice_41; la stampa a video usa lo stesso il comando codice_42, per\u00f2 il testo \u00e8 tra singoli apici ' ' (codice_43)\nEsistono anche le due funzioni codice_44 e codice_45 che differiscono dalle precedenti per il fatto che non scrivono un codice di \"ritorno a capo\" (carriage return) a fine riga.Un esempio di I/O di numeri interi:\nprogram input_output(input, output);\nvar \nbegin\n writeln('Inserisci n2');\n readln(n2);\n readln {questo evita che il programma si chiuda senza che sia possibile leggere l'ultima riga, il programma si\nend.\nI/O reali: per l'input di numeri reali il metodo resta sempre lo stesso (codice_46 (variabile)), invece per l'output, per vedere numeri comprensibili bisogna usare una sintassi diversa nel codice_42\nprogram input_output(input, output);\nbegin\n writeln('Inserisci n2');\n readln(n2);\n writeln('La somma e\" uguale a ',ris:6:2); \n readln\nend.\nNella stampa a video abbiamo usata un'alterazione del comando codice_42, aggiungendo var:n:m dove var \u00e8 il nome della variabile da visualizzare, n \u00e8 il numero di cifre complessive (compresa la \",\") da visualizzare e m sono quelle dopo la virgola. Se ci sono pi\u00f9 cifre da visualizzare di quelle indicate, esse non vengono inviate sul dispositivo di uscita.\nI/O caratteri: l'input e l'output di caratteri (numeri, lettere, simboli), \u00e8 lo stesso per caratteri e numeri interi:\nprogram input_output(input, output);\nbegin\n readln\nend.\nI/O stringhe: le variabili stringhe come gi\u00e0 detto sono codice_34 di codice_16 (vettori di caratteri).\nStrutture di controllo.\nAlternative.\nProgram alternativa;\nvar \n n:integer;\nbegin\n write('inserisci un numero: ');\n readln(n);\n then\n write('il numero e\" positivo.')\n else\n write('il numero e\" negativo.');\n readln\nend.\nIterazione.\nI seguenti frammenti di codice riportano un esempio dei cicli di iterazione in linguaggio Pascal.\nProgram ciclo_for;\nvar i, n, num:integer;\nbegin\n write('quanti numeri vuoi inserire?');\n readln(n);\n for i:=1 to n do\n begin\n write('inserisci il numero: ');\n readln(num);\n end;\n readln\nend.\nDopo la specifica \"for\", occorre l'assegnazione di un valore a una variabile (in questo caso codice_51). Questa variabile verr\u00e0 incrementata automaticamente ad ogni ripetizione del ciclo, ovvero del codice indicato dopo codice_52 tra do e codice_53: una volta uguale al numero (o alla variabile) dopo il to, il ciclo terminer\u00e0.\nIl valore di una variabile pu\u00f2 essere incrementato anche usando la stessa variabile come riferimento. Ovviamente non bisogna fare confusione tra queste espressioni in Pascal, e in molti altri linguaggi, con le convenzioni delle equazioni matematiche.\nIl ciclo \"for...to...do\" ripete un blocco di istruzioni un numero determinato di volte, perci\u00f2 sono vietati valori reali decimali prima e dopo il \"to\", e le variabili da utilizzare dovranno sempre essere state dichiarate di tipo intero (\"integer\").\nSi pu\u00f2 eseguire un ciclo \"for..to..do\" anche in ordine inverso, ossia dal numero pi\u00f9 alto a quello pi\u00f9 basso, utilizzando la parola chiave codice_54 al posto di codice_55. In questo caso ad ogni ripetizione del ciclo la variabile verr\u00e0 decrementata invece che incrementata.\nProgram Esempio2;\nUses Crt,WinDos;\nVar nome1,nome2,stringa:string;\n file1,file2:text;\nbegin\n clrscr;\n write('Inserire il nome di un file: ');\n readln(nome1);\n write('Inserire il nome del file copia: ');\n readln(nome2);\n Assign(file1,nome1);\n Assign(file2,nome2);\n Reset(file1);\n Rewrite(file2);\n repeat\n readln(file1,stringa);\n writeln(file2,stringa);\n until eof(file1);\n Close(file1);\n Close(file2);\n writeln('Copia completata!');\n readln\nend.\nAssign(file1,nome1): Questa specifica assegna alla variabile file 1 di tipo testo il nome del file contenuto nella stringa nome1.\nOccorre precisare come il linguaggio Pascal tradizionale utilizza i nomi dei file. Un nome pu\u00f2 essere composto al massimo da 8 caratteri, estensione esclusa. Se il nome supera gli 8 caratteri viene troncato a 6 e si aggiunge un ~1 (il codice ASCII della tilde, ~, \u00e8 126). Perci\u00f2 il nome testouno.txt \u00e8 corretto e viene mantenuto inalterato. Invece, \"testoquattro.txt\" \u00e8 sbagliato e il compilatore produrr\u00e0 messaggio di errore (\"error 2: File not found\"); testoq~1.txt \u00e8 la versione corretta dell'esempio precedente: i caratteri vengono troncati a 6 e aggiunto un ~1.\nReset(file1); : l'istruzione codice_56(x), dove x \u00e8 una variabile inizializzata con \"codice_57\" e di tipo text o file, serve per aprire il file x, in vista di operazioni di lettura/scrittura su di esso.\nRewrite(file2); : valgono le stesse regole di codice_56. Rewrite(x:text o file) \u00e8 una procedura che crea un nuovo file x (se non \u00e8 specificata la directory nel suo nome, viene creato nel path corrente). Se esiste gi\u00e0 un file di nome x, lo sovrascrive.\nrepeat...until eof(file1); : ripete un ciclo di istruzioni finch\u00e9 l'espressione indicata dopo codice_59 \u00e8 vera. Nel nostro caso, il programma continua a leggere, riga per riga, ogni sequenza di caratteri contenuta in codice_60 e la copia in codice_61, finch\u00e9 la variabile reimpostata eof (che significa End Of File; supporta solo parametri di tipo text o file) non \u00e8 vera, e quindi il file da cui leggere \u00e8 al termine.\nClose(file1); : la procedura codice_62 chiude un file.\nCome si \u00e8 ben visto, il ciclo codice_63 ... codice_59 serve per ripetere un'istruzione o un blocco di istruzioni fino a che una condizione non \u00e8 vera. Non serve racchiudere il blocco di istruzioni fra un codice_65 ed un codice_53, poich\u00e9 i confini del blocco sono gi\u00e0 definiti da \"codice_63\" e codice_59.\nProgram esempio3;\nUses Crt;\nVar x,y:word;\nbegin\n clrscr;\n write('Inserire due coordinate: ');\n readln(x,y);\n while (x&lt;&gt;0) and (y&lt;&gt;0) do\n begin\n read(x,y);\n gotoxy(x,y);\n write((,x,;,y,));\n end; \n readln\nend.\nQuesto programma legge da tastiera due coordinate, sposta il cursore a quelle date coordinate e scrive in quel punto le ascisse e le ordinate tra parentesi, separate da un punto e virgola.\nIl ciclo si ripete ogni volta che la condizione indicata \u00e8 vera: in questo caso quando sia x che y sono diversi da 0.\nLa procedura gotoxy(x,y:word) sposta il cursore alle coordinare (x;y) sullo schermo.\nAnche con codice_69 \u00e8 opportuno prestare attenzione ai cicli infiniti e si noti che con codice_69 \u00e8 necessario includere il blocco di istruzioni fra begin ed codice_53;"}
{"id": "3260", "revid": "327773", "url": "https://it.wikipedia.org/wiki?curid=3260", "title": "Passo di Resia", "text": "Il passo di Resia (1.504 - \"Reschenpass\" o anche solo \"Reschen\" in tedesco) \u00e8 un valico alpino in Italia, situato non lontano dal confine austriaco, in prossimit\u00e0 della Svizzera e del punto di triplice frontiera, separando dal punto di vista orografico le Alpi Retiche occidentali dalle Alpi Retiche orientali e mettendo in comunicazione il Tirolo e l'Alto Adige (in realt\u00e0 geograficamente il valico \u00e8 in pieno territorio italiano, mentre il confine si trova poco oltre questo e quindi ad un'altitudine leggermente inferiore).\nStoria.\nIn epoca preromana un sentiero collegava gi\u00e0 la valle dell'Inn con l'alta Val Venosta. L'attuale Passo di Resia venne incorporato nella Via Claudia Augusta, inaugurata nel 50 d.C.\nNel Medioevo e ancora all'inizio dell'Et\u00e0 Moderna il passo faceva concorrenza ai valichi dei Grigioni. Fino al 1854 sui ponti fortificati dell'Inn a Finsterm\u00fcnz, a nord di Nauders, si trovavano i posti di dogana tra l'Austria e la Svizzera.\nNegli anni 1850-54 Carl Ritter von Ghega (gi\u00e0 costruttore della ferrovia del Semmering, dalla Bassa Austria alla Stiria, tra Vienna e Graz) e Joseph Duile costruirono la nuova strada dal forte Nauders fino alla Kajetansbr\u00fccke. I progetti di una strada del Reschen non poterono esser portati a compimento.\nAll'inizio del Novecento fu anche previsto il proseguimento della ferrovia Merano-Malles fino al passo, per poi scendere a Landeck, in Austria. I lavori per la ferrovia del Resia furono iniziati durante la prima guerra mondiale, ma con la fine del conflitto, vennero sospesi. Alcune opere parzialmente incomplete sono tuttora visibili.\nIl governo fascista avvi\u00f2 un piano che prevedeva la costruzione di un lago artificiale, il lago di Resia, con relativa diga.\nIl progetto prevedeva che un piccolo villaggio e numerosi masi venissero evacuati e sommersi; lo scoppio della seconda guerra mondiale blocc\u00f2 il progetto che venne ripreso e completato nel 1950; del vecchio villaggio sommerso venne \"salvato\" solo il campanile, che ora si erge dalle acque di fronte al villaggio di Curon Venosta.\nDurante la fine degli anni trenta furono costruiti presso il passo due sbarramenti: lo sbarramento Passo Resia e lo sbarramento Pian dei Morti. Questi, formati da diversi bunker, dovevano impedire una possibile invasione dell'esercito nazista in Italia. Nel dopo guerra alcune di queste strutture furono nuovamente impiegate in ambito NATO durante la Guerra Fredda.\nIl fiume Adige.\nNei pressi del passo di Resia si trova la sorgente dell'Adige, il secondo fiume italiano per lughezza."}
{"id": "3262", "revid": "599013", "url": "https://it.wikipedia.org/wiki?curid=3262", "title": "Probabilit\u00e0", "text": "Il concetto di probabilit\u00e0, utilizzato a partire dal XVII secolo, \u00e8 diventato con il passare del tempo la base di diverse discipline scientifiche rimanendo tuttavia non univoco. In particolare su di esso si basa una branca della statistica (la statistica inferenziale), cui fanno ricorso numerose scienze sia naturali che sociali.\nStoria.\nI primi studi che portarono successivamente a concetti legati alla probabilit\u00e0 possono essere trovati a met\u00e0 del XVI secolo in \"Liber de ludo ale\u00e6\" di Cardano (scritto nel 1526, ma pubblicato solo un secolo e mezzo dopo, nel 1663) e in \"Sulla scoperta dei dadi\" di Galilei (pubblicato nel 1656). In particolare, Galileo spieg\u00f2 come mai, lanciando tre dadi, la probabilit\u00e0 di uscita delle somme 10 e 11 sia pi\u00f9 probabile dell'uscita del 9 e del 12, nonostante entrambi i risultati si ottengano da un uguale numero di combinazioni.\nIl problema della ripartizione della posta in gioco nel caso che un gioco d'azzardo debba essere interrotto venne affrontato da Pacioli nella \"Summa de arithmetica, geometria, proportioni et proportionalita\" (pubblicata nel 1494) e successivamente da Tartaglia, per poi essere risolto da Pascal e Fermat.\nLa nascita del concetto moderno di probabilit\u00e0 viene attribuita a Pascal e Fermat. Il Cavalier de M\u00e9r\u00e9 (un accanito giocatore) aveva calcolato che ottenere almeno un 6 in 4 lanci di un dado non truccato era equivalente ad ottenere almeno un doppio 6 in 24 lanci, sempre di un dado non truccato. Tuttavia, giocando secondo tale convinzione, invece di vincere perdeva e scrisse a Pascal lamentando che la matematica falliva di fronte all'evidenza empirica. Da ci\u00f2 scatur\u00ec una corrispondenza tra Pascal e Fermat in cui inizi\u00f2 a delinearsi il concetto di probabilit\u00e0 nell'accezione frequentista.\nPascal annunci\u00f2 nel 1654 all'Accademia di Parigi che stava lavorando sul problema della ripartizione della messa in gioco. E in una lettera del 29 luglio dello stesso anno a Fermat propose la soluzione del problema, affrontato con il metodo per ricorrenza, mentre Fermat utilizzava metodi basati sulle combinazioni.\nNel 1657 Huygens scrisse un \"Libellus de ratiociniis in ludo ale\u00e6\", il primo trattato sul calcolo delle probabilit\u00e0, nel quale introduceva il concetto di valore atteso.\nI suoi lavori influenzarono tra l'altro Montmort, che scrisse nel 1708 un \"Essai d'analyse sur le jeux de hasard\", ma anche Jakob Bernoulli e de Moivre.\nNel 1713 viene pubblicato postumo \"Ars conjectandi\" di Jakob Bernoulli, dove veniva dimostrato il teorema che porta il suo nome, noto anche come legge dei grandi numeri. Successivamente, de Moivre pervenne a una prima formulazione, poi generalizzata da Laplace, del teorema centrale del limite. La teoria delle probabilit\u00e0 raggiunse cos\u00ec basi matematicamente solide e, con esse, il rango di nuova disciplina.\nIn essa esercita un ruolo centrale il rapporto tra casi favorevoli e casi possibili e la probabilit\u00e0 \u00e8 un numero intrinsecamente legato ad un evento. Negli anni centrali del XX secolo, tuttavia, prima de Finetti e poi Savage hanno elaborato una concezione soggettiva della probabilit\u00e0, secondo cui essa \u00e8 il grado di fiducia che una persona ha nel verificarsi dell'evento.\nNello stesso periodo, Kolmogorov ha dato inizio alla moderna teoria assiomatica (\"Grundbegriffe der Wahrscheinlichkeitsrechnung\", 1933), ispirandosi alla teoria della misura. Si \u00e8 cos\u00ec affermata una teoria della probabilit\u00e0 puramente matematica, che generalizza il patrimonio matematico comune alle diverse impostazioni.\nDefinizioni.\nIn probabilit\u00e0 si considera un fenomeno osservabile esclusivamente dal punto di vista della possibilit\u00e0 o meno del suo verificarsi, prescindendo dalla sua natura. Tra due estremi, detti \"evento certo\" (ad esempio: lanciando un dado a sei facce si ottiene un numero compreso tra 1 e 6) ed \"evento impossibile\" (ottenere 1 come somma dal lancio di due dadi), si collocano eventi pi\u00f9 o meno probabili (aleatori).\nSi usa il linguaggio della teoria degli insiemi: un insieme non vuoto formula_1 (detto \"spazio delle alternative\") ha come elementi tutti i risultati possibili di un esperimento; l'evento che risulta verificato da un unico risultato (un unico elemento di formula_1) viene detto \"evento elementare\"; altri eventi sono sottoinsiemi di formula_1 costituiti da pi\u00f9 risultati.\nGli eventi vengono normalmente indicati con lettere maiuscole. Dati due eventi formula_4 e formula_5, si indica con formula_6 la loro unione, ovvero l'evento costituito dal verificarsi dell'evento formula_4 oppure dell'evento formula_5. Si indica con formula_9 la loro intersezione, ovvero l'evento costituito dal verificarsi sia dell'evento formula_4 che dell'evento formula_5. Se formula_12 i due eventi formula_4 e formula_5 vengono detti \"incompatibili\" (non possono verificarsi simultaneamente). Il complemento di un evento formula_4 rispetto a formula_1, formula_17, \u00e8 detto \"negazione\" di formula_4 e indica il suo non verificarsi (ovvero il verificarsi dell'evento complementare).\nDefinizione classica.\nSecondo la prima definizione di probabilit\u00e0, per questo detta \u00abclassica\u00bb, la probabilit\u00e0 di un evento \u00e8 il rapporto tra il numero dei casi favorevoli e il numero dei casi possibili. \nIndicando con formula_1 l'insieme di casi possibili e con formula_20 la sua cardinalit\u00e0, con formula_4 un evento e con formula_22 la sua cardinalit\u00e0, ovvero il numero dei casi favorevoli ad formula_4 (ad esempio, nel lancio di un dado formula_24, formula_25, formula_26\"esce un numero pari\", formula_27), la probabilit\u00e0 di formula_4, indicata con formula_29, \u00e8 pari a:\nDalla definizione seguono tre regole:\nFrequenza dell'evento.\nCome elemento propedeutico alla successiva definizione frequentista Introduciamo, appunto, il concetto di frequenza. Nell'esempio del lancio del dado con evento formula_26\"numero pari\", indichiamo come successi (formula_47) il numero di volte che otteniamo un numero pari ed (formula_48) il totale dei lanci effettuati, la frequenza \u00e8 uguale a formula_49. Il rapporto indica la frequenza formula_50 dell'evento favorevole \"uscita numero pari\". Inoltre per la legge dei grandi numeri con un numero elevatissimo di lanci il valore di formula_51 tende a quello di formula_29 che \u00e8 interpretata, dalla definizione frequentista della probabilit\u00e0 descritta di seguito, come limite a cui tende formula_51.\nDefinizione frequentista.\nLa definizione classica consente di calcolare effettivamente la probabilit\u00e0 in molte situazioni. Inoltre, \u00e8 una definizione operativa e fornisce quindi un metodo per il calcolo. Presenta tuttavia diversi aspetti negativi non irrilevanti:\nPer superare tali difficolt\u00e0, von Mises propose di definire la probabilit\u00e0 di un evento come \"il limite cui tende la frequenza relativa dell'evento al crescere del numero degli esperimenti\":\nLa definizione frequentista si applica ad esperimenti casuali i cui eventi elementari non siano ritenuti ugualmente possibili, ma assume che l'esperimento sia ripetibile pi\u00f9 volte, idealmente infinite, sotto le stesse condizioni.\nAnche tale definizione consente di calcolare la probabilit\u00e0 di molti eventi e da essa si ricavano le stesse tre regole che seguono dalla definizione classica. \u00c8 sufficiente, infatti, sostituire il rapporto tra numero dei casi favorevoli formula_55 e numero dei casi possibili formula_56 con il limite del rapporto per formula_56 tendente all'infinito.\nTuttavia:\nDefinizione soggettiva.\nDe Finetti e Savage hanno proposto una definizione di probabilit\u00e0 applicabile ad esperimenti casuali i cui eventi elementari non siano ritenuti ugualmente possibili e che non siano necessariamente ripetibili pi\u00f9 volte sotto le stesse condizioni: \"la probabilit\u00e0 di un evento \u00e8 il prezzo che un individuo ritiene equo pagare per ricevere 1 se l'evento si verifica, 0 se l'evento non si verifica\".\nAl fine di rendere concretamente applicabile la definizione, si aggiunge un criterio di coerenza: \"le probabilit\u00e0 degli eventi devono essere attribuite in modo tale che non sia possibile ottenere una vincita o una perdita certa\".\nIn tal modo \u00e8 possibile ricavare dalla definizione soggettiva le stesse tre regole gi\u00e0 viste.\nLa definizione soggettiva consente quindi di calcolare la probabilit\u00e0 di eventi anche quando gli eventi elementari non sono equiprobabili e quando l'esperimento non pu\u00f2 essere ripetuto. Rimane fondata, tuttavia, sull'opinione di singoli individui, che potrebbero presentare diverse propensioni al rischio. Basta pensare che molti sarebbero disposti a giocare 1 euro per vincerne 1000, ma pochi giocherebbero un milione di euro per vincerne un miliardo.\nDefinizione assiomatica.\nL'impostazione assiomatica della probabilit\u00e0 venne proposta da Andrey Nikolaevich Kolmogorov nel 1933 in \"Grundbegriffe der Wahrscheinlichkeitsrechnung\" (\"Concetti fondamentali del calcolo delle probabilit\u00e0\"), sviluppando la ricerca che era ormai cristallizzata sul dibattito fra quanti consideravano la probabilit\u00e0 come limiti di frequenze relative (cfr. impostazione frequentista) e quanti cercavano un fondamento logico della stessa.\nVa notato che la definizione assiomatica non \u00e8 una \"definizione operativa\" e non fornisce indicazioni su \"come\" calcolare la probabilit\u00e0. \u00c8 quindi una definizione utilizzabile sia nell'ambito di un approccio oggettivista che nell'ambito di un approccio soggettivista.\nIl nome deriva dal procedimento per \"assiomatizzazione\" quindi nell'individuare i concetti primitivi, da questi nell'individuare i postulati da cui poi si passava a definire i teoremi.\nL'impostazione assiomatica muove dal concetto di \u03c3-algebra, o classe additiva. Dato un qualsiasi esperimento casuale, i suoi possibili risultati costituiscono gli elementi di un insieme non vuoto formula_1, detto spazio campionario, e ciascun evento \u00e8 un sottoinsieme di formula_1. La probabilit\u00e0 viene vista, in prima approssimazione, come una misura, cio\u00e8 come una funzione che associa a ciascun sottoinsieme di formula_1 un numero reale non negativo tale che la somma delle probabilit\u00e0 di tutti gli eventi sia pari a formula_32.\nSe formula_1 ha cardinalit\u00e0 finita formula_56 o infinita numerabile, l'insieme di tutti i suoi sottoinsiemi, detto insieme delle parti, ha, rispettivamente, cardinalit\u00e0 formula_93 o la cardinalit\u00e0 del continuo. Tuttavia, se formula_1 ha la cardinalit\u00e0 del continuo, il suo insieme delle parti ha cardinalit\u00e0 superiore e risulta \"troppo grande\" perch\u00e9 si possa definire su di esso una misura. Si considerano pertanto i soli sottoinsiemi di formula_1 che costituiscono una classe additiva formula_96, ovvero un insieme non vuoto formula_96 tale che\nUna classe additiva \u00e8 quindi un sottoinsieme delle insieme delle parti di formula_1 che risulta chiuso rispetto alle operazioni di complemento e di unione numerabile.\nSi pu\u00f2 aggiungere che una classe additiva \u00e8 chiusa anche rispetto all'intersezione, finita o numerabile, in quanto per le leggi di De Morgan si ha:\ndove il secondo membro dell'uguaglianza appartiene alla classe in quanto complemento di un'unione numerabile dei complementi di insiemi che vi appartengono.\nSi pongono i seguenti assiomi (che includono le tre regole ricavabili dalle definizioni precedenti):\nLa funzione formula_29 viene detta funzione di probabilit\u00e0, o anche distribuzione di probabilit\u00e0. La terna formula_121 viene detta spazio di probabilit\u00e0.\nDagli assiomi si ricavano immediatamente alcune propriet\u00e0 elementari della probabilit\u00e0:\nTeoremi di base.\nDai suddetti assiomi derivano alcuni teoremi e concetti fondamentali.\nIl \"teorema della probabilit\u00e0 totale\" consente di calcolare la probabilit\u00e0 dell'unione di due o pi\u00f9 eventi, ovvero la probabilit\u00e0 che si verifichi almeno uno di essi. Essa \u00e8 la somma delle probabilit\u00e0 dei singoli eventi se sono a due a due incompatibili; in caso contrario, alla somma va sottratta la somma delle probabilit\u00e0 delle intersezioni due a due, poi aggiunta la somma delle probabilit\u00e0 delle intersezioni a tre a tre e cos\u00ec via. Ad esempio, nel caso di tre eventi:\nSi dice \"probabilit\u00e0 condizionata\" di formula_4 dato formula_5, e si scrive formula_141, la probabilit\u00e0 che l'evento formula_4 ha di verificarsi quando si sa che formula_5 si \u00e8 verificato:\nAttraverso tale concetto si perviene al \"teorema della probabilit\u00e0 composta\", che consente di calcolare la probabilit\u00e0 dell'intersezione di due o pi\u00f9 eventi, ovvero la probabilit\u00e0 che essi si verifichino tutti. Nel caso di due eventi (che pu\u00f2 essere generalizzato), si ha:\nSe formula_146, i due eventi formula_4 e formula_5 vengono definiti \"indipendenti stocasticamente\" (o \"probabilisticamente\") e dalla stessa definizione segue una diversa formulazione della probabilit\u00e0 composta, caso particolare del precedente: formula_149.\nIl \"teorema di Bayes\" consente di calcolare la probabilit\u00e0 a posteriori di un evento formula_78, quando si sappia che si \u00e8 verificato un evento formula_151. Se formula_78 appartiene ad un insieme finito o numerabile di eventi a due a due incompatibili, e se formula_151 si verifica allora si verifica necessariamente uno degli eventi di tale insieme (ed uno solo, dato che sono incompatibili), allora, conoscendo le \"probabilit\u00e0 a priori\" degli eventi formula_78 e le probabilit\u00e0 condizionate formula_155 e sapendo che si \u00e8 verificato formula_151, si pu\u00f2 calcolare la \"probabilit\u00e0 a posteriori\" di un particolare formula_78:\nPi\u00f9 discorsivamente: se si conoscono sia le probabilit\u00e0 a priori delle diverse possibili \"cause\" di formula_151 (ma non si sa per effetto di quale di esse formula_151 si \u00e8 verificato), sia le probabilit\u00e0 condizionate di formula_151 data ciascuna delle cause, \u00e8 possibile calcolare la probabilit\u00e0 che formula_151 si sia verificato per effetto di una particolare causa.\nDifficolt\u00e0 nell'utilizzo delle probabilit\u00e0.\nQuante insidie vi siano nei ragionamenti sulle probabilit\u00e0 - al di l\u00e0 delle difficolt\u00e0 nella comprensione di cosa possa essere la probabilit\u00e0 - viene messo in evidenza da alcuni cosiddetti paradossi, dove in realt\u00e0 si tratta di domande con risposte controintuitive:\nUn'ulteriore fonte di confusione pu\u00f2 essere data dal presupporre (sbagliando) che il fatto che un evento abbia probabilit\u00e0 formula_32 implica che esso avvenga sempre (invece che quasi certamente)."}
{"id": "3265", "revid": "1271509", "url": "https://it.wikipedia.org/wiki?curid=3265", "title": "Patriarca di Venezia", "text": ""}
{"id": "3266", "revid": "77358", "url": "https://it.wikipedia.org/wiki?curid=3266", "title": "Pio X", "text": ""}
{"id": "3267", "revid": "92723", "url": "https://it.wikipedia.org/wiki?curid=3267", "title": "Patriarca (cristianesimo)", "text": "Patriarca (dal greco antico \u03c0\u03b1\u03c4\u03ae\u03c1 \u1f04\u03c1\u03c7\u03c9\u03bd \"pat\u00e8r \u00e0rch\u014dn\", cio\u00e8 \"padre-capo\") \u00e8 un alto titolo tra i vescovi delle Chiese che accettano la successione apostolica, in particolare nella Chiesa ortodossa e cattolica.\nL'ufficio, la diocesi e il gruppo di diocesi soggette all'autorit\u00e0 del patriarca sono detti patriarcato; si indicano come \u201cpatriarcali\u201d la diocesi e la chiesa che sono sede del patriarcato e del patriarca.\nStoria dell'istituzione patriarcale.\nI nomi dei dignitari cristiani derivano originariamente dalla vita civile (vescovo, presbitero, diacono), e altre volte delle dignit\u00e0 giudaiche. Il termine patriarca appartiene a quest'ultima categoria.\nNella Chiesa dei primi tre secoli ci furono dignit\u00e0 ecclesiastiche con i diritti e le prerogative dei patriarchi, ma solo in seguito troviamo menzione esplicita di questo titolo. Per la prima volta il termine patriarca compare riferito a papa Leone I (come patriarca d'Occidente) in una lettera di Teodosio II. Ma in questa fase patriarca \u00e8 un titolo onorifico che pu\u00f2 essere dato a ogni vescovo. San Gregorio Nazianzeno dice: \"i vescovi anziani, o meglio, i patriarchi\". Ancora nel V e nel VI secolo Celidonio di Besan\u00e7on e Nicezio di Lione sono chiamati patriarchi.\nGradualmente \u2013 a partire dall'ottavo e dal IX secolo \u2013 il termine diventa un titolo ufficiale, usato solo per denotare un definito grado della gerarchia, quello di vescovo-capo che presiedeva i metropoliti come i metropoliti presiedevano i loro vescovi suffraganei, restando soggetti solo al relativo patriarca, quello di Roma.\nI canoni pi\u00f9 antichi ammettono solo tre patriarchi petrini: i vescovi di Roma, Alessandria e Antiochia. Il successore di san Pietro a Roma ha il primo posto e riunisce nella sua persona tutte le dignit\u00e0: egli era un vescovo che era pure metropolita, primate e patriarca.\nPrima del Concilio di Nicea (325) anche due vescovi orientali, quelli di Alessandria e di Antiochia, avevano autorit\u00e0 patriarcale sopra vasti territori. Il vescovo di Alessandria divenne il capo di tutti i vescovi e metropoliti d'Egitto; il vescovo di Antiochia ebbe lo stesso ruolo in Siria e lo estese in Asia Minore, Grecia e al resto dell'Oriente.\nQuando i pellegrini cominciarono ad affluire in Terra Santa, il vescovo di Gerusalemme inizi\u00f2 ad essere considerato pi\u00f9 di un semplice suffraganeo di Cesarea. Il concilio di Nicea gli diede un primato d'onore, fatti salvi i diritti metropolitani di Cesarea. Giovenale di Gerusalemme (420-458) riusc\u00ec infine, dopo molte dispute, a mutare il titolo onorario in un vero patriarcato di diritto. Il concilio di Calcedonia (451) separ\u00f2 la Palestina e l'Arabia (Sinai) da Antiochia e costitu\u00ec il patriarcato di Gerusalemme.\nLa novit\u00e0 pi\u00f9 importante, e quella che suscit\u00f2 pi\u00f9 obiezioni, fu la promozione di Costantinopoli al rango patriarcale. Dopo che Costantino I fece di Bisanzio la \"Nuova Roma\", il suo vescovo, un tempo suffraganeo di Eraclea, pens\u00f2 di dovere essere secondo soltanto, se non pari, al vescovo della vecchia Roma, quale capitale imperiale. Per secoli i papi si opposero a questa ambizione solo politica. \nNel 381 il Concilio di Costantinopoli dichiar\u00f2 che: \"Il Vescovo di Costantinopoli avr\u00e0 il primato d'onore dopo il Vescovo di Roma, perch\u00e9 Costantinopoli \u00e8 la Nuova Roma\". I vescovi romani, ora pure pontefici dopo la rinuncia di Graziano, (Damaso, Gregorio I) rifiutarono di confermare questo canone. Nonostante ci\u00f2 Costantinopoli, quale sede imperiale, crebbe per il favore dell'imperatore. \nIl concilio di Calcedonia stabil\u00ec Costantinopoli come patriarcato con giurisdizione sull'Asia Minore e sulla Tracia e gli diede il secondo posto dopo Roma. Papa Leone I (440-461) rifiut\u00f2 questo canone, che era stato approvato in assenza dei suoi legati. Solo il concilio Lateranense IV (1215) approv\u00f2 il secondo posto per il nuovo Patriarca latino di Costantinopoli; nel 1439 il concilio di Firenze lo assegn\u00f2 al Patriarca greco (rientrato nel 1261).\nPatriarchi della Chiesa cattolica.\nPer i cattolici la dignit\u00e0 patriarcale \u00e8 subordinata alla dignit\u00e0 suprema del vescovo di Roma, quale vicario di Cristo e successore di Pietro, come capo del Collegio episcopale. Per gli ortodossi il papa \u00e8 \"primus inter pares\" fra i patriarchi. All'interno di tale riconoscimento del primato papale, detto comunione, la Chiesa cattolica riconosce una serie di Chiese con proprio rito e propria giurisdizione, dette Chiese \"sui iuris\". A capo delle pi\u00f9 antiche di queste vi sono dei patriarchi. \nNella Chiesa latina, che \u00e8 quella chiesa che riconosce nel Papa anche il proprio patriarca (sebbene papa Benedetto XVI e il suo successore Francesco non abbiano pi\u00f9 utilizzato il titolo di patriarca d'Occidente), vi sono ancora dei patriarchi, il cui titolo \u00e8 per\u00f2 solo onorifico, non comportando alcuna particolare giurisdizione in pi\u00f9 rispetto a quella di un arcivescovo metropolita (questo \u00e8 il caso ad esempio del patriarca di Venezia).\nLe giurisdizioni dei patriarchi orientali, che possono essere anche cardinali, corrispondono invece, in linea di massima, a tutti i fedeli del proprio rito.\nSi hanno cos\u00ec:\nInsegne.\nI patriarchi della Chiesa cattolica indossano gli abiti vescovili color paonazzo. I patriarchi di Venezia e di Lisbona non cardinali rappresentano un'eccezione, infatti hanno diritto di indossare vesti cardinalizie (fatta eccezione per la berretta rossa con fiocco, in modo tale da non essere confusa con quella senza fiocco imposta dal papa durante il concistoro), ma solo all'interno del territorio della propria metropolia. A differenza dei porporati, il colore rosso delle loro vesti non \u00e8 marezzato. \nPer quanto riguarda la sede veneziana, il patriarca non cardinale fa uso della porpora da tempi immemori, ma ne ha diritto solo all'interno della propria metropolia. Per quanto concerne la sede di Lisbona la pratica acquisisce validit\u00e0 a partire dal 1717, con il pontificato di papa Clemente XI.\nSi distinguono ancora oggi gli arcivescovi metropoliti di Udine, perch\u00e9 erano discendenti dell'antico patriarcato di Aquileia, soppresso nel 1751, portando il colore rosso cremisi, detto anche colore patriarchino, che li distingue dagli altri vescovi, e che anche altri arcivescovi con dignit\u00e0 storica particolare portano per secolare conferimento pontificio (ad esempio l'arcivescovo di Vercelli e l'arcivescovo di Lucca) il pileolo rosso.\nLo stemma dei patriarchi cattolici (non cardinali) prevede un galero verde con quindici fiocchi per parte, che si distingue da quello dei cardinali per i colori verde e oro, anzich\u00e9 rosso.\nPatriarchi delle Chiese ortodosse.\nNelle chiese ortodosse e orientali quello di patriarca \u00e8 il titolo del vescovo a capo di una antica Chiesa patriarcale, ma oggi anche solo nazionale autocefala, cio\u00e8 di una Chiesa autonoma che elegge il proprio capo. In alcune Chiese, nate fuori dall'impero romano, il titolo di \"Catholicos\" \u00e8 usato con lo stesso significato. Ricordando per\u00f2 che i titoli patriarcali conciliarmente riconosciuti sono solo cinque (Roma, Costantinopoli, Alessandria, Antiochia, Gerusalemme), quelli cio\u00e8 della storica Pentarchia romana.\nFra i patriarchi ortodossi il patriarca di Costantinopoli occupa tradizionalmente un posto speciale, espresso nel titolo di patriarca ecumenico - cio\u00e8 \"patriarca comune\" - (dal greco \u03bf\u1f30\u03ba\u03bf\u03bc\u03ad\u03bd\u03b7 \"oikom\u00e8ne\", derivato dal verbo \u03bf\u1f30\u03ba\u03ad\u03c9 \"oik\u00e8\u014d\", \"abitare insieme\"), aggettivo adottato da Giovanni IV, nonostante le proteste degli altri patriarchi.\nSi hanno cos\u00ec i patriarchi delle chiese della Comunione ortodossa:\nVi sono poi patriarchi di Chiese che si definiscono ortodosse, ma che non sono in comunione con Costantinopoli:\nPatriarchi delle Chiese orientali.\nCome nelle Chiese della Comunione ortodossa, i patriarchi delle Chiese orientali (Chiese dei 2, 3 o 5 concili) sono a capo di Chiese autocefale per lo pi\u00f9 su base nazionale.\nTra i pi\u00f9 noti:"}
{"id": "3273", "revid": "119656361", "url": "https://it.wikipedia.org/wiki?curid=3273", "title": "Pesce d'aprile", "text": "Il pesce d'aprile indica una tradizione, seguita in diversi paesi del mondo, che consiste nella realizzazione di scherzi da mettere in atto il 1\u00ba aprile. Gli scherzi possono essere di varia natura, anche molto sofisticati e hanno sostanzialmente lo scopo bonario di burlarsi delle \"vittime\" di tali scherzi. La tradizione ha caratteristiche simili a quelle di alcune festivit\u00e0 quali l'Hilaria dell'antica Roma, celebrata il 25 marzo, e l'Holi induista, entrambe ricorrenze legate all'equinozio di primavera.\nStoria.\nLe origini del pesce d'aprile non sono note, anche se sono state proposte diverse teorie. Una delle pi\u00f9 remote riguarderebbe il beato Bertrando di San Genesio, patriarca di Aquileia dal 1334 al 1350, il quale avrebbe liberato miracolosamente un papa soffocato in gola da una spina di pesce; per gratitudine il pontefice avrebbe decretato che ad Aquileia, il primo aprile, non si mangiasse pesce. Un'altra teoria tra le pi\u00f9 accreditate colloca la nascita della tradizione nella Francia del XVI secolo. In origine, prima dell'adozione del calendario gregoriano nel 1582, in Europa era usanza celebrare il Capodanno tra il 25 marzo e il 1\u00ba aprile, occasione in cui venivano scambiati pacchi dono. La riforma di papa Gregorio XIII spost\u00f2 la festivit\u00e0 indietro al 1\u00ba gennaio, motivo per cui sembra sia nata la tradizione di consegnare dei pacchi regalo vuoti in corrispondenza del 1\u00ba di aprile, volendo scherzosamente simboleggiare la festivit\u00e0 ormai obsoleta. Il nome che venne dato alla strana usanza fu \"poisson d'Avril\", per l'appunto \"pesce d'aprile\".\nUn'altra ipotesi vede protagoniste le prime pesche primaverili del passato. Spesso accadeva che i pescatori, non trovando pesci sui fondali nei primi giorni di aprile, tornassero in porto a mani vuote e per questo motivo erano oggetto di ilarit\u00e0 e scherno da parte dei compaesani.\nAlcuni studiosi hanno inoltre ipotizzato come origine del pesce d'aprile l'et\u00e0 classica e, in particolare, hanno intravisto alcune possibili comunanze con l'usanza attuale sia nel mito di Proserpina (che dopo essere stata rapita da Plutone viene cercata invano dalla madre, ingannata da una ninfa), sia nella festa pagana dei \"Veneralia\" (dedicata a Venere Verticordia e alla Fortuna Virile) che si teneva il 1\u00ba aprile.\nNel mondo.\nNei Paesi in cui ricorre la tradizione del 1\u00ba aprile, questa pu\u00f2 assumere diverse sfaccettature a seconda della cultura locale. \nIn Scozia la ricorrenza \u00e8 nota col nome di \"Gowkie Day\" (dallo scozzese \"gowk\" = \"cuculo\"), e pare che proprio qui sia nato il popolare scherzo che consiste nell'attaccare un avviso recitante \"calciami\" (\"kick me\") sulla schiena della vittima."}
{"id": "3274", "revid": "399", "url": "https://it.wikipedia.org/wiki?curid=3274", "title": "Provincia di Trento", "text": ""}
{"id": "3275", "revid": "124991887", "url": "https://it.wikipedia.org/wiki?curid=3275", "title": "Premio Pulitzer", "text": "Il Premio Pulitzer \u00e8 un premio statunitense, considerato come la pi\u00f9 prestigiosa onorificenza nazionale per il giornalismo, successi letterari e composizioni musicali. Venne istituito da Joseph Pulitzer ed \u00e8 gestito dalla Columbia University di New York.\nStoria.\nFu istituito dal giornalista ungherese-americano e magnate della stampa statunitense Joseph Pulitzer (1847-1911) che, alla sua morte, lasci\u00f2 tutti i suoi averi alla Columbia University. Una parte del suo lascito \u00e8 stata usata per la Scuola di giornalismo dell'universit\u00e0 nel 1912. Il premio fu assegnato per la prima volta nel 1917, nelle sole categorie \"Reporting\" (internazionale, per una serie di articoli sull'Impero tedesco), Editoriale, Storico e Biografico.\nCaratteristiche.\nI premi vengono assegnati annualmente (tradizionalmente nel mese di aprile) a coloro che si sono distinti particolarmente in una delle 21 categorie considerate, dalla cronaca, alla fotografia, alla vignetta, alla fiction, alla letteratura, alla musica.\nL'ambito riconoscimento premia non solo il lavoro di giornalisti e fotoreporter distintisi in vari settori dell'informazione e nella documentazione audiovisiva dei principali avvenimenti dell'anno, ma anche autori di testi di narrativa, storici, drammaturghi e compositori. Pu\u00f2 essere assegnato sia al singolo giornalista sia alla redazione.\nIn venti di queste categorie ogni vincitore riceve un certificato e una ricompensa in contanti di 10\u00a0000 dollari statunitensi. Il vincitore nella categoria di pubblico servizio nel giornalismo riceve una medaglia d'oro, che va sempre al giornale, anche se il giornalista pu\u00f2 essere nominato nella citazione.\nNel 2010, per la prima volta, il Premio Pulitzer \u00e8 stato assegnato a un sito web, \"ProPublica.org\", nella sezione relativa al giornalismo investigativo per l'inchiesta sugli ospedali dopo il passaggio dell'uragano Katrina."}
{"id": "3277", "revid": "123910846", "url": "https://it.wikipedia.org/wiki?curid=3277", "title": "Premio Nobel per la fisica", "text": "Il premio Nobel per la fisica (Svedese: \"Nobelpriset i fysik\"), istituito dal testamento di Alfred Nobel del 1895, viene assegnato, con cadenza annuale, tendenzialmente nel quarto trimestre dell'anno, dall'Accademia reale svedese delle scienze.\nAssegnato per la prima volta nel 1901, come gli altri premi istituiti da Nobel stesso, il premio consiste in una somma di denaro (otto milioni di corone svedesi nel 2013), un diploma personalizzato per ogni vincitore e una medaglia d'oro recante l'effigie di Alfred Nobel. Il primo vincitore fu il fisico Wilhelm R\u00f6ntgen per la scoperta dei raggi X. Solo quattro donne hanno vinto il premio: Marie Curie nel 1903, Maria Goeppert-Mayer nel 1963, Donna Strickland nel 2018 e Andrea Ghez nel 2020. Non \u00e8 stato assegnato in sei occasioni (1916, 1931, 1934, 1940, 1941 e 1942).\nPer dieci anni \u00e8 stato dotato di dieci milioni di corone svedesi, poco pi\u00f9 di un milione di euro. Tuttavia, nel giugno 2012, la Fondazione Nobel ha deciso che i vincitori del premio avrebbero ricevuto un bonus inferiore del 20% rispetto a quello pagato ai loro predecessori. Il motivo di questa revisione al ribasso \"\u00e8 una misura necessaria per evitare di mettere a repentaglio il capitale della fondazione che finanzia i premi a lungo termine\" vista la crisi finanziaria. L'importo della dotazione ammonta a otto milioni di corone svedesi (ovvero circa \u20ac 920.948,12 nel 2012).\nContesto.\nAlfred Nobel, nel suo testamento, afferm\u00f2 che la sua ricchezza sarebbe stata utilizzata per creare una serie di premi per coloro che portano un \"grandissimo beneficio al genere umano\" nei campi di fisica, chimica, pace, fisiologia o medicina, e letteratura. Sebbene Nobel avesse scritto molte volont\u00e0 nel corso della sua vita, l'ultima fu scritta un anno prima della sua morte e fu firmata a Parigi il 27 novembre 1895. Nobel lasci\u00f2 in eredit\u00e0 il 94% dei suoi beni, 31 milioni di corone svedesi (nel 2016 equivalenti a 198 milioni di dollari, 176 milioni di euro), per istituire e assegnare i cinque Premi. A causa dello scetticismo riguardante la volont\u00e0, non fu approvato dallo Storting (il Parlamento norvegese) fino al 26 aprile 1897. Gli esecutori testamentari furono Ragnar Sohlman e Rudolf Lilljequist, che formarono la Fondazione Nobel per occuparsi del patrimonio di Nobel e organizzare i premi.\nI membri del Comitato norvegese per il Nobel che avrebbero dovuto conferire il Premio per la Pace vennero nominati poco dopo l'approvazione della volont\u00e0. Seguirono le altre organizzazioni per consegnare i premi: l'Istituto Karolinska il 7 giugno, l'Accademia svedese il 9 giugno, e l'Accademia reale svedese delle scienze l'11 giugno. La Fondazione Nobel ha raggiunto un accordo riguardo alle linee guida per conferire i premi Nobel. Nel 1900, i nuovi statuti della Fondazione Nobel furono promulgati dal re Oscar II. Secondo la volont\u00e0 di Nobel, il premio per la fisica sarebbe stato conferito dall'Accademia reale svedese delle scienze.\nDesignazione dei vincitori.\nSecondo il testamento di Alfred Nobel, il premio deve essere ricompensato. Il Nobel voleva che fosse assegnato dalla Accademia reale svedese delle scienze, come per il premio in chimica. L'Accademia delega lo studio delle candidature al Comitato Nobel, che dipende dalla Fondazione Nobel, determinando la specificit\u00e0 di ciascuno dei rami da premiare. Ci sono cinque membri del comitato. Sono nominati per cooptazione tra i membri della Accademia reale per un periodo di tre anni. Si affidano a diverse figure di autorit\u00e0 per stabilire i loro incarichi: fisici riconosciuti, circoli di eminenti professori universitari, associazioni di ricercatori, ex premiati, direttori di importanti centri di ricerca scientifica nazionali o internazionali, ecc. del comitato vengono inviati in autunno per essere ricambiati per la scelta del vincitore dell'anno successivo. \u00c8 vietato a ciascuna delle persone sollecitate a votare per s\u00e9. Diverse centinaia di proposte annuali, necessariamente argomentate e dettagliate, vengono cos\u00ec sottoposte alla commissione, che ne studia l'affidabilit\u00e0, la legittimit\u00e0 e la credibilit\u00e0. \nIl comitato conserva solo una cinquantina di domande presentate in primavera ad altri accademici che devono sottoscrivere alcune raccomandazioni. L'elenco finale, deciso dal comitato Nobel, comprende cinque nomi o gruppi di nomi associati a una ricerca specifica. L'elezione dei vincitori avviene nel mese di ottobre a maggioranza dei voti. Tutti i membri della Accademia reale partecipano al voto. L'identit\u00e0 del / i destinatario / i viene rivelata durante una conferenza stampa ufficiale. Le candidature e il quadro delle deliberazioni sono normalmente tenuti segreti per cinquant'anni prima dell'apertura degli archivi della Fondazione Nobel. I giurati sono tenuti a rispettare le istruzioni del testamento di Alfred Nobel per l'assegnazione del premio. Tra la scoperta dello scienziato e la sua designazione come destinatario pu\u00f2 trascorrere un periodo molto lungo, fino a diversi decenni. Cos\u00ec, Subrahmanyan Chandrasekhar \u00e8 stato premiato nel 1983 per le sue ricerche sulla struttura e l'evoluzione delle stelle risalenti agli anni '30. Molti scienziati il cui lavoro \u00e8 stato essenziale per migliorare la conoscenza in fisica non sono stati premiati, in quanto il premio non pu\u00f2 essere assegnato postumo.\nVincitori del premio.\nDal 1901 al 2021 sono stati assegnati 210 premi Nobel per la fisica."}
{"id": "3278", "revid": "125208779", "url": "https://it.wikipedia.org/wiki?curid=3278", "title": "Papa Pio XI", "text": "Biografia.\nFormazione.\nAchille Ratti nacque il 31 maggio 1857, a Desio, nella casa che attualmente \u00e8 sede del Museo Casa Natale Pio XI e del \"Centro Internazionale di Studi e Documentazione Pio XI\" (al civico 4 di via Pio XI, all'epoca via Lampugnani). Quarto di cinque figli, fu battezzato il giorno dopo la nascita, nella prepositurale dei Santi Siro e Materno con il nome di Ambrogio Damiano Achille Ratti (il nome Ambrogio in onore del nonno paterno, suo padrino di battesimo).\nIl padre Francesco fu attivo - con non molto successo come attestato dai continui trasferimenti - quale direttore in vari stabilimenti per la lavorazione della seta, mentre la madre Teresa Galli, originaria di Saronno, era la figlia di un albergatore.\nAvviato alla carriera ecclesiastica dall'esempio dello zio don Damiano Ratti, Achille studi\u00f2 a partire dal 1867 nel seminario di Seveso, poi in quello di Monza, attualmente sede del Liceo Ginnasio Bartolomeo Zucchi. Si prepar\u00f2 per la maturit\u00e0 presso il Collegio San Carlo e super\u00f2 gli esami presso il Liceo Parini. Dal 1874 fece parte dell'ordine terziario francescano. Nel 1875 inizi\u00f2 gli studi teologici; i primi tre anni nel Seminario Maggiore di Milano e l'ultimo nel Seminario di Seveso. Nel 1879 \u00e8 a Roma presso il Collegio Lombardo. Fu ordinato sacerdote il 20 dicembre 1879 a Roma dal cardinale Raffaele Monaco La Valletta.\nStudi.\nFrequent\u00f2 assiduamente biblioteche e archivi, in Italia e all'estero. Fu \"dottore\" della Biblioteca Ambrosiana e dall'8 marzo 1907 prefetto della stessa biblioteca.\nIntraprese studi di vasta portata: gli \"Acta Ecclesiae Mediolanensis\", la collezione completa degli atti dell'arcidiocesi di Milano, di cui pubblic\u00f2 i volumi II, III e IV rispettivamente nel 1890, nel 1892 e nel 1897 e il \"Liber diurnus Romanorum Pontificum\", una collezione di formule utilizzate nei documenti ecclesiastici. Scopr\u00ec anche la biografia pi\u00f9 antica di sant'Agnese di Boemia e per studio soggiorn\u00f2 a Praga, e a Savona, casualmente, scopr\u00ec gli atti di un concilio provinciale milanese del 1311, di cui si era persa memoria.\nRatti fu uomo di vasta erudizione, ottenne infatti tre lauree nei suoi anni di studio romani: in filosofia all'Accademia di San Tommaso d'Aquino di Roma, in diritto canonico all'Universit\u00e0 Gregoriana e teologia all'Universit\u00e0 La Sapienza. Aveva inoltre una forte passione sia per gli studi letterari, dove preferiva Dante e Manzoni, sia per gli studi scientifici, tanto che era stato in dubbio se intraprendere lo studio della matematica; a tal proposito fu grande amico e, per un certo periodo collaboratore di don Giuseppe Mercalli, noto geologo e creatore dell'omonima scala dei terremoti, che aveva conosciuto come insegnante nel seminario di Milano.\nEducatore.\nRatti fu anche un valido educatore, non solo nell'ambito scolastico. Dal 1878 fu professore di matematica al seminario minore.\nMons. Ratti, che aveva studiato l'ebraico al corso del seminario arcivescovile e aveva approfondito gli studi con il rabbino capo di Milano Alessandro Da Fano, divenne docente di ebraico in seminario nel 1907 e mantenne l'incarico per tre anni. Come docente portava i suoi allievi nella Sinagoga di Milano, affinch\u00e9 familiarizzassero con l'ebraico orale, iniziativa ardita che era inusuale nei seminari.\nCome cappellano del Cenacolo di Milano, una comunit\u00e0 religiosa dedita all'educazione delle ragazze (incarico tenuto dal 1892 al 1914), ebbe modo di esercitare un'attivit\u00e0 pastorale ed educativa molto efficace, entrando in contatto con fanciulle e ragazze di ogni stato e condizione, ma soprattutto con la buona societ\u00e0 milanese: i Gonzaga, i Castiglione, i Borromeo, i Della Somaglia, i Belgioioso, i Greppi, i Thaon di Revel, gli Jacini, gli Osio, i Gallarati Scotti.\nQuesto ambiente era attraversato da opinioni diverse: alcune famiglie erano pi\u00f9 vicine alla monarchia e al cattolicesimo liberale, altre erano intransigenti, in linea con l\"Osservatore Cattolico\" di don Davide Albertario. Pur non manifestando un'esplicita simpatia per nessuna delle due correnti, il giovane don Ratti ebbe rapporti assai stretti con i Gallarati Scotti, che erano intransigenti; fu catechista e precettore (su consiglio del nonno omonimo) del giovane Tommaso Gallarati Scotti, figlio di Gian Carlo, principe di Molfetta, e di Maria Luisa Melzi d'Eril, che in seguito sarebbe diventato un noto diplomatico e scrittore.\nLe tensioni tra cattolici liberali e intransigenti erano comuni nell'ambiente cattolico dell'epoca, basti ricordare che Achille Ratti aveva ricevuto la tonsura e il diaconato dall'arcivescovo Luigi Nazari di Calabiana, il protagonista della crisi che porta il suo nome.. Fra i suoi educatori ebbe don Francesco Sala, che teneva il corso di teologia dogmatica sulla base di un rigoroso tomismo e don Ernesto Fontana, che insegnava teologia morale con posizioni antirosminiane. In questo ambiente don Ratti svilupp\u00f2 una tendenza antiliberale, che espresse ad esempio nel 1891 in occasione di una conversazione informale con il cardinal Gruscha, arcivescovo di Vienna: \u00abIl vostro paese ha la fortuna di non essere dominato da un liberalismo anticlericale, n\u00e9 da uno Stato che cerca di legare la Chiesa con catene di ferro\u00bb.\nDopo il 1904 Tommaso Gallarati Scotti divenne rappresentante del modernismo, la dottrina secondo cui sarebbe necessario un \u00abadattamento del Vangelo alla condizione mutevole dell'umanit\u00e0\u00bb e nel 1907 fond\u00f2 la rivista \"Il Rinnovamento\". Mentre papa Pio X pubblicava l'enciclica \"Pascendi\" che condannava il modernismo, mons. Ratti cercava di mettere in guardia l'amico, fungendo da mediatore e correndo il rischio di attirarsi i sospetti degli antimodernisti intransigenti. Tommaso Gallarati Scotti aveva gi\u00e0 deciso di dimettersi dalla rivista, quando fu colpito dalla scomunica. La Santa Sede indag\u00f2 sulla responsabilit\u00e0 dell'arcivescovo Andrea Carlo Ferrari in merito alla diffusione delle idee moderniste nella sua arcidiocesi e mons. Ratti lo dovette difendere davanti al papa e al cardinale Gaetano De Lai.\nAlpinista.\nRatti fu pure un appassionato alpinista: scal\u00f2 diverse vette delle Alpi e fu il primo - il 31 luglio 1889 - a raggiungere la cima del Monte Rosa dalla parete orientale; conquist\u00f2, sebbene gravato del peso di un ragazzo che portava sulle spalle, il Gran Paradiso; il 7 agosto 1889 scala il Monte Cervino, e a fine luglio 1890 il Monte Bianco, aprendo la via successivamente chiamata \"Via Ratti - Grasselli\". Papa Ratti fu un assiduo e appassionato frequentatore del gruppo delle Grigne e per molti anni, a cavallo dei due secoli, fu ospite della parrocchia di Esino Lario, base logistica delle sue escursioni. Le ultime scalate del futuro Papa risalgono al 1913. Per l'intero periodo Ratti fu membro, collaboratore e redattore di articoli per il Club Alpino Italiano.\nLo stesso Ratti disse dell'alpinismo che \"non fosse cosa da scavezzacolli, ma al contrario tutto e solo questione di prudenza, e di un po' di coraggio, di forza e di costanza, di sentimento della natura e delle sue pi\u00f9 riposte bellezze\". Appena eletto papa, l\"'Alpine Club\" di Londra coopt\u00f2 Pio XI come proprio socio, motivando tale invito con le tre ascensioni alle pi\u00f9 alte cime alpine (l'invito fu declinato, pur con il ringraziamento del papa).\nRatti, nel 1899, ebbe un colloquio con il famoso esploratore Luigi d'Aosta Duca degli Abruzzi per partecipare alla spedizione al Polo Nord che il Duca stava organizzando. Ratti non venne preso, si dice, perch\u00e9 un sacerdote, per quanto eccellente alpinista, avrebbe intimidito gli altri compagni di viaggio, rudi uomini di mare e montagna.\nNel 1935, venendo meno al rigido protocollo dello Stato Vaticano, durante la cerimonia d'inaugurazione della Scuola centrale militare di alpinismo di Aosta, invi\u00f2 un telegramma di felicitazioni.\nCarriera ecclesiastica.\nLa profonda competenza negli studi port\u00f2 Ratti all'attenzione di papa Leone XIII. Nel giugno 1891 e nel 1893 fu cos\u00ec invitato a partecipare ad alcune missioni diplomatiche al seguito di monsignor Giacomo Radini-Tedeschi in Austria e in Francia. Ci\u00f2 avvenne su segnalazione dello stesso Radini-Tedeschi, il quale aveva studiato con Ratti presso il Pontificio Seminario Lombardo di Roma.\nNell'agosto 1882 fu nominato parroco sostituto di Barni, ove ancora oggi \u00e8 affissa una targa in suo onore nella chiesa parrocchiale dedicata all'Annunciazione.\nNel 1888 entr\u00f2 a far parte del collegio dei dottori della Biblioteca Ambrosiana, per diventarne prefetto nel 1907. Il 6 marzo 1907 fu nominato prelato di Sua Santit\u00e0 con il titolo di monsignore.\nIntanto nel 1894 era entrato a far parte degli Oblati dei Santi Ambrogio e Carlo, un istituto di sacerdoti secolari profondamente milanese, radicato nella spiritualit\u00e0 di san Carlo Borromeo e sant'Ignazio di Loyola. Agli esercizi spirituali ignaziani don Ratti rester\u00e0 sempre legato, ad esempio mediter\u00e0 gli esercizi del 1908, del 1910 e del 1911 presso i gesuiti di Feldkirch, in Austria.\nChiamato da Pio X a Roma, fu socio del Circolo San Pietro, fu nominato l'8 novembre 1911 viceprefetto con diritto di successione e, il 27 settembre 1914, regnante Benedetto XV, prefetto della Biblioteca Vaticana.\nMissione in Polonia.\nNel 1918 papa Benedetto XV lo nomin\u00f2 visitatore apostolico per la Polonia e la Lituania e successivamente, nel 1919, nunzio apostolico (cio\u00e8 rappresentante diplomatico presso la Polonia) e all'et\u00e0 di 62 anni fu elevato al rango di arcivescovo con il titolo di Lepanto. Scelse come suo segretario don Ermenegildo Pellegrinetti, dottore in teologia e diritto canonico e soprattutto poliglotta, che tenne un diario della missione in Polonia di mons. Ratti.\nLa sua missione lo port\u00f2 ad affrontare la difficile situazione verificatasi con l'invasione sovietica nell'agosto del 1920 per i problemi creati dalla formulazione dei nuovi confini dopo la I Guerra Mondiale. Ratti chiese a Roma di restare a Varsavia prossima all'assedio ma Benedetto XV, temendo per la sua vita, gli ordin\u00f2 di raggiungere il governo polacco in esilio, cosa che fece dopo che si erano ritirate tutte le altre postazioni diplomatiche. Fu in seguito nominato Alto Commissario ecclesiastico per il plebiscito nell'Alta Slesia, plebiscito che si doveva svolgere tra la popolazione per scegliere fra l'adesione alla Polonia o alla Germania. Nella regione era forte la presenza del clero tedesco (sostenuto dall'arcivescovo di Breslavia cardinale Bertram), che spingeva per il ricongiungimento con la Germania. Il governo polacco, allora, chiese al Papa di nominare un rappresentante ecclesiastico che fosse al di sopra delle parti, in grado di garantire l'imparzialit\u00e0 in occasione del plebiscito.\nIl compito specifico di Ratti, infatti, era quello di richiamare alla concordia il clero tedesco e quello polacco e, tramite costoro, la popolazione tutta. Avvenne per\u00f2 che l'arcivescovo Bertram viet\u00f2 ai sacerdoti stranieri della sua arcidiocesi (in pratica i polacchi) di prendere parte al dibattito sul plebiscito. Inoltre Bertram fece sapere di avere avuto l'appoggio della Santa Sede: il Segretario di Stato, cardinale Gasparri, aveva dato l'appoggio a Bertram e al clero tedesco, senza informare per\u00f2 Ratti. Non solo Ratti dovette subire questo sgarbo, ma vide scatenarsi contro di lui la stampa polacca, che lo accusava, ingiustamente, di essere filotedesco. Fu pertanto richiamato a Roma e il 4 giugno 1921 Ratti lasci\u00f2 la Polonia.\nUn suo successo fu ottenere la liberazione di Eduard von der Ropp, arcivescovo di Mahil\u00eb\u016d, arrestato dalle autorit\u00e0 sovietiche nell'aprile del 1919 con l'accusa di attivit\u00e0 controrivoluzionaria e rilasciato nell'ottobre dello stesso anno.\nNei primi mesi del 1920 comp\u00ec un lungo viaggio diplomatico in Lituania, recandosi in pellegrinaggio nei luoghi pi\u00f9 cari ai cattolici lituani, e in Lettonia. In quest'ultimo Stato gett\u00f2 le basi del futuro concordato, che sar\u00e0 il primo concordato da lui concluso dopo l'ascesa al pontificato. Si occup\u00f2 anche della diocesi di Riga, da poco ristabilita, che subiva una grande penuria di clero e l'assenza di ordini religiosi; si progettava anche l'elevazione ad arcidiocesi.\nTuttavia nell'ottobre 1921, una volta divenuto arcivescovo di Milano, dall'Universit\u00e0 di Varsavia ricevette la laurea \"honoris causa\" in teologia. In questo periodo nel cardinale Ratti probabilmente si venne a formare la convinzione che il pericolo principale dal quale la Chiesa cattolica si doveva difendere fosse il bolscevismo. Di qui la cifra che spiega il suo operato successivo: la sua politica sociale volta a contendere le masse al comunismo e ai nazionalismi.\nArcivescovo di Milano e cardinale.\nNel concistoro del 13 giugno 1921 Achille Ratti fu nominato arcivescovo di Milano e lo stesso giorno fu creato cardinale del titolo dei Santi Silvestro e Martino ai Monti.\nPrese possesso dell'arcidiocesi l'8 settembre. Nel suo breve episcopato dispose che il Catechismo di Pio X dovesse essere l'unico usato nell'arcidiocesi, inaugur\u00f2 l'Universit\u00e0 Cattolica del Sacro Cuore e inizi\u00f2 la fase diocesana della causa di canonizzazione di padre Giorgio Maria Martinelli, il fondatore degli Oblati di Rho.\nElezione a Romano Pontefice.\nAchille Ratti fu eletto papa il 6 febbraio 1922 alla quattordicesima votazione di un conclave contrastato. Gli elettori erano in effetti divisi in due fazioni: da un lato i \"conservatori\", che puntavano sul cardinale Merry del Val (ex Segretario di Stato sotto papa Pio X), dall'altro i \"liberali\", riuniti nella preferenza per il Segretario di Stato uscente, cardinale Pietro Gasparri. La convergenza sul nome del cardinale lombardo risult\u00f2 dunque frutto di un compromesso.\nUna volta accettata l'elezione e scelto il nome pontificale, Pio XI, rivestito dell'abito corale, chiese di potersi affacciare dalla loggia esterna della basilica vaticana (in luogo di quella interna utilizzata dai suoi tre ultimi predecessori): la possibilit\u00e0 gli fu accordata e, una volta recuperato uno stendardo per adornare il balcone (nello specifico quello di Pio IX, il pi\u00f9 recente tra quelli a disposizione), il nuovo pontefice pot\u00e9 presentarsi alla folla raccolta in Piazza San Pietro, alla quale impart\u00ec una semplice benedizione Urbi et Orbi, senza tuttavia pronunziare alcuna parola.\nLa scelta di presentarsi con lo sguardo rivolto verso la citt\u00e0 di Roma e non entro le mura vaticane indic\u00f2 la sua volont\u00e0 di risolvere la questione romana, con l'irrisolto conflitto tra i suoi ruoli di capitale d'Italia e sede del potere temporale del papa. Significativamente, dagli astanti accorsi dinnanzi alla basilica petrina si lev\u00f2 il grido \"Viva Pio XI! Viva l'Italia!\".\nPontificato.\nEncicliche.\nLa sua prima enciclica \"Ubi arcano Dei consilio\", del 23 dicembre 1922, manifest\u00f2 il programma del suo pontificato, peraltro ben riassunto nel suo motto \"pax Christi in regno Christi\", la pace di Cristo nel Regno di Cristo. Detto altrimenti, a fronte della tendenza a ridurre la fede a questione privata, papa Pio XI pensava invece che i cattolici dovessero operare per creare una societ\u00e0 totalmente cristiana, nella quale Cristo regnasse su ogni aspetto della vita. Egli intendeva dunque costruire una nuova cristianit\u00e0 che, rinunciando alle forme istituzionali dell\"'Ancien R\u00e9gime\", si sforzasse di muoversi nel seno della societ\u00e0 contemporanea. Nuova cristianit\u00e0 che soltanto la Chiesa cattolica costituita da Dio e interprete delle verit\u00e0 rivelate era in grado di promuovere.\nQuesto programma fu completato dalle encicliche \"Quas primas\" (11 dicembre 1925), con la quale fu pure istituita la festa di Cristo Re e \"Miserentissimus Redemptor\" (8 maggio 1928), sul culto del Sacro Cuore.\nIn campo morale, le sue encicliche pi\u00f9 importanti sono ricordate come le \"quattro colonne\". Nella \"Divini Illius Magistri\" del 31 dicembre 1929 sancisce il diritto della famiglia di educare i figli, come diritto originario e anteriore a quello dello Stato. Nella \"Casti Connubii\" del 31 dicembre 1930 ribadisce la dottrina tradizionale il sacramento del matrimonio: i primi doveri degli sposi devono essere la reciproca fedelt\u00e0, il mutuo e caritatevole amore e la retta e cristiana educazione della prole. Dichiar\u00f2 moralmente illecita l'interruzione di gravidanza mediante aborto e, all'interno delle relazioni coniugali, ogni rimedio per evitare la procreazione. In campo sociale intervenne con l'enciclica \"Quadragesimo Anno\", che celebrava il quarantesimo anniversario della \"Rerum Novarum\" di papa Leone XIII, insegnando che \u00abper evitare l'estremo dell'individualismo da una parte, come del socialismo dall'altra, si dovr\u00e0 soprattutto avere riguardo del pari alla doppia natura, individuale e sociale propria, tanto del capitale o della propriet\u00e0, quanto del lavoro\u00bb. Questi tre temi, educazione cristiana, matrimonio e dottrina sociale, sono riassunti nell'enciclica \"Ad Catholici Sacerdotii\" del 20 dicembre 1935 sul sacerdozio cattolico \u00abIl sacerdote \u00e8, per vocazione e mandato divino, il precipuo apostolo e l'indefesso promotore dell'educazione cristiana della giovent\u00f9; il sacerdote in nome di Dio benedice il matrimonio cristiano e ne difende la santit\u00e0 ed indissolubilit\u00e0 contro gli attentati e le deviazioni suggerite dalla cupidigia e dalla sensualit\u00e0; il sacerdote porta il pi\u00f9 valido contributo alla soluzione o almeno alla mitigazione dei conflitti sociali, predicando la fratellanza cristiana, a tutti ricordando i mutui doveri della giustizia e della carit\u00e0 evangelica, pacificando gli animi inaspriti dal disagio morale ed economico, additando ai ricchi e ai poveri gli unici beni a cui tutti possono e devono aspirare\u00bb.\nTratt\u00f2 della natura della Chiesa nell'enciclica \"Mortalium Animos\" del 6 gennaio 1928, ribandendo l'unit\u00e0 della Chiesa sotto la guida del Romano Pontefice: \nEsponendo che l'unit\u00e0 della Chiesa non possa avvenire a danno della fede, auspica il ritorno alla Chiesa cattolica dei cristiani separati. Invece vieta la partecipazione dei cattolici ai tentativi di stabilire una Chiesa pancristiana, per non dare \u00abautorit\u00e0 ad una falsa religione cristiana, assai lontana dall'unica Chiesa di Cristo\u00bb.\nSecondo Roger Aubert con le sue encicliche Pio XI aveva elaborato una \u00abteologia per la vita\u00bb, trattando i grandi problemi di ordine morale e sociale.\nGiubilei.\nPio XI istitu\u00ec un giubileo ordinario nel 1925 e uno straordinario nel diciannovesimo centenario della Redenzione (2 aprile 1933-2 aprile 1934).\nCanonizzazioni e beatificazioni.\nPapa Pio XI procedette a numerose beatificazioni e canonizzazioni, per un totale di 496 beati e 33 santi, fra cui Bernadette Soubirous, Giovanni Bosco, Teresa di Lisieux, Giovanni Maria Vianney e Antonio Maria Gianelli. Egli nomin\u00f2 pure quattro nuovi dottori della Chiesa: Pietro Canisio, Giovanni della Croce, Roberto Bellarmino e Alberto Magno. In particolare procedette alla beatificazione di 191 martiri, vittime della Rivoluzione francese, che defin\u00ec \"una perturbazione universale durante la quale furono affermati, con tanta arroganza, i diritti dell'uomo\".\nIn campo politico.\nPio XI normalizz\u00f2 i rapporti con lo Stato italiano grazie ai Patti Lateranensi (Trattato e Concordato) dell'11 febbraio 1929, che ponevano fine alla cosiddetta \"Questione Romana\" e facevano tornare regolari i rapporti fra l'Italia e la Santa Sede. Il 7 giugno, a mezzogiorno, nasceva il nuovo Stato della Citt\u00e0 del Vaticano, di cui il Sommo Pontefice era sovrano assoluto. Nello stesso periodo furono creati diversi Concordati con varie Nazioni europee.\nNon pregiudizialmente ostile a Benito Mussolini, papa Ratti limit\u00f2 fortemente l'azione del Partito Popolare favorendone lo scioglimento, e rinneg\u00f2 ogni tentativo di Sturzo di ricostituire il partito. Ebbe per\u00f2 ad affrontare controversie e scontri con il fascismo a causa dei tentativi del regime di egemonizzare l'educazione della giovent\u00f9 e per le ingerenze del regime nella vita della Chiesa. Emise l'enciclica \"Quas Primas\" dove veniva stabilita la festa di Cristo Re a ricordare il diritto della religione a pervadere tutti i campi della vita quotidiana: dallo Stato, all'economia, all'arte. Per richiamare i laici ad un maggiore coinvolgimento religioso, nel 1923 venne riorganizzata l'Azione Cattolica (di cui disse \"questa \u00e8 la pupilla dei miei occhi\").\nIn campo missionario, si batt\u00e9 per l'integrazione con le culture locali invece dell'imposizione di una cultura occidentale. Pio XI fu estremamente critico anche con il ruolo passivo tenuto in campo sociale dal capitalismo. Nella sua enciclica \"Quadragesimo Anno\" del 1931 richiam\u00f2 l'urgenza delle riforme sociali gi\u00e0 indicate quaranta anni prima da papa Leone XIII, inoltre ribad\u00ec la condanna del liberalismo e di ogni forma di socialismo.\nEconomia.\nPio XI ritorn\u00f2 pi\u00f9 volte nell'enciclica sul legame fra moneta, economia e potere.\nNell'enciclica \"Quadragesimus annus\" afferm\u00f2:\nNell'enciclica \"Divini Redemptoris\" Pio XI sviluppa riflessioni abbastanza consuete sulla necessit\u00e0 della sopportazione e della pazienza da parte dei poveri, che devono stimare pi\u00f9 i beni spirituali che i beni e i godimenti terreni. E sui ricchi come amministratori di Dio, che devono dare ai poveri quello che loro avanza: \nRisoluzione della questione romana.\nIl primo segno di apertura Pio XI lo aveva manifestato immediatamente dopo l'elezione.\nIl novello pontefice - contrariamente ai suoi immediati predecessori Leone XIII, Pio X e Benedetto XV - decise di affacciarsi alla loggia esterna della Basilica Vaticana, cio\u00e8 su piazza San Pietro, sia pur senza dire nulla, limitandosi a benedire la folla presente, mentre i fedeli di Roma gli rispondevano con applausi e grida di gioia. Il gesto \"dovuto\", ma che si verificava dopo i fatti del 20 settembre 1870, era da considerare di portata storica; ci\u00f2 accadeva perch\u00e9 Pio XI era convinto che la fine del potere temporale, sia pure in maniera \"violenta\" era, per la missione della Chiesa nel mondo, la liberazione dalle catene delle passioni umane.\nLa Questione romana incontrava non solo le preoccupazioni e le speranze dei cattolici in Italia, ma anche di tutti i cattolici del mondo, tanto da indurre zelanti sacerdoti, peraltro missionari, come per esempio don Luigi Orione, a prendere iniziative personali e scrivere pi\u00f9 volte al capo del governo fascista Benito Mussolini; altri sacerdoti intervennero con propri studi presso la Segreteria di Stato Vaticana, nella persona del delegato del papa, cardinale Pietro Gasparri.\nL'11 febbraio 1929 il papa fu l'artefice della firma dei Patti Lateranensi tra il cardinale Pietro Gasparri e il governo fascista di Benito Mussolini, giunta al termine di un lungo processo negoziale per chiudere il pi\u00f9 spinoso dossier tra l'Italia e la Santa Sede. Il 13 febbraio 1929 pronunci\u00f2 un discorso agli studenti e ai docenti dell'Universit\u00e0 Cattolica del Sacro Cuore di Milano, che pass\u00f2 alla storia per una definizione, secondo cui Mussolini sarebbe stato \u00abun uomo [...] che la Provvidenza Ci ha fatto incontrare\u00bb: \nMalgrado questo, nella sua enciclica \"Non Abbiamo Bisogno\" di due anni dopo, Pio XI defin\u00ec il fascismo, il cui fondatore era notoriamente Mussolini, come \u00abstatolatria pagana\u00bb. La Santa Sede con la firma di un concordato con uno Stato non necessariamente ne approva la politica, come confermato ad esempio da Pio XII nella sua allocuzione nel concistoro del 2 giugno 1945 \"(AAS 37 pag. 152)\" a riguardo del nazismo.\nGi\u00e0 nel 1922, prima della sua elezione a Papa nel febbraio dello stesso anno, in occasione di un'intervista concessa al giornalista francese Luc Valti (pubblicata integralmente nel 1937 su \"L'illustration\"), il cardinale Achille Ratti aveva dichiarato a proposito di Mussolini:\nNell'agosto 1923 Ratti confid\u00f2 all'ambasciatore del Belgio che Mussolini \u201cnon \u00e8 certo Napoleone, e forse neppure Cavour. Ma lui solo ha compreso di che cosa il suo paese abbia bisogno per uscire dall'anarchia in cui un parlamentarismo impotente e tre anni di guerra l'hanno gettato. Voi vedete come abbia trascinato con s\u00e9 la Nazione. Possa essergli concesso di portare l'Italia alla sua rinascita\u201d.\nIl 31 ottobre 1926 l'adolescente Anteo Zamboni aveva sparato a Mussolini, a Bologna, mancando il bersaglio. Papa Ratti intervenne condannando \u00abtale criminale attentato il cui solo pensiero ci rattrista [...] e ci fa rendere grazie a Dio del suo fallimento\u00bb. L'anno successivo Pio XI esalt\u00f2 Mussolini come l'uomo \u00abil quale con tanta energia governa le sorti del paese, da fare giustamente ritenere pericolare il paese stesso ogni qualvolta pericola la sua persona. Il pronto e quasi visibile intervento della Divina Provvidenza faceva s\u00ec che quella prima tempesta pot\u00e9 subito venir sorpassata da un vero uragano di giubilo, di rallegramenti, di azioni di grazie, per lo scampato pericolo per la perfetta, e, si pu\u00f2 ben dire, portentosa incolumit\u00e0 di chi ne doveva essere la vittima\u00bb, esprimendo altres\u00ec \u00abindignazione e orrore\u00bb per l'attentato.\nCon i Patti Lateranensi, stipulati nel palazzo di San Giovanni in Laterano e costituiti da due atti distinti (Trattato e Concordato), veniva messa la parola fine alla freddezza e ostilit\u00e0 fra i due poteri, durate per cinquantanove anni. Con lo storico trattato veniva data alla Santa Sede la sovranit\u00e0 sullo Stato della Citt\u00e0 del Vaticano, riconoscendolo come soggetto di diritto internazionale, in cambio dell'abbandono da parte della Santa Sede di pretese territoriali sul precedente Stato Pontificio; mentre la Santa Sede riconosceva il Regno d'Italia con la capitale a Roma. A compensazione delle perdite territoriali e come supporto nel periodo transitorio, il governo garantiva (Convenzione finanziaria, allegata al Trattato) un trasferimento di denaro consistente in 750 milioni di lire in contanti e di un miliardo in titoli di Stato al 5 per cento che, investito da Bernardino Nogara sia in immobili sia in attivit\u00e0 produttive, pose le basi per l'attuale struttura economica del Vaticano.\nIl trattato richiamava inoltre l'articolo 1 dello Statuto Albertino, riaffermando la religione cattolica come la sola religione dello Stato. I Patti Lateranensi imponevano ai vescovi di giurare fedelt\u00e0 allo Stato italiano, ma stabilivano alcuni privilegi per la Chiesa cattolica: al matrimonio religioso venivano riconosciuti effetti civili e le cause di nullit\u00e0 ricadevano sotto i tribunali ecclesiastici; l'insegnamento della dottrina cattolica, definita \u201cfondamento e coronamento dell'istruzione pubblica\u201d, diventava obbligatorio nelle scuole elementari e medie; i preti spretati o colpiti da censura ecclesiastica non potevano ottenere o conservare alcun impiego pubblico nello Stato italiano. Per il regime fascista i Patti Lateranensi costituirono una preziosa legittimazione.\nIn segno di riconciliazione, nel luglio successivo, il papa usc\u00ec in processione eucaristica solenne in piazza San Pietro. Un avvenimento del genere non accadeva dai tempi di Porta Pia. La prima uscita dal territorio della Citt\u00e0 del Vaticano avvenne invece il 21 dicembre dello stesso anno quando, di primissima mattina, il pontefice si rec\u00f2, scortato da poliziotti italiani in bicicletta, alla basilica di San Giovanni in Laterano, per prendere ufficialmente possesso della sua cattedrale. Nel 1930 - a un anno di distanza dalla firma dei Patti Lateranensi - l'anziano cardinal Pietro Gasparri si dimise, venendo sostituito dal cardinale Eugenio Pacelli, futuro papa Pio XII.\nQuestione messicana.\nUn'altra spina per papa Ratti fu rappresentata dalla politica fortemente anticlericale del governo messicano. Gi\u00e0 nel 1914 si iniziarono vere persecuzioni nei confronti del clero e fu proibito ogni culto religioso (conseguentemente furono chiuse anche le scuole cattoliche). La situazione peggior\u00f2 nel 1917 sotto la presidenza di Venustiano Carranza. Nel 1922 il nunzio apostolico fu espulso dal Messico. Le persecuzioni contro i cristiani portarono alla rivolta dei \"cristeros\" il 31 luglio 1926 a Oaxaca. Nel 1928 si sanc\u00ec un accordo che riammetteva il culto cattolico, ma non essendo stati rispettati i termini dell'accordo Pio XI condann\u00f2 tali misure nel 1933 con l'enciclica \"Acerba Animi\". Rinnov\u00f2 la condanna nel 1937 con l'enciclica \"Firmissimam Constantiam\".\nRapporti con il mondo della scienza.\nAppassionato delle scienze fin dalla giovent\u00f9 e attento osservatore dello sviluppo tecnologico, fond\u00f2 la Radio Vaticana avvalendosi della collaborazione di Guglielmo Marconi, modernizz\u00f2 la Biblioteca Vaticana e ricostitu\u00ec con la collaborazione di padre Agostino Gemelli nel 1936 la Pontificia Accademia delle Scienze, ammettendovi anche personalit\u00e0 non cattoliche e pure non credenti.\nFu interessato ai nuovi mezzi di comunicazione: fece installare una nuova centralina telefonica in Vaticano e sebbene personalmente si servisse poco del telefono, fu uno dei primi utilizzatori della telecopia, un'invenzione del francese \u00c9douard Belin che permetteva di trasmettere fotografie a distanza attraverso la rete telefonica o telegrafica. Nel 1931 in risposta ad un messaggio scritto e ad una fotografia inviategli da Parigi dal cardinale Verdier invi\u00f2 una sua fotografia appena scattata.\nL'utilizzo che fece della radio fu invece pi\u00f9 frequente, sebbene non molti riuscissero ad intendere i suoi messaggi radiofonici, di norma pronunciati in latino.\nLa morte ed il discorso scomparso.\nNel febbraio 1939 Pio XI convoc\u00f2 a Roma tutto l'episcopato italiano in occasione del I decennale della \"conciliazione\" con lo Stato Italiano, del XVII anno del suo pontificato e il 60\u00ba anno del suo sacerdozio. Nei giorni 11 e 12 febbraio egli avrebbe pronunciato un importante discorso, preparato da mesi, che sarebbe stato il suo testamento spirituale e dove, probabilmente, avrebbe denunciato la violazione dei Patti Lateranensi da parte del governo fascista e le persecuzioni razziali in Germania. Tale discorso \u00e8 rimasto segreto fino al pontificato di papa Giovanni XXIII quando nel 1959 vennero pubblicate alcune parti. Egli infatti mor\u00ec per un attacco cardiaco dopo una lunga malattia, nella notte del 10 febbraio 1939. \u00c8 ormai assodato che il testo del discorso fu fatto distruggere per ordine di Pacelli, al tempo Cardinal Segretario di Stato e responsabile di gestire il Vaticano nell'attesa della nomina di un nuovo papa.\nNel settembre 2008, un congresso organizzato a Roma dalla \"Pave The Way Foundation\" sull'operato di Pio XII nei confronti degli ebrei ha riportato la questione dei rapporti tra il Vaticano e le dittature totalitarie nell'interesse dei media. Un'ex dirigente della Federazione Universitaria Cattolica Italiana, Bianca Penco (vicepresidente della federazione tra il 1939 e il 1942 e presidente nazionale insieme a Giulio Andreotti e Ivo Murgia tra il 1942 e il 1947), ha rilasciato un'intervista al \"Secolo XIX\" in cui parla della questione. Secondo il racconto della Penco, Pio XI avrebbe ricevuto alcuni esponenti di spicco della federazione nel febbraio del 1939, annunciando a questi che aveva preparato un discorso che era intenzionato a tenere l'11 febbraio, in occasione del decennale del Concordato: questo discorso sarebbe stato critico nei confronti del nazismo e del fascismo, e avrebbe anche contenuto riferimenti alle persecuzioni dei cristiani che in quegli anni avvenivano in Germania.\nIl papa, secondo l'intervista, avrebbe dovuto anche annunciare un'enciclica contro l'antisemitismo, intitolata \"Humani generis unitas\". Ma Achille Ratti mor\u00ec la notte prima, il 10 febbraio e Pacelli, al tempo Cardinal Segretario di Stato e dopo poco meno di un mese eletto al pontificato come papa Pio XII, avrebbe deciso di non divulgare il contenuto di questi documenti. La Penco afferma anche che dopo la morte di papa Ratti, alle richieste dei rappresentanti della FUCI di avere informazioni sul destino del discorso che avevano potuto osservare in anteprima, l'esistenza stessa di questo sarebbe stata negata.. In realt\u00e0, la cosiddetta \"enciclica nascosta\" era gi\u00e0 stata commissionata da Pio XI al gesuita LaFarge e ad altri due estensori. Lo schema di enciclica, a causa del ritardo con cui arriv\u00f2 a Pio XI, non trov\u00f2 papa Ratti nelle condizioni di salute idonee affinch\u00e9 potesse leggerla e promulgarla. Infatti mor\u00ec pochi giorni dopo che lo schema pervenne sul suo tavolo.\nPio XII, suo successore, non ritenne di promulgarla non certo per simpatie verso il fascismo e il nazismo, ma perch\u00e9 quello schema di enciclica conteneva, insieme a una chiara e netta condanna di ogni forma di razzismo e in particolare del razzismo antisemita, anche una riconferma del tradizionale antigiudaismo teologico che, sebbene nulla avesse a che fare, come ritiene la studiosa ebrea Anna Foa, con l'antisemitismo moderno le cui origini sono invece darwiniane, positiviste e teosofiche, avrebbe potuto essere facilmente strumentalizzato dal regime nazista. Se papa Pacelli avesse pubblicato integralmente quello schema di enciclica, sarebbe stato poi accusato di avere prestato argomenti teologici al razzismo hitleriano. Invece, Pio XII, ad ulteriore dimostrazione della sua ferma opposizione al nazismo e ad ogni forma di razzismo, riprese la parte antirazzista di quella \"enciclica nascosta\" e la inser\u00ec nella sua prima enciclica, quella contenente il programma del suo appena iniziato pontificato, la \"Summi Pontificatus\" del 1939.\nSulla base di un presunto memoriale del cardinale Eug\u00e8ne Tisserant ritrovato nel 1972, prese corpo la leggenda che Pio XI fosse stato avvelenato per ordine di Benito Mussolini, il quale avendo avuto sentore della possibilit\u00e0 di essere condannato e forse scomunicato avrebbe incaricato il medico Francesco Petacci, padre di Clara Petacci, di avvelenare il Pontefice. Questa teoria venne seccamente smentita dal cardinale Carlo Confalonieri, segretario personale di Pio XI. Questa teoria \u00e8 stata inoltre esclusa dalla studiosa Emma Fattorini, reputando la tesi come un eccesso di immaginazione che non ritrova il minimo riscontro nell'attuale documentazione.\nAspetti controversi.\nRapporti con il Partito Popolare Italiano.\nIl 2 ottobre 1922, poco prima dell'avvento del fascismo in seguito alla Marcia su Roma, papa Ratti invi\u00f2 un documento in cui invit\u00f2 tutti gli ecclesiastici a non collaborare con nessun partito politico, neanche con quelli di matrice cattolica. In particolare dagli archivi \u00e8 stata ritrovata la lettera, in cui si invitava don Luigi Sturzo a rassegnare le dimissioni dalla carica di segretario del Partito Popolare Italiano, dimissioni date effettivamente il 10 luglio 1923. Dopo le dimissioni di Sturzo, Mussolini pot\u00e9 affermare che questi era l'uomo sbagliato dentro un partito di \"cattolici che invece desiderano il bene dello Stato\". Il Partito Popolare Italiano entr\u00f2 in una profonda crisi che ne indebol\u00ec le posizioni in Parlamento e nel paese. Nel 1926 il partito fu poi ufficialmente dichiarato disciolto. Il Papa aveva sempre nutrito scarsa fiducia nei partiti politici di qualunque orientamento e riteneva pi\u00f9 giusto mantenere rapporti direttamente con gli Stati sovrani, soprattutto in Italia, dove il Partito Nazionale Fascista poteva mostrare una certa affinit\u00e0 ideologica sotto certi aspetti (garantendo il rispetto dei valori cari alla Chiesa cattolica tramite la restaurazione dell'ordine e dell'autorit\u00e0) e inoltre si era dimostrato pronto a collaborare.\nNell'ottobre 1938 nacque un contenzioso a Bergamo tra il federale locale e l'Azione Cattolica: Achille Starace intervenne rimuovendo il federale, ma ottenendo in cambio la rimozione di alcuni responsabili dell'Azione Cattolica gi\u00e0 membri del Partito Popolare Italiano. Lo stesso Pontefice mostr\u00f2 meraviglia per il fatto che costoro fossero stati chiamati ai vertici locali dell'associazione.\nRapporti con il regime fascista.\nAchille Ratti diventa papa nel febbraio del 1922. La Questione romana \u00e8 ancora aperta e il papa come primo atto del suo pontificato decide d'impartire la benedizione apostolica dalla loggia centrale della basilica di San Pietro, rimasta chiusa in segno di protesta sin dalla breccia di Porta Pia. Nove mesi dopo l'elezione di Pio XI ascese al potere Benito Mussolini. Gi\u00e0 il 6 agosto Pio XI aveva scritto ai vescovi italiani in occasione dei tumultuosi scioperi e delle violenze fasciste, condannando le \u00abpassioni di parte\u00bb e le esasperazioni che portano \u00abora da una parte, ora dall'altra, a sanguinose offese\u00bb. Questo atteggiamento neutrale fu ribadito il 30 ottobre, all'indomani della Marcia su Roma, quando l\"Osservatore Romano\" scrisse che il papa \u00absi tiene al di sopra delle parti, ma rimane la guida spirituale che sempre presiede ai destini delle nazioni\u00bb.\nSono anni quelli in cui da entrambe le parti, quella italiana e quella vaticana, si tenta di giungere a una pacificazione, pacificazione che effettivamente si avr\u00e0 con la firma dei Patti Lateranensi nel 1929. Dopo il 1929 i rapporti tra la Santa Sede e il Governo italiano non furono tuttavia privi di tensioni, anche molto gravi; in effetti le relazioni tra il Vaticano e il Fascismo durante il pontificato di Pio XI furono contrassegnate da alti e bassi. Dal 1922 al 1927 Pio XI cerc\u00f2 di mantenere un atteggiamento di collaborazione con le autorit\u00e0 italiane, pur disapprovando l'involuzione autoritaria dello Stato:\nNel concistoro del 14 dicembre 1925 Pio XI fece un bilancio dei rapporti con il regime fascista:\nNel 1926 alcuni incidenti opposero i cattolici ai militanti fascisti: ad esempio vi furono scontri in occasione della processione dell'ottava del Corpus Domini a Livorno e in agosto altri incidenti gravi con un morto a Mantova e a Macerata. Il vescovo di Macerata scrisse a Pio XI per denunciare l'inerzia delle autorit\u00e0 nel reprimere gli scontri: questi rispose annullando per protesta il congresso internazionale dei ginnasti cattolici, che si sarebbe dovuto svolgere a Roma. Secondo lo storico Yves Chiron \u00abPio XI ha sempre reagito quando militanti fascisti o lo stesso governo italiano hanno attentato agli interessi della Chiesa o alla vita sociale e religiosa dei cattolici. Ma aveva anche il desiderio, come Mussolini, di risolvere la questione romana\u00bb.\nAll'indomani della firma dei Patti Lateranensi, Pio XI indic\u00f2 Mussolini come un \"uomo che la Provvidenza ci ha fatto incontrare\", poi interpretato come \"L'uomo della Provvidenza\"; le parole esatte furono:\nSecondo Vittorio Messori, con queste parole Pio XI intendeva affermare che Mussolini non aveva i pregiudizi che avevano portato tutti i precedenti negoziatori a rifiutare qualsiasi accordo che prevedesse una sovranit\u00e0 territoriale per la Santa Sede.\nSecondo gli antifascisti l'accordo costitu\u00ec una grande vittoria morale del fascismo che diede legittimazione politica al regime e permise di ampliarne il consenso. Secondo gli intellettuali liberali, e segnatamente Benedetto Croce e Luigi Albertini, il senatore fascista professor Vittorio Scialoja (che ne avversarono in Senato l'approvazione) con i Patti Lateranensi lo Stato rinunciava al principio dell'uguaglianza di tutti i cittadini di fronte alla legge. Secondo i democratici cristiani e piccoli nuclei cattolici i Patti costituirono un forte momento di crisi, in quanto questi esponenti politici ritenevano inconcepibile l'alleanza tra la Chiesa cattolica e un regime incompatibile con i principi cristiani.\nGi\u00e0 prima del 1929 il regime fascista non manc\u00f2 d'interferire pesantemente in questioni di primaria importanza per la dottrina cattolica, in primo luogo l'educazione della giovent\u00f9.\nCon la nascita nel 1923 dell'ONB (Opera Nazionale Balilla) erano state sciolte tutte le organizzazioni a carattere o inquadramento militare. Alcuni prefetti applicarono questa classificazione anche ai gruppi scout, nonostante spesso le autorit\u00e0 ecclesiastiche intervenissero in loro difesa, e molte camicie nere cominciarono a compiere atti di violenza contro appartenenti a gruppi scout, compreso l'omicidio ad Argenta di don Giovanni Minzoni, fondatore del gruppo scout locale. Per poter arginare i comportamenti fascisti nel 1924 l'Associazione scautistica cattolica italiana (ASCI) conflu\u00ec, anche grazie a Pio XI, nell'Azione Cattolica italiana rimanendo comunque totalmente autonoma. Il 3 aprile del 1926 vennero approvate le cosiddette \"leggi fascistissime\" che prevedevano tra le altre cose anche lo scioglimento dei reparti scout nei centri con meno di abitanti. Questa legge, proprio a causa dei fragili rapporti con la Chiesa, venne applicata solo dal gennaio del 1927. Fu un duro colpo per lo scautismo che vide drasticamente ridotto il numero dei suoi gruppi. Da questo punto in avanti la vita degli scout si fece sempre pi\u00f9 difficile, finch\u00e9 due anni pi\u00f9 tardi l'ASCI venne ufficialmente chiusa.\nPio XI si trov\u00f2 cos\u00ec, non pi\u00f9 di due anni dopo la firma dei Patti Lateranensi, gi\u00e0 in rotta di collisione con il Duce anzitutto a causa del ruolo della Chiesa nell'educazione dei giovani, che il regime voleva vieppi\u00f9 ridurre. Alla chiusura da parte del governo nel 1931 delle sedi dell'Azione Cattolica - spesso oggetto di violenze e devastazioni da parte di gruppi fascisti - il Papa rispose duramente con l'enciclica (scritta in italiano e non in latino) \"Non Abbiamo Bisogno\", nella quale, stigmatizzando la crescente statolatria, mette in evidenza il contrasto tra la fedelt\u00e0 al vangelo di Cristo e all'ideologia fascista. Il papa cos\u00ec si esprime in un passo dell'enciclica:\nIl conflitto venne poi sanato con rinunce da entrambe le parti: da un lato il papa riorganizzava l'Azione Cattolica eliminando i dirigenti in odore di antifascismo, sottoponendola al diretto controllo dei vescovi e vietandone l'azione sindacale; dall'altro Mussolini licenziava Giovanni Giuriati (in quanto maggiormente esposto con l'azione di forza) e accettava l'idea che l'Azione Cattolica - una volta ridimensionata al campo esclusivamente religioso - potesse continuare ad esistere, a patto per\u00f2 della rinuncia all'educazione dei cittadini e alla loro formazione politica.\nQuando Mussolin\u00ec aggred\u00ec lo Stato sovrano dell'Etiopia senza dichiarazione formale di guerra (3 ottobre 1935), Pio XI, pur disapprovando l'iniziativa italiana e temendo un avvicinamento dell'Italia alla Germania, rinunci\u00f2 a condannare pubblicamente la guerra. All'unico intervento di condanna del papa (27 agosto 1935) avevano fatto seguito richiami e intimidazioni del governo italiano nel corso dei quali era intervenuto lo stesso Mussolini: il papa non doveva parlare della guerra se intendeva mantenere buoni rapporti con l'Italia. Dalla posizione di silenzio tenuta ufficialmente da Pio XI sul conflitto nacque l'immagine di un allineamento vaticano alla politica di conquista del regime: se il papa taceva e se permetteva che vescovi, cardinali, intellettuali cattolici benedicessero pubblicamente l'eroica missione di fede e civilt\u00e0 dell'Italia in Africa, significava che, in sostanza, approvava quella guerra e che lasciava dire all'alto clero quanto non poteva affermare direttamente per il carattere sopranazionale della Santa Sede.\nIl progressivo avvicinarsi dell'Italia fascista alla Germania nazista con la copiatura delle dottrine e politiche razziste, raffredd\u00f2 nuovamente i rapporti tra la Santa Sede e il regime. In seguito alla promulgazione delle leggi razziali il Vaticano confid\u00f2 su un ripensamento del regime. L'ostinata volont\u00e0 della Santa Sede di giungere a un accordo con il regime fascista traeva origine dalla preoccupazione di non pregiudicare la sorte dell'Azione Cattolica, di non peggiorare le relazioni diplomatiche con l'Italia in circostanze critiche, infine da una strisciante - quando non apertamente dichiarata - simpatia per la discriminazione introdotta dalle Leggi razziali da parte di alcuni ambienti cattolici. La disputa, pur concentrandosi soprattutto sul riconoscimento dei matrimoni misti, peraltro assai pochi, aveva ad oggetto l'intera questione del razzismo, palesemente in contrasto con il concetto di universale fratellanza proprio del Cristianesimo. Il Decreto legge impediva ai cittadini ariani il matrimonio civile con persone di altra razza e quindi che il matrimonio religioso non potesse essere trascritto nei registri dello Stato civile. Il 15 luglio 1938, il giorno dopo la pubblicazione del \"Manifesto degli Scienziati razzisti\", Pio XI, in udienza alle suore di Notre-Dame du C\u00e9nacle, condanna il razzismo come una vera e propria apostasia. Quell'allocuzione inaugura una serie di interventi di Pio XI molto severi contro il razzismo.\nDopo la promulgazione delle Leggi razziali in Italia, Pio XI cos\u00ec si espresse in un'udienza privata al padre gesuita Tacchi Venturi:\nE il 6 settembre 1938, in un'udienza concessa ai collaboratori della Radio cattolica belga, pronunci\u00f2 le famose parole:\nQuesta tematica occuper\u00e0 un posto importante nella riflessione dell'ultimo Pio XI, tanto da giungere a progettare un'enciclica contro il razzismo, la \"Humani generis unitas\", che per\u00f2 non verr\u00e0 mai pubblicata a causa della morte del pontefice.\nPio XI mor\u00ec alla vigilia del giorno, decennale della Conciliazione, in cui avrebbe dovuto pronunciare un importante discorso all'assemblea dei vescovi italiani riuniti per l'occasione. Tale discorso, del quale conosciamo il testo in quanto reso noto da Giovanni XXIII, pur essendo severo con il Fascismo, era un tentativo di dare \"un colpo di freno\", come nel 1931, alla violenza fascista.\nRapporti con la Germania nazional-socialista.\nPrima della tornata elettorale del 5 marzo 1933, Hitler rinnov\u00f2 pubblicamente le sue garanzie nei confronti dei protestanti e dei cattolici, definendo le due Chiese \u201cpilastri della vita tedesca\u201d e, al momento della proclamazione dei risultati (il NSDAP ottenne il 43,9% dei voti), pronunci\u00f2 un discorso contro i rischi che il bolscevismo avrebbe potuto procurare all'Europa. L'arringa di Hitler impression\u00f2 positivamente il papa, al quale il nuovo cancelliere del Reich apparve come l'unico uomo di governo in grado di fronteggiare l'ideologia comunista. Due giorni dopo il voto tedesco, il pontefice confid\u00f2 all'ambasciatore francese presso la Santa Sede: \u201cho cambiato opinione su Hitler, in s\u00e8guito al tono che ha usato in questi giorni parlando del comunismo. \u00c8 la prima volta, si pu\u00f2 ben dire, che una voce di governo si fa sentire per denunciare il bolscevismo in termini cos\u00ec categorici, e si unisce alla voce del papa\u201d.\nAlcuni giorni dopo, nel corso di un'allocuzione ai cardinali in concistoro, Pio XI torn\u00f2 ad elogiare il F\u00fchrer in quanto difensore della civilt\u00e0 cristiana; tanto che il cardinale Faulhaber pot\u00e9 testimoniare, ai vescovi della sua regione, il fatto che \u201cil Santo Padre ha lodato pubblicamente il cancelliere dell'impero Adolf Hitler per la sua presa di posizione contro il comunismo\u201d Nella conferenza di Fulda di marzo 1933, con una pubblica dichiarazione redatta dal cardinale Adolf Bertram e approvata dal cardinale Michael von Faulhaber, i vescovi tedeschi ritrattarono i divieti e le riserve precedentemente formulati nei confronti del nazismo: i membri del movimento e del partito nazionalsocialista potevano essere ammessi ai sacramenti; \u201cmembri del partito in uniforme possono essere ammessi ai servizi divini e ai sacramenti anche se si presentano in gruppi numerosi\u201d. Funzioni speciali per organizzazioni politiche in generale si dovevano evitare, ma questo non si riferiva a occasioni patriottiche in generale: in tali occasioni disposte dallo Stato, le campane delle chiese potevano essere suonate su autorizzazione delle autorit\u00e0 diocesane.\nA una riunione del consiglio dei ministri bavarese il 24 aprile, il primo ministro pot\u00e9 riferire che il cardinale Faulhaber aveva dato ordine al clero di appoggiare il nuovo regime che godeva della fiducia dello stesso cardinale. Il 20 luglio 1933, pochi mesi dopo l'ascesa di Adolf Hitler al potere, fu ratificato un concordato con la Germania dopo anni di trattative - seguite anzitutto dal cardinal segretario di Stato Pacelli, il quale era stato per anni nunzio apostolico in Germania, ma negli anni successivi i nazisti non rispettarono minimamente le clausole del concordato di garanzia. Per poter correttamente valutare l'importanza che assunse la stipula del Concordato tra la Santa Sede e la Germania nazista, \u00e8 necessario ricordare che il \"Reichskonkordat\" fu il primo importante trattato di diritto internazionale del governo di Hitler e un successo non trascurabile della sua politica estera: se anche la Santa Sede, quale indubbia potenza in ambito morale, non disdegnava stipulare trattati con i nazionalsocialisti, allora anche per gli Stati secolari non ci sarebbero pi\u00f9 stati ostacoli a intrattenere rapporti con il governo hitleriano. Tuttavia, \u00e8 bene ricordare, che prima della stipula del Concordato, il regime nazista aveva firmato intese di \"collaborazione e solidariet\u00e0\" con Francia, Inghilterra e Italia, mentre il 5 maggio del '33 aveva rinnovato un trattato di amicizia con l'Unione Sovietica e il suo Governo era stato accreditato alla Societ\u00e0 delle Nazioni.\nA tal proposito il cardinale von Faulhaber ammise che \u00abPapa Pio XI \u00e8 stato il primo sovrano straniero a concludere con il nuovo governo del Reich un solenne concordato, guidato dal desiderio di rafforzare e promuovere gli esistenti rapporti cordiali tra la Santa Sede e il Reich tedesco\u00bb; continua Faulhaber che \u00abIn realt\u00e0 papa Pio XI \u00e8 stato il migliore amico, all'inizio addirittura l'unico amico del nuovo Reich. Milioni di persone all'estero avevano inizialmente un atteggiamento di attesa e diffidenza verso il nuovo Reich e solo grazie alla stipula del concordato hanno acquistato fiducia nel nuovo governo tedesco\u00bb. Anche Adolf Hitler espresse giubilante la sua soddisfazione per la conclusione del Concordato nel Consiglio dei ministri del 14 luglio: ancora nel giorno della sua presa di potere egli giudicava impossibile di poter raggiungere cos\u00ec rapidamente tale risultato; egli vedeva nel Concordato un riconoscimento senza riserve del regime nazionalsocialista da parte del Vaticano.\nHitler vi ricercava un riconoscimento internazionale indubbiamente prestigioso, l'apparenza di un avallo del suo regime, che evitasse ogni isolamento diplomatico della Germania; perseguiva inoltre un ulteriore rafforzamento del proprio potere, grazie all'allargamento del consenso dei cattolici che ne sarebbe seguito, e l'eliminazione del Centro come partito organizzato, sostenuto dalla gerarchia e animato da una larga presenza del clero. Con il \"Reichskonkordat\", afferm\u00f2 Hitler, \u00absi offre alla Germania un'opportunit\u00e0 e si crea un'atmosfera di fiducia di particolare importanza nella decisiva lotta contro l'ebraismo internazionale\u00bb. Replicando alle perplessit\u00e0 di quanti avrebbero desiderato una pi\u00f9 precisa individuazione e separazione delle rispettive sfere di competenza dello Stato e della Chiesa, egli ribad\u00ec il concetto che \u00absi tratta di un cos\u00ec eccezionale successo, rispetto al quale ogni obiezione critica deve venir meno\u00bb e pi\u00f9 volte ripet\u00e9 che ancora poco tempo prima egli l'avrebbe ritenuto impossibile.\nSecondo il cardinale Pacelli, la firma del Concordato non implicava un riconoscimento dell'ideologia nazionalsocialista, in quanto tale, da parte della curia. Era invece tradizione della Santa Sede quella di trattare con tutti i partner possibili - ovvero anche con sistemi totalitari - per tutelare la Chiesa e garantire l'assistenza spirituale. Subito dopo la ratifica del Concordato ebbero inizio le prime schermaglie tra Chiesa cattolica e regime nazionalsocialista, sotto forma di proteste non di rado decise e categoriche, ma sempre intraprese con l'accortezza, da parte delle alte gerarchie del clero cattolico, di evitare uno scontro frontale e una rottura aperta con il regime. Gli elementi ideologici pi\u00f9 frequentemente presi di mira furono in primo luogo le violazioni del Concordato, seguite dalle derive neopagane di alcune frange del regime e dal tentativo di creare una chiesa nazionale cristiana, unificata e distaccata da Roma. Ma il riconoscimento concesso al regime nei mesi precedenti - di cui il Concordato rappresenta un atto decisivo - aveva condizionato queste prime proteste che finirono per essere diluite in una serie di dichiarazioni, di silenzi, di atti, di soprassalti di protesta alternati a reticenze e a tentativi di riavvicinamento.\nIl 24 gennaio 1934 Hitler deleg\u00f2 ad Alfred Rosenberg la formazione e l'educazione dei giovani nazisti e tutte le attivit\u00e0 culturali del partito, nominandolo DBFU. Pochi giorni dopo, il 9 febbraio, Pio XI mise all'Indice la sua principale opera \"Il mito del XX secolo\", un best seller dell'epoca (pubblicato sin dal 1930) e, assieme al \"Mein Kampf\", la principale opera ideologica del nazismo; tuttavia la Santa Sede non mise mai gli scritti di Hitler all'indice e fino alla fine del suo governo il F\u00fchrer rimase membro della Chiesa, cio\u00e8 non fu mai scomunicato (nonostante Hitler non si ritenesse cristiano, tanto meno cattolico). Nel libro Rosenberg auspicava che la Germania ritornasse al paganesimo e attaccava la razza ebraica e di conseguenza il Cristianesimo, erede del Giudaismo. L'opera era studiata nelle scuole e nelle organizzazioni giovanili naziste. La condanna, inoltre, fu eccezionalmente accompagnata da una motivazione che ne esplicitava il significato.\nRosenberg rispose con un nuovo libro: \"Agli oscurantisti del nostro tempo. Una risposta agli attacchi contro \"Il mito del XX secolo\"\". Anche questo libro fu messo all'indice da Pio XI il 17 luglio 1935. Poco prima si era tenuto a M\u00fcnster il congresso del partito nazista. Clemens August von Galen, vescovo della citt\u00e0, si era inutilmente opposto alla presenza in citt\u00e0 di Rosenberg con una lettera indirizzata alle autorit\u00e0 politiche locali. Rosenberg colse l'occasione per attaccare von Galen e gli occasionali episodi di opposizione nei confronti di alcuni aspetti del nazionalsocialismo. Ma gi\u00e0 nel gennaio 1936, una lettera pastorale congiunta giungeva a precisare che, se anche la Chiesa proibiva ai fedeli la lettura di determinati libri, periodici e giornali, essa non voleva con questo violare le prerogative dello Stato o del partito. E lo stesso vescovo von Galen aveva dichiarato, nel 1935, ai decani della diocesi di M\u00fcnster: \u00abNon \u00e8 compito nostro giudicare l'organizzazione politica e la forma di governo del popolo tedesco, le misure e i procedimenti adottati dallo Stato; non \u00e8 compito nostro rimpiangere forme di governo passate e criticare l'attuale politica dello Stato\u00bb.\nNel 1936 il papa intervenne tre volte, il 12 maggio, il 15 giugno e il 14 settembre, per denunciare la \u00abguerra alla Chiesa\u00bb condotta dal regime nazionalsocialista. Inoltre in maggio, su indicazione della Santa Sede, fu proibito ai cattolici di aderire al partito nazista olandese, il \"Nationaal-Socialistische Beweging\". Negli ultimi anni di vita, Pio XI guard\u00f2 con sempre maggiore ostilit\u00e0 al nazismo arrivando al punto da compararlo al comunismo: \"Il nazionalsocialismo, per i suoi scopi e i suoi metodi, non \u00e8 altro che bolscevismo\" dichiar\u00f2 in un'udienza tenuta il 23 gennaio 1937 ai vescovi di Berlino e di M\u00fcnster. Nel 1937, a seguito delle continue interferenze del nazismo sulla vita dei cattolici e per il sempre pi\u00f9 evidente carattere neopagano dell'ideologia nazista, il papa emise l'enciclica \"Mit brennender Sorge\" (\"con viva preoccupazione\"), scritta anche dietro pressione dell'episcopato tedesco e redatta eccezionalmente in tedesco e non in latino, con la quale condannava fermamente alcuni aspetti dell'ideologia nazista, seguita dopo poco dalla \"Divini Redemptoris\", con un'analoga condanna dell'ideologia comunista. Le proteste del governo tedesco furono molto dure come quella inviata dall'ambasciatore tedesco von Bergen il 12 aprile a cui replic\u00f2 Pacelli. La crisi tra Santa Sede e Germania si sviluppa essenzialmente sul piano spirituale e non politico.\n. Contemporaneamente Pacelli si adoper\u00f2 perch\u00e9 il testo dell'enciclica fosse diffuso nella maniera pi\u00f9 capillare possibile. In Germania il governo procedette alla chiusura di tipografie ed archivi diocesani prelevandone molto materiale. A ci\u00f2 la Sante Sede rispose dando disposizioni di bruciare tutti i documenti riservati. Le relazioni tra governo tedesco e Vaticano raggiungono la fase pi\u00f9 acuta quando il 18 maggio 1937 il cardinale arcivescovo di Chicago George Mundelein durante un discorso pubblico definisce Hitler come \"un imbianchino austriaco e per giunta inetto\", in seguito alle vibranti proteste tedesche la Santa Sede rispose circa l'inopportunit\u00e0 dei toni usati dal cardinale statunitense ma facendo attenzione a non smentirlo..\nNel maggio del 1938, quando Hitler visit\u00f2 Roma, il Pontefice si rec\u00f2 a Castel Gandolfo dopo aver fatto chiudere i Musei Vaticani e spegnere le luci del Vaticano. Nell'occasione, L\"Osservatore Romano\" non fece alcun accenno alla visita di Hitler nella capitale, e scrisse: \"Il Papa \u00e8 partito per Castel Gandolfo. L'aria dei Castelli Romani gli fa molto bene alla salute.\" La chiusura dei musei e dell'accesso alla Basilica fu decisa dal pontefice per palesare la propria polemica assenza dalla citt\u00e0. La studiosa Emma Fattorini riporta che, sebbene \"da parte di Hitler non si fosse manifestato il minimo interesse per un incontro\", il papa sarebbe stato disponibile a un incontro se ci\u00f2 avesse avuto uno spirito conciliante. Disse in seguito Pio XI: \"\u00e8 tra le tristi cose questa: l'inalberare a Roma, il giorno della Santa Croce, l'insegna di un'altra croce che non \u00e8 la croce di Cristo\", riferendosi alle numerose svastiche (o croci uncinate) che Mussolini fece esporre a Roma in omaggio a Hitler.\nEgli aveva inoltre previsto l'emanazione di un'altra enciclica - la \"Humani generis unitas\" (\"l'unit\u00e0 della razza umana\"), che condannava in modo ancora pi\u00f9 diretto l'ideologia nazista della razza superiore. Il papa aveva incaricato per la redazione dell'enciclica il gesuita statunitense John LaFarge, che gi\u00e0 si era occupato di tematiche razziali inerenti alla situazione negli Stati Uniti d'America. Questi, sentendo il compito al di sopra delle sue sole capacit\u00e0, chiese aiuto al suo diretto superiore, il generale della Compagnia di Ges\u00f9 padre W\u0142odzimierz Led\u00f3chowski, il quale gli affianc\u00f2 il gesuita tedesco Gustav Gundlach e il gesuita Gustave Desbuquois. Tale enciclica venne completata ma mai firmata da papa Ratti a causa della sua morte. Alcuni concetti dell'enciclica furono tuttavia ripresi dal successore Pio XII nell'enciclica \"Summi Pontificatus\".\nRapporti con il comunismo.\nLe valutazioni di Pio XI sul comunismo non potevano che essere negative, in questo rispecchiando la coerenza della Chiesa cattolica che ha sempre valutato l'ideologia comunista come antitetica al messaggio cristiano. Nel 1937, anche in seguito alla vittoria delle sinistre in Francia guidate dal socialista L\u00e9on Blum, ma preoccupato soprattutto per la Russia, dopo essere stato informato dall'amministratore apostolico di Mosca mons. Neveu delle purghe staliniane, e per il Messico, il papa emise l'enciclica \"Divini Redemptoris\".\nLa condanna papale riguarda la propaganda \u00abveramente diabolica\u00bb, il sistema economico ritenuto fallimentare, ma soprattutto conclude che il comunismo \u00e8 \u00abintrinsecamente perverso\u00bb, perch\u00e9 propone un messaggio di millenarismo ateo che nasconde una \u00abfalsa redenzione\u00bb degli umili. Gi\u00e0 precedentemente il papa aveva espresso preoccupazione per i progressi che l'ideologia comunista faceva nella societ\u00e0 e in particolare presso i cattolici.\nA differenza del testo \"Mit brennender Sorge\" pubblicato pochi giorni prima, \u00e8 nota un'ampia documentazione che permette di conoscerne le diverse stesure. Con ogni probabilit\u00e0, come attestano gli appunti di monsignor Valentini e Pizzardo, l'ispiratore dell'enciclica fu una lettera del generale dei gesuiti il conte W\u0142odzimierz Led\u00f3chowski, il quale comunque ne segu\u00ec costantemente la stesura. L'enciclica, gi\u00e0 conclusa il 31 gennaio 1937, fu ufficialmente pubblicata il 19 marzo. Immediatamente suscit\u00f2 l'apprezzamento entusiastico dei vari movimenti di destra europei tra cui l'Action Fran\u00e7aise di Charles Maurras che a quel tempo era scomunicata.\nGuerra civile spagnola.\nIn Spagna il Fronte popolare di ispirazione marxista-leninista aveva apertamente coinvolto le sue forze anche contro la Chiesa cattolica. Pio XI comunque non pot\u00e9, fino ad una fase avanzata del conflitto spagnolo, riconoscere i franchisti e il loro governo, nonostante il governo del Fronte popolare avesse promosso una violenta persecuzione della Chiesa cattolica con devastazioni di chiese, uccisioni e torture di religiosi, e addirittura saccheggi di tombe degli ecclesiastici. Questo riconoscimento era ostacolato anche dal fatto che il Fronte popolare era ancora l'unico ufficialmente riconosciuto a livello internazionale. Per sua regola inoltre la Santa Sede non ritira mai il nunzio apostolico da nessuno Stato se non vi \u00e8 costretta.\nEssendo parte in conflitto in quanto attaccata dal Fronte popolare, la Chiesa cattolica non pot\u00e9 condannare le violenze commesse dalla fazione opposta ai repubblicani, e cio\u00e8 da parte franchista (il bombardamento di Guernica in primis). Dopo l'abolizione della legislazione anticlericale dei repubblicani ad opera di Francisco Franco all'inizio del 1938, i rapporti tuttavia migliorarono e il suo successore Pio XII avrebbe ricevuto in udienza particolare i combattenti Falangisti.\nVi \u00e8 da precisare che nei documenti vaticani inerenti ai rapporti tra Pio XI e la Spagna franchista si delinea chiaramente un atteggiamento decisamente negativo nei confronti delle pesanti violenze comuniste del Fronte popolare contro la Chiesa, anche se emerge chiaramente l'ostilit\u00e0 del Papa nei confronti di Franco.\nLo storico spagnolo Vicente C\u00e1rcel Ort\u00ed ha studiato e portato alla luce documenti inediti dell'Archivio Segreto Vaticano, dimostrando non solo che la Chiesa cattolica manifest\u00f2 chiaramente ostilit\u00e0 nei confronti di Francisco Franco, ma anche riusc\u00ec - nelle persone di papa Pio XI e di alcuni Vescovi spagnoli - a convincerlo a risparmiare la vita di migliaia di repubblicani condannati a morte. Il Papa nutre preoccupazione e non condivide la posizione dei cattolici baschi che gi\u00e0 all'epoca, rivendicando l'autonomia, si erano di fatto alleati con i repubblicani spagnoli.\nIl 16 maggio 1938 avviene il riconoscimento ufficiale del governo di Franco tramite l'invio del nunzio apostolico a Madrid nella persona del monsignor Gaetano Cicognani.\nRapporti con gli ebrei.\nA Milano.\nAchille Ratti aveva studiato l'ebraico con il rabbino capo di Milano Alessandro Da Fano e, divenuto docente di ebraico in seminario, prese l'iniziativa di condurre i suoi allievi in sinagoga, perch\u00e9 potessero sentire la pronunzia ebraica.\nIn Polonia.\nIn veste di nunzio in Polonia, nel periodo immediatamente successivo alla prima guerra mondiale, Achille Ratti espresse considerazioni del tradizionale antigiudaismo teologico della Dottrina della Chiesa che ambienti ebraici dei decenni successivi hanno considerato come ostili. Achille Ratti giunse in Polonia in un periodo in cui il crescente risentimento dei cattolici polacchi nei confronti degli ebrei stava determinando una contrapposizione sempre pi\u00f9 aspra fino a sfociare in scontri aperti. Achille Ratti non accenn\u00f2 ad alcuna reazione di fronte a tali contrasti.\nNel rapporto che Ratti invi\u00f2 alla Santa Sede, successivo ai pogrom, si evidenziava l'eccessiva influenza che avevano gli ebrei in Polonia: \u00ab\u00c8 invece grande e massima la loro importanza economica, politica, sociale\u00bb. In un successivo rapporto Ratti individuava negli ebrei i pi\u00f9 grandi nemici del cristianesimo e del popolo polacco: \u00abUna delle pi\u00f9 nefaste e delle pi\u00f9 forti influenze che qui si facciano sentire, forse la pi\u00f9 forte e la pi\u00f9 nefasta, \u00e8 quella che viene esercitata dai Giudei\u00bb. In altre note inviate in Vaticano monsignor Ratti informava che: \u00abGli ebrei in Polonia, contrariamente a quelli che vivono altrove nel mondo civile, sono elementi improduttivi. \u00c8 una razza di negozianti per eccellenza\u00bb, e aggiungeva: \u00abla gran maggioranza della popolazione ebraica \u00e8 immersa nella povert\u00e0 pi\u00f9 nera\u00bb. A parte un numero relativamente esiguo di artigiani, la razza ebraica \u00abconsiste di piccoli commercianti, affaristi e usurai - o per essere pi\u00f9 precisi tutt'e tre le cose contemporaneamente - che vivono dello sfruttamento della popolazione cristiana\u00bb.\nGli Amici Isra\u00ebl.\nA partire dalla seconda met\u00e0 degli anni venti, in un clima nel quale pregiudizi antichi convivono con spinte al cambiamento, si assiste all'emergere di una prima grave frattura religiosa e politica interna alla Chiesa. Nel 1928, alla condanna di Action Fran\u00e7aise segue la prima importante condanna formale dell'antisemitismo, avvenuta per volere di Pio XI (ove il termine antisemitismo \u00e8 usato esplicitamente, cosa che non avverr\u00e0 nella \"Mit Brennender Sorge\", n\u00e9 durante l'intero pontificato di Pio XII). A queste condanne segue la soppressione dell\"Opus sacerdotale Amici Isra\u00ebl\" (l'Opera sacerdotale Amici di Israele). Sorta nel febbraio del 1926, in antitesi allo spirito antisemita di Charles Maurras (fondatore di \"Action Fran\u00e7aise\"), l'associazione disponeva di un programma rivolto ai preti, contenuto in diversi opuscoli redatti in latino, che cercava di promuovere un atteggiamento nuovo, amorevole verso Israele e gli ebrei, per i quali si sarebbe dovuto evitare qualsiasi accusa di deicidio.\nAl fine di operare una riconciliazione con gli ebrei, l'associazione cercava di capovolgere le antiche prese di posizione assunte dalla Chiesa: gli Amici Isra\u00ebl richiedevano l'abbandono di ogni discorso sul deicidio, sull'esistenza di una maledizione sugli ebrei e sull'assassinio rituale. Un nuovo sentimento che doveva coinvolgere il cuore della gerarchia ecclesiastica e difatti, alla fine del 1927, l'associazione poteva gi\u00e0 vantare l'adesione di diciannove cardinali, duecentosettantotto vescovi e arcivescovi e tremila sacerdoti. Il 25 marzo 1928 la Congregazione per la Dottrina della Fede, emetteva un decreto che ordinava la soppressione di questa associazione in seguito alla sua proposta di riformulare la preghiera del venerd\u00ec Santo (\"Oremus et pro perfidis Judaeis\") e le accuse di \"accecamento\" in essa contenute, oltre alla proposta di rigetto dell'accusa di deicidio. Il decreto di soppressione papale affermava che il programma dell'associazione non riconosceva \u00abla perdurante cecit\u00e0 di questo popolo\u00bb, e che il modo di agire e di pensare degli \"Amici di Israele\" era \u00abcontrario al senso e allo spirito della Chiesa, al pensiero dei santi padri e alla liturgia\u00bb. In un articolo apparso immediatamente dopo la soppressione, sulla \"Nouvelle Revue Th\u00e9ologique\", padre Jean Levie S.J. ricordava innanzitutto la \u00abparte essenziale\u00bb del programma dell'Opera sacerdotale, precisando che tale programma era \u00abchiaramente lodevole\u00bb e che \u00abnon mostrava niente che non fosse assolutamente conforme all'ideale cattolico\u00bb.\nErnest Jouin.\nUn importante capofila dell'antisemitismo cattolico era il sacerdote francese Ernest Jouin (1844-1932) che aveva fondato nel 1912 la pubblicazione antisemita e antimassonica \"Revue Internationale des Soci\u00e9t\u00e9s secr\u00e8tes\". Jouin si premur\u00f2 di far conoscere al pubblico francese i \"Protocolli dei Savi Anziani di Sion\" come prova del presunto complotto ebraico volto alla dominazione del mondo, affermando nella prefazione: \u00abDal triplice punto di vista della razza, della nazionalit\u00e0 e della religione, l'ebreo \u00e8 diventato il nemico dell'umanit\u00e0\u00bb e ribadendo il suo avvertimento sui due obiettivi che gli ebrei si prefiggevano: \u00abIl dominio universale del mondo e la distruzione del cattolicesimo\u00bb. Pio XI, avendo ricevuto Jouin in udienza privata, lo incoraggi\u00f2 nella sua costante denuncia di presunti complotti orditi dalle societ\u00e0 segrete dicendo: \u00abContinui con la sua \"Revue\", nonostante le difficolt\u00e0 finanziarie, perch\u00e9 lei sta combattendo il nostro nemico mortale\u00bb. E lo invest\u00ec della carica onorifica di protonotario apostolico.\nLo storico e sociologo francese \u00c9mile Poulat scrisse in un commento relativo a Jouin - sacerdote dotato di forte e unanimemente rispettata personalit\u00e0 - che le sue opere e attivit\u00e0 erano state lodate e incoraggiate da Benedetto XV e Pio XI che lo nominarono, l'uno prelato domestico e l'altro protonotario apostolico.\nGiudeobolscevismo in Russia.\nL'11 febbraio 1932, in occasione della visita di Mussolini in Vaticano per l'anniversario della Conciliazione, Pio XI ripropose l'immagine di una Chiesa sottoposta agli attacchi concentrici dei protestanti, dei comunisti e degli ebrei. Oltre al pericolo rappresentato dalla propaganda protestante, il papa sottoline\u00f2 al duce l'esistenza di un \u201cdoloroso triangolo\u201d che era fonte di gravi preoccupazioni per la Chiesa e che era rappresentato dal Messico per quanto riguardava la massoneria, dalla Spagna dove bolscevismo e massoneria operavano insieme, e dalla Russia per quanto riguardava il giudeobolscevismo. Fu a quest'ultimo proposito che il papa espresse l'opinione secondo la quale, dietro la persecuzione anticristiana in atto in Russia, vi fosse \u201canche l'avversione anticristiana del giudaismo\u201d. E aggiunse un ricordo: \u201cquando io ero a Varsavia vidi che in tutti i reggimenti bolscevichi il commissario o la commissaria erano ebrei. In Italia, tuttavia, gli ebrei fanno eccezione.\u201d.\nLeggi razziali.\nNella difficilissima temperie dell'emanazione delle leggi antiebraiche italiane, Pio XI ebbe il coraggio di dichiarare, pi\u00f9 volte e in modo ufficiale e solenne, la contrariet\u00e0 sua e della Chiesa contro le leggi razziali. Pio XI si produsse in due discorsi pubblici tenuti a breve distanza e subito dopo la proclamazioni delle famigerate leggi fasciste in difesa della razza (il primo il 15 e il secondo il 28 di luglio) pronunciandosi in modo netto contro il \"Manifesto degli scienziati razzisti\" (15 luglio) lamentandosi che l'Italia, sul razzismo, imitasse \u201cdisgraziatamente\u201d la Germania nazista (28 luglio). Il ministro degli esteri Galeazzo Ciano commentando questi discorsi riport\u00f2 nei suoi diari la reazione di Mussolini che tentava far pressioni sul papa per evitare contestazioni plateali: \u00abSembra che il Papa abbia fatto ieri un nuovo discorso sgradevole sul nazionalismo esagerato e sul razzismo. Il Duce, che ha convocato per questa sera Padre Tacchi Venturi. Contrariamente a quanto si crede, ha detto, io sono un uomo paziente. Bisogna per\u00f2 che questa pazienza non mi venga fatta perdere, altrimenti agisco facendo il deserto. Se il Papa continua a parlare, io gratto la crosta agli italiani e in men che non si dica li faccio tornare anticlericali.\u00bb. Le parole pi\u00f9 nette di condanna il papa le proclam\u00f2 il 6 settembre 1938 quando tenne un emozionato discorso - arrivando fino alle lacrime - in reazione ai provvedimenti fascisti che escludevano gli ebrei da scuole e universit\u00e0, in un'udienza privata con il presidente, il vicepresidente e il segretario della radio cattolica belga, nel quale ribadiva il legame indissolubile tra cristianesimo ed ebraismo:\n Monsignor Louis Picard, presidente della radio belga, trascrisse il discorso del papa pubblicandolo su \"La libre Belgique\". \"La Croix\" e \"La Documentation catholique\" lo ripresero pubblicandolo in Francia e le parole del papa si diffusero.\nIn seguito il papa stesso si preoccup\u00f2 di assumere i docenti universitari espulsi dagli istituti italiani in Vaticano e aiutando a ricollocarsi presso universit\u00e0 all'estero, azione che venne proseguita anche dal suo successore Pio XII. Tra i casi pi\u00f9 conosciuti vi furono quelli dei due illustri matematici ebrei licenziati dal Ministero italiano in base alle leggi razziali, Vito Volterra e Tullio Levi-Civita, e nominati membri della prestigiosa Accademia Pontificia delle Scienze guidata da padre Agostino Gemelli. Lo storico ecclesiastico Hubert Wolf, in un'intervista televisiva, ricorda come poi il papa non si preoccup\u00f2 solo degli insegnanti espulsi ma anche degli studenti ebrei, impediti dalla legge a frequentare il sistema universitario italiano: \u00abQuando nel 1938 gli studenti ebrei di Germania, Austria e Italia vennero espulsi dalle universit\u00e0 in quanto ebrei, Pio XI supplic\u00f2 i cardinali statunitensi e canadesi, tramite una lettera scritta di suo pugno, di impegnarsi al massimo perch\u00e9 gli studenti di tutte le facolt\u00e0 potessero terminare i loro studi negli Stati Uniti ed in Canada. Aggiunse che la Chiesa ha una particolare responsabilit\u00e0 verso di loro in quanto appartengono alla razza cui fa parte, nella sua natura umana, anche il Redentore, Ges\u00f9 Cristo.\u00bb Lo stesso Mussolini, nel discorso di Trieste del settembre del 1938, accus\u00f2 il Papa di difendere gli ebrei (il famoso passaggio \"da troppe Cattedre li si difende\") e minacci\u00f2 provvedimenti pi\u00f9 severi a loro danno se i cattolici avessero insistito.\nCiononostante, in quei giorni quasi tutti i vescovi italiani tennero omelie contrarie al regime e al razzismo. Tuttavia fu Antonio Santin, vescovo di Trieste e Capodistria, che ferm\u00f2 Mussolini sulle porte della cattedrale di San Giusto e minacci\u00f2 il duce di non farlo entrare in chiesa se non avesse ritrattato le accuse contro il Papa. Inoltre fu proprio Santin l'unico vescovo italiano che ebbe il coraggio di andare a protestare personalmente da Mussolini a Palazzo Venezia, ricordandogli l'ingiustizia delle leggi razziali e che, contrariamente alla leggenda, c'erano ebrei anche molto poveri. Solo successivamente il vescovo inform\u00f2 Pio XI di quanto aveva fatto e ottenne la sua approvazione.\nPio XI protest\u00f2, poi, ufficialmente e per iscritto con il re e con il capo del governo per la violazione del Concordato prodotta dai decreti razziali. La rivista \"La difesa della razza\" e i suoi contenuti inneggianti a un razzismo biologico furono ufficialmente condannati dal Sant'Uffizio.\nIl \"Syllabus\" antirazzista.\nNell'aprile 1938 Pio XI invi\u00f2 a tutte le universit\u00e0 cattoliche una condanna delle tesi razziali. Questo documento, chiamato Syllabus antirazzista, traeva origine da un progetto di condanna del razzismo, dell'ultra-nazionalismo, del totalitarismo e del comunismo preparato dal Sant'Uffizio nel 1936. Nel documento si condannavano otto proposizioni, di cui sei razziste. Pio XI chiese ai professori delle universit\u00e0 di argomentare contro le proposizioni condannate. Fecero s\u00e8guito articoli nelle grandi riviste teologiche internazionali, e comparvero studi in proposito. La dichiarazione datata 13 aprile 1938 fu resa pubblica il 3 maggio, il giorno della visita di Hitler a Roma, volendo con ci\u00f2 Pio XI \u00abopporsi frontalmente a quello che riteneva il cuore stesso della dottrina del nazionalsocialismo\u00bb.\nInfine, quando ristabil\u00ec la Pontificia Accademia delle Scienze, chiam\u00f2 i matematici ebrei Tullio Levi Civita e Vito Volterra, espulsi dalle Universit\u00e0 italiane in s\u00e8guito alle leggi razziali, a farvi parte come primi membri.\nAlla pubblicazione delle Leggi razziali da parte del regime fascista di Benito Mussolini che estromettevano tutti gli italiani di origine ebraica dalla vita pubblica la reazione del Vaticano e del Papa Pio XI non si fece attendere. Tra le varie iniziative in cui in discorsi pubblici, documenti e omelie veniva rigettata la politica razzista del regime, vi fu quella del cosiddetto Syllabus antirazzista (in richiamo del \"Sillabo \" ovvero il \"Syllabus complectens praecipuos nostrae aetatis errores\" in italiano \"Elenco contenente i principali errori del nostro tempo\", che papa Pio IX pubblic\u00f2 insieme all'enciclica Quanta cura nella ricorrenza della solennit\u00e0 dell'Immacolata Concezione, l'8 dicembre 1864 e che era un elenco di ottanta proposizioni contenente i principali errori di quel tempo secondo la chiesa cattolica). Nell'aprile del 1938 Pio XI invit\u00f2 tutte le universit\u00e0 cattoliche a elaborare un documento di condanna delle tesi razziali, una sorta di \"contromanifesto\" dell'intelligh\u00e8nzia cattolica in risposta al \"Manifesto degli scienziati razzisti\" prodotto dai professori delle universit\u00e0 statali in ossequio al regime. Il Papa aveva pensato, in nome della verit\u00e0 e \"contro l'imperversare di quegli errori\", ad una confutazione delle idee razziali che si sostenevano per giustificare l'introduzione delle norme sulla razza.\nNel documento, ribattezzato \"Syllabus antirazzista\", si condannavano otto proposizioni, di cui sei razziste contrargomentando dal punto di vista scientifico le proposizioni esposte dai fascisti sulla razza. Venivano destrutturate le idee sulle quali si basavano le tesi razziali dell'epoca, molte delle quali prendevano come spunto il darwinismo sociale. Fecero seguito a questa elaborazione diversi articoli pubblicati sulle grandi riviste teologiche internazionali e comparvero studi in proposito.\nLa dichiarazione di smentita delle tesi razziali volute dal regime, sviluppata dagli studiosi cattolici e organizzata nel \"Syllabus antirazzista\", datata 13 aprile, venne resa pubblica il 3 maggio, un giorno non scelto a caso da papa Ratti. Era quello infatti il giorno della visita ufficiale di Hitler a Roma, volendo con ci\u00f2 il papa \u00abopporsi frontalmente a quello che riteneva il cuore stesso della dottrina del nazionalsocialismo\u00bb . Era questo un chiaro gesto di sfida e disapprovazione, sottolineato anche dal fatto che il Santo Padre decideva quel giorno di trasferirsi a Castel Gandolfo dopo aver disposto la chiusura dei Musei Vaticani, della Basilica di San Pietro, fatto spegnere tutte le luci e proibito al nunzio e ai vescovi di partecipare a qualsiasi cerimonia ufficiale in onore del F\u00fchrer. Diede poi istruzioni all\"'Osservatore Romano\" di non fare alcun accenno all'incontro dei due capi di Stato (come gi\u00e0 avvenuto in occasione della visita di Mussolini in Germania nel settembre del 1937); infatti in quei giorni neanche vi appare il nome di Hitler. Gi\u00e0 il giorno precedente era apparso, sempre in prima pagina con tanto d'immagine l'annuncio: \"Il Santo Padre a Castelgandolfo\". Il Santo Padre ha lasciato Roma sabato 30 aprile alle ore 17 poich\u00e9 l'aria di Roma gli \"faceva male\". Quale \"accoglienza\", Pio XI fece invece pubblicare in prima pagina un articolo sulle false dottrine dell'ideologia razzista che presentava appunto il \"Syllabus antirazzista\".\nConcistori per la creazione di nuovi cardinali.\nPapa Pio XI durante il suo pontificato ha creato 76 cardinali nel corso di 17 distinti concistori.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:\nOnorificenze.\nOnorificenze della Santa Sede.\nIl papa \u00e8 sovrano degli ordini pontifici della Santa Sede mentre il Gran magistero delle singole onorificenze pu\u00f2 essere mantenuto direttamente dal pontefice o concesso a una persona di fiducia, solitamente un cardinale."}
{"id": "3280", "revid": "463179", "url": "https://it.wikipedia.org/wiki?curid=3280", "title": "Peso atomico", "text": ""}
{"id": "3282", "revid": "125634925", "url": "https://it.wikipedia.org/wiki?curid=3282", "title": "Vincitori del premio Nobel per l'economia", "text": "Segue un elenco dei vincitori del Premio della Banca di Svezia per l'economia. L'impropriamente detto Premio Nobel per l'economia non era previsto dal testamento di Alfred Nobel e viene assegnato dal 1969, in seguito all'istituzione (nel 1968) da parte della Banca di Svezia di uno speciale fondo per il premio.\nElenco dei vincitori.\nFonte: Nobelprize.org - Premi Nobel per l'economia\nStatistiche.\nVengono considerati i paesi di nascita dei singoli vincitori.\n\"Aggiornato al 2021\""}
{"id": "3283", "revid": "2074952", "url": "https://it.wikipedia.org/wiki?curid=3283", "title": "Vincitori del premio Nobel per la chimica", "text": "Segue un elenco dei vincitori del Premio Nobel per la chimica. Il Premio viene assegnato annualmente dall'Accademia Reale Svedese delle Scienze.\nElenco dei vincitori.\nFonte: Nobelprize.org - Premi Nobel per la chimica\nStatistiche.\nNumero di vincitori per paese.\nVengono considerati i paesi di nascita dei singoli vincitori."}
{"id": "3285", "revid": "30610", "url": "https://it.wikipedia.org/wiki?curid=3285", "title": "Vincitori del premio Nobel per la letteratura", "text": "Segue un elenco dei vincitori del Premio Nobel per la letteratura. Il Premio viene assegnato annualmente dall'Accademia svedese.\nElenco dei vincitori.\nFonte: Nobelprize.org - Premi Nobel per la letteratura\nStatistiche.\nNumero di vincitori per lingua.\nRabindranath Tagore (Premio Nobel nel 1913) scrisse in bengali e inglese, Samuel Beckett (Premio Nobel nel 1969) scrisse in francese e inglese, e Iosif Aleksandrovi\u010d Brodskij (Premio Nobel nel 1987) scrisse poesie in russo e prose in inglese. Per questi tre premi Nobel per la letteratura, vengono considerati i loro scritti, rispettivamente, in bengali, francese e russo."}
{"id": "3286", "revid": "466539", "url": "https://it.wikipedia.org/wiki?curid=3286", "title": "Vincitori del premio Nobel per la pace", "text": "Segue un elenco dei vincitori del Premio Nobel per la pace. Il Premio viene assegnato annualmente dal Comitato per il Nobel norvegese, composto da cinque persone scelte dal Parlamento norvegese.\nElenco dei vincitori.\nDal 1901 al 2018, sono stati insigniti del Premio Nobel per la pace 105 persone (tra cui sedici donne, pi\u00f9 di ogni altro Premio Nobel) e 24 organizzazioni diverse. Solo due destinatari del premio hanno ricevuto il Nobel per la pace pi\u00f9 di una volta: il Comitato internazionale della Croce Rossa ha vinto il premio tre volte (nel 1917, 1944 e 1963), mentre l'Alto commissariato delle Nazioni Unite per i rifugiati \u00e8 stato insignito del premio in due occasioni (1954 e 1981). Dalla sua creazione, ci sono stati 19 anni in cui il Premio Nobel per la pace non \u00e8 stato assegnato, pi\u00f9 volte di ogni altro Premio Nobel.\nL\u00ea \u0110\u1ee9c Th\u1ecd \u00e8 l'unica persona ad aver rifiutato il Premio Nobel per la pace. L\u00ea \u0110\u1ee9c Th\u1ecd era stato insignito del premio nel 1973, insieme a Henry Kissinger, con l'unanimit\u00e0 da parte della commissione, ma rifiut\u00f2 il Nobel sostenendo che certe \"svenevolezze borghesi\" non facevano per lui e che gli Accordi di pace di Parigi non erano stati pienamente rispettati.\nFonte: - Nobelprize.org - Premi Nobel per la pace\nPolitici o Capi di Stato premiati.\nDiversi sono stati gli uomini politici di primo piano a essere premiati, non sempre senza provocare polemiche. \nAlcuni erano capi di Stato, altri lo erano stati in passato o lo sarebbero diventati successivamente alla premiazione.\nOrganizzazioni premiate.\nOltre che persone sono state premiate anche organizzazioni, soprattutto la Croce Rossa (Jean Henri Dunant fu il primo a ottenere il premio, nel 1901) e le Nazioni Unite nelle loro diverse sottorganizzazioni:"}
{"id": "3287", "revid": "466539", "url": "https://it.wikipedia.org/wiki?curid=3287", "title": "Premio Nobel per l'economia", "text": "Il premio Nobel per l'economia, ufficialmente premio della Banca di Svezia per le scienze economiche in memoria di Alfred Nobel (in svedese \"Sveriges Riksbanks pris i ekonomisk vetenskap till Alfred Nobels minne\"), viene assegnato dal 1969, in seguito all'istituzione da parte della Sveriges Riksbank (che in quell'anno festeggi\u00f2 i 300 anni dalla sua fondazione), di uno speciale fondo di dotazione per il conferimento del premio.\nQuesto premio non era previsto dal testamento di Alfred Nobel, ma viene gestito dalla Fondazione Nobel e consegnato assieme agli altri premi. Il processo di nomina inizia circa un anno prima della consegna del premio, con l'invito da parte dell'Accademia reale delle Scienze svedese a individui e organizzazioni qualificate di suggerire candidati meritevoli. Una commissione di 5-8 studiosi invita esperti, sia svedesi che stranieri, a stilare uno studio sui candidati ritenuti pi\u00f9 meritevoli. La commissione poi stila un rapporto all'Accademia reale delle scienze che decide con voto inappellabile agli inizi di ottobre di ogni anno.\nL'annuncio viene dato dopo aver informato il candidato vincente. La cerimonia di consegna del premio viene svolta in dicembre. Informazioni sulle candidature e il processo di selezione vengono mantenute segrete per 50 anni.\nOrigine.\nL'idea per un nuovo \u201cPremio Nobel\u201d viene da Per \u00c5sbrink, governatore della c, una delle banche centrali pi\u00f9 antiche del mondo. Come parte dei preparativi per il tricentenario della Banca, ha creato una fondazione di ricerca, la Jubilee Fondazione Banca di Svezia, e ha offerto al suo consulente economico, Assar Lindbeck, nonch\u00e9 agli economisti Erik Lundberg e Gunnar Myrdal, pensare allo sviluppo di un prezzo..\nLa banca ha quindi contattato la Fondazione Nobel e l'Accademia reale svedese delle scienze, che era gi\u00e0 responsabile dell'assegnazione dei premi in fisica e chimica. Alcuni membri dell'Accademia hanno delle riserve sull'aspetto sufficientemente scientifico dell'economia, ma Lundberg e soprattutto Myrdal (che sono anche membri) finiscono per convincere l'intera Accademia. Nel maggio 1968, la banca centrale, la Fondazione Nobel e l'Accademia concordano le regole per l'assegnazione del premio e l'ufficio della banca centrale decide quindi di fondarlo ufficialmente. Queste regole sono codificate dal governo svedese nel gennaio 1969.\nIl primo comitato \u00e8 composto da Bertil Ohlin (presidente del comitato, Scuola di economia di Stoccolma),Erik Lundberg della Scuola di economia di Stoccolma, Ingvar Svennilson dell'Universit\u00e0 di Stoccolma, Herman Wold dell'Universit\u00e0 di Uppsala e dell'Universit\u00e0 di G\u00f6teborg e Assar Lindbeck dell'Universit\u00e0 di Stoccolma.\nDa allora, il premio \u00e8 comunemente soprannominato \"Premio Nobel per l'economia\", sebbene Alfred Nobel abbia detto di non avere \"alcuna formazione in economia e [odio] dal profondo del suo cuore\" .\nPer Avner Offer e Gabriel S\u00f6derberg, storici economici, Per \u00c5sbrink, sostenuto dalla comunit\u00e0 imprenditoriale, si \u00e8 opposto al governo socialdemocratico che intendeva utilizzare il credito per promuovere l'occupazione e l'alloggio, e ha invece sostenuto andare verso la lotta contro l'inflazione. Secondo questi autori, la creazione del premio ha permesso di generare interesse da parte dei media e quindi di aumentare la sua influenza a scapito delle idee socialdemocratiche.\nCritiche.\nIl prestigio del premio deriva in larga parte dall'associazione ai premi creati dalla volont\u00e0 di Alfred Nobel, una scelta che \u00e8 stata spesso causa di critiche. Fra le pi\u00f9 rilevanti c'\u00e8 la posizione dell'avvocato svedese e attivista per i diritti umani Peter Nobel, pronipote di Alfred Nobel, che considera il premio un mero \u00abcolpo di pubbliche relazioni fra economisti per migliorare la loro reputazione\u00bb.\nL'economista svedese Gunnar Myrdal, e l'ex ministro delle finanze svedese Kjell-Olof Feldt, si sono pronunciati a favore dell'abolizione del premio. Nel caso di Feldt, tuttavia, l'obiezione si fondava sull'opinione che il premio consegnato agli economisti liberisti Milton Friedman e Friedrich von Hayek fosse immeritato, non sul fatto che l'economia, in quanto tale, non sarebbe classificabile come scienza. Lo stesso Friedrich von Hayek ha dichiarato che \u00absi sarebbe espresso decisamente contro\u00bb, nel caso fosse stato consultato per l'istituzione del premio. L'economista e scrittrice futurista Hazel Henderson sostiene che il \"Premio per le scienze economiche in memoria di Nobel\" \u00e8 fonte di un costante imbarazzo che sta facendo diminuire il prestigio di tutti gli altri premi. Sostiene, inoltre, che le teorie degli economisti sono ipotesi in gran parte non verificabili e non possono essere paragonate alle teorie delle scienze dure, quali la fisica o la chimica.\nGli economisti Robert Merton e Myron Scholes, co-vincitori del premio nel 1997, furono fra i gestori del Long Term Capital Management, un \"hedge fund\" che sfruttava i presupposti teorici del loro modello matematico e che fall\u00ec in pochi anni a seguito della crisi finanziaria russa del 1998. Per scongiurare una crisi finanziaria internazionale, si rese necessario l'intervento diretto della Federal Reserve e delle principali banche d'investimento, che erano fra gli stessi clienti del LTCM.\nPer un lungo lasso di tempo \u00e8 stato conferito solo a economisti uomini. La prima donna a esserne insignita \u00e8 stata Elinor Ostrom, vincitrice nel 2009.\nAssegnazione del premio.\nScelta dei vincitori.\nIl processo per la selezione del vincitore e l'importo del premio assegnato \u00e8 lo stesso dei premi Nobel.\nOgni anno, l'Accademia reale svedese delle scienze invita personalit\u00e0 qualificate a presentare le loro candidature. Queste persone includono membri dell'Accademia delle scienze, membri del comitato di selezione dei premi, ex vincitori, professori di ruolo in materie pertinenti, in Svezia, cos\u00ec come in Danimarca, Finlandia, Islanda e Norvegia, professori titolari di cattedre corrispondenti in almeno sei universit\u00e0 scelte ogni anno dall'Accademia, nonch\u00e9 altri ricercatori invitati dall'Accademia.\nVengono inviate da due a trecento candidature, che corrispondono a cento candidati distinti. Le candidature vengono quindi valutate da un comitato composto da cinque a otto membri (inclusi due non economisti), che sottopone la propria scelta al dipartimento di scienze sociali dell'Accademia per l'approvazione. L'intera Accademia adotta la lista finale all'inizio di ottobre dopo aver scelto i vincitori a maggioranza, il cui risultato viene annunciato lo stesso giorno.\nCome con altri premi \"Nobel\", un massimo di tre persone possono condividere il premio e devono essere in vita al momento dell'annuncio.\nDotazione.\nLa dotazione monetaria del premio \u00e8 la stessa di quella dei premi Nobel. A differenza di quest'ultimo, la cui dotazione proviene dai rendimenti sul capitale lasciato a tal fine da Alfred Nobel, la dotazione del premio in economia \u00e8 finanziata dalla Banca Centrale di Svezia. L'importo della dotazione cambia regolarmente in base all'andamento degli investimenti e ammonta a nove milioni di corone svedesi nel 2018, ovvero circa novecentomila euro."}
{"id": "3288", "revid": "580197", "url": "https://it.wikipedia.org/wiki?curid=3288", "title": "Premio Nobel per la medicina", "text": "Il premio Nobel per la medicina, ufficialmente premio Nobel per la fisiologia o la medicina (\"Nobel prize in physiology or medicine\"), \u00e8 stato istituito dal testamento di Alfred Nobel del 1895 ed \u00e8 stato assegnato per la prima volta nel 1901, come gli altri premi istituiti da Nobel stesso.\nQuesto premio non viene assegnato dalla Accademia reale svedese delle scienze come la maggior parte dei premi Nobel, ma dall'Istituto Karolinska.\nEsso consiste in una somma di denaro (otto milioni di corone svedesi nel 2013), un diploma personalizzato per ogni vincitore e una medaglia d'oro recante l'effigie di Alfred Nobel.\nIl premio viene assegnato da una giuria di professori di medicina dell'Istituto Karolinska che stila un elenco di cinque nomination da una scelta preventiva di una cinquantina di nomination stilata dal comitato Nobel. Il comitato \u00e8 composto da 5 membri dell'Istituto Karolinska che si alternano per cooptazione ogni tre anni. Le candidature vengono fatte con l'aiuto di altri importanti istituti medici svedesi e stranieri, circoli di ricerca, eminenti figure mediche ed ex vincitori di premi che ogni anno nominano diversi nomi idonei per il premio. Il premio non pu\u00f2 essere assegnato congiuntamente a pi\u00f9 di tre persone.\nDopo che il nome del vincitore \u00e8 stato rivelato all'inizio di ottobre, la medaglia e il diploma della Fondazione Nobel gli sono stati ufficialmente consegnati dal re di Svezia il 10 dicembre successivo, anniversario della morte del fondatore del premio. Dal 2001, il Premio Nobel \u00e8 stato dotato di un importo di 10 milioni di corone svedesi, ovvero poco pi\u00f9 di un milione di euro.\nNon \u00e8 stato assegnato in nove occasioni (1915, 1916, 1917, 1918, 1921, 1925, 1940, 1941 e 1942). Nel 2011 venne assegnato postumo per la prima e unica volta (Ralph Steinman, morto 3 giorni prima dell'annuncio dell'assegnazione).\nOrigini ed evoluzione.\nEredit\u00e0 di Alfred Nobel (1833-1896), i premi Nobel dovevano essere assegnati a individui i cui contributi portavano \"i maggiori benefici alla storia dell'umanit\u00e0\" nei campi della pace, della letteratura, chimica, fisica e medicina o fisiologia. La ricompensa non pu\u00f2 essere postuma, quindi, occasionalmente, il riconoscimento dei contributori anziani prima che scompaiano.\nInizi.\nSecondo la volont\u00e0 di Nobel, i premi scientifici dovrebbero in linea di principio coronare il lavoro dell'anno precedente. Fin dall'inizio, questo lasso di tempo sembrava insufficiente per misurare chiaramente la portata di una scoperta. Era anche consuetudine assegnare premi per diversi anni, anche decenni. Nel 1901, il primo premio Nobel per la medicina fu assegnato a Emil von Behring (1854-1917) per il suo lavoro sulla sieroterapia (primi anni 1890) e nel 1905 a Robert Koch (1843-1910) per il suo lavoro sulla tubercolosi (1880). \nI primi premi Nobel per la medicina (1901-1914) incoronano 16 vincitori: 4 tedeschi, 3 francesi, 2 russi e solo uno per 7 paesi. All'inizio i medici e gli scienziati (fisiologi) sono pi\u00f9 o meno uguali, la quota di medici diminuisce solo nel corso del ventesimo secolo. \nDurante questo periodo 1901-1914, per coloro che non furono scelti, l'attribuzione del Premio Nobel suscit\u00f2 la \"macinazione\" di un ordine personale o nazionalista, in un quadro internazionale di competizione ed espansione degli imperi coloniali. Tuttavia, il Nobel fa anche parte di un nuovo processo di comunicazione che va oltre la comunit\u00e0 medica per raggiungere il grande pubblico. La nascita del Nobel corrisponde all'inizio di una \"era mediatica\" in cui si stanno diffondendo molto rapidamente progressi medici spettacolari su scala globale (radiografie e scoperte su rabbia, tubercolosi, difterite, ecc.). \nProcessi\nNel 1906, i membri dei comitati Nobel riconobbero che la maggior parte delle scoperte non erano state fatte da individui isolati e il prezzo della medicina era condiviso da due scienziati e dal 1934 al massimo da tre. Queste persone possono essere collaboratori o concorrenti. \nDiversi sociologi della scienza, come Harriet Zuckerman, hanno dimostrato che il processo di nomina si basa su reti di influenze: i vincitori sono invitati a fare nomination e solo i nominati possono essere candidati. La maggior parte dei vincitori sono uomini bianchi, tedeschi nella prima met\u00e0 del XX secolo e successivamente americani. Anche all'interno dei paesi predominanti, alcune istituzioni e gruppi di ricerca dominano le classifiche.\nAlcune discipline sono molto pi\u00f9 premiate di altre e il nepotismo sembra essere un fattore importante. Questo nepotismo pu\u00f2 essere familiare (caso di Hans Adolf Krebs) o intellettuale (essere stato nella squadra di un vincitore \u00e8 un vantaggio per essere nominato). Sul sito ufficiale della Fondazione Nobel, il database delle candidature \u00e8 aperto al pubblico e ai ricercatori solo dopo 50 anni (ad esempio, nel 2019, \u00e8 possibile consultare il periodo 1901-1969).\nIl premio non pu\u00f2 essere revocato, da qui alcune attribuzioni storiche \u201cimbarazzanti\u201d. Diversi progressi terapeutici, inizialmente promettenti, furono successivamente screditati, e ci\u00f2 port\u00f2, nella seconda met\u00e0 del XX secolo, a privilegiare invece le scienze di base (fisiologia) a scapito della terapia medica..\nL'assegnazione del premio riflette la preoccupazione principale del momento, ma non tutti i principali contributori sono stati riconosciuti. Il database delle candidature ai Nobel mostra che, tra i contributori pi\u00f9 spesso nominati (prima met\u00e0 del XX secolo) ma mai premiati, troviamo ad esempio \u00c9mile Roux (1853-1933), Sigmund Freud (1856-1939), Oswald Avery (1877-1955) e Casimir Funck (1884-1967).\nContributi.\nNel 2019, centodieci premi Nobel per la fisiologia o la medicina sono stati assegnati dal 1901 in alcuni temi dominanti: metodi diagnostici, microbiologia e immunologia, metabolismo, neuroscienze, genetica e campo dei trattamenti. \nDa un punto di vista concettuale, la stragrande maggioranza dei premi fa parte di una continuit\u00e0 e pochi rappresentano grandi interruzioni (equivalenti a un cambio di paradigma). Fanno per\u00f2 parte di un riduzionismo crescente: la spiegazione dei fenomeni biomedicali prima anatomo-clinica, diventa cellulare, poi molecolare e infine ionica.\nCome risultato di queste scelte, il Premio Nobel non ha sempre premiato importanti traguardi come la potabilizzazione dell'acqua, l'eradicazione del vaiolo, le macchie nello screening del cancro, metodi di contraccezione sicuri, ecc. perch\u00e9 questi risultati erano basati su tecniche gi\u00e0 note.\nDiagnostico.\nI metodi diagnostici incoronati con un Premio Nobel per la medicina sono: il biomicroscopio o lampe \u00e0 fente nel 1911, di Allvar Gullstrand, l'unico oftalmologo ad aver ricevuto un Premio Nobel per la medicina; l'elettrocardiogramma nel 1924; cateterismo cardiaco nel 1956; tomografia computerizzata nel 1979.\nTuttavia, diversi vincitori del Premio Nobel per la fisica o la chimica hanno avuto importanti conseguenze in medicina. Ad esempio, il primo premio Nobel per la fisica del 1901 fu assegnato a Wilhelm R\u00f6ntgen per la sua scoperta dei raggi X, altri premiano il lavoro basato sulla cristallografia a raggi X per chiarire la struttura delle biomolecole (Linus Pauling 1954, Dorothy Hodgkin nel 1964).\nMicrobiologia\nLe opere premiate riguardano la parassitologia, il ruolo delle zanzare nella malaria (1902) e il suo parassita (1907), del pidocchio nel tifo (1928). Il lavoro sui virus gioca un ruolo importante nell'ottenimento dei premi: febbre gialla (1951), coltura di poliovirus (1954), batteriofagi (1969), epatite B (1976), virus lenti e prioni (1976 e 1997), ruolo dei virus nella carcinogenesi (1966 e 1975), HIV e papillomavirus (2008).\nIl ruolo dei batteri \"Helicobacter pylori\" nell'ulcera gastrica (2005) rappresenta un importante cambiamento nella comprensione di questa malattia, riconosciuta come infettiva, quando veniva trattata come un disturbo fisico-chimico legato allo stress.\nBiologia cellulare.\nLa biologia cellulare fu premiata nel 1906 dal lavoro di Golgi e Cajal sulla teoria neuronale. L'invenzione del microscopio elettronico negli anni '30 (insignito del Premio Nobel per la Fisica nel 1986) ha permesso di identificare gli organelli della cellula: reticolo endoplasmatico, lisosoma e mitocondri, scoperte insignite del Premio Nobel per la Medicina nel 1974.\nImmunologia.\nL'assegnazione del primo Premio Nobel per la medicina alla sieroterapia contro la difterite (1901), mentre all'epoca causava la morte per soffocamento di molti bambini, ebbe il consenso unanime della comunit\u00e0 scientifica e del grande pubblico. , che ha contribuito a lanciare il prestigio del nuovo premio.\nAspetti della teoria dell'immunit\u00e0 furono premiati nel 1908, cos\u00ec come anafilassi (1913), meccanismi anticorpali (1919), gruppi sanguigni (1930), tolleranza immunitaria (1960), struttura anticorpale (1972), istocompatibilit\u00e0 (1980), teoria clonale (1984), genetica degli anticorpi (1987), linfociti T (1996).\nMetabolismo.\nPi\u00f9 di dieci premi riguardano questo campo: metabolismo muscolare (1922), respirazione cellulare (1931), metabolismo del glicogeno (1947), ciclo di Krebs (1953), metabolismo del colesterolo (1964) in particolare. \nAltri lavori furono premiati con un Premio Nobel per la chimica: elettroforesi (1948), sulla struttura dell'emoglobina (1962), sugli ormoni, vitamine e altre biomolecole.\nNeuroscienza.\nLe neuroscienze sono riconosciute sin dall'inizio con il riflesso condizionato della salivazione nei cani (1904), la struttura del sistema nervoso centrale (1906). Diversi premi riguardano le funzioni sensoriali, oltre all'occhio (1911) gi\u00e0 citato, la retina (1967) e la corteccia visiva (1981), l'orecchio (1914 e 1961), l'olfatto (2004).\nAltri premi riguardano i neuroni (1932) e in particolare la trasmissione nervosa neurochimica (1936, 1944, 1963, 1970); le funzioni del cervello interno (1949), asimmetria cerebrale (1981). In questo contesto, il premio del 1973 sembra essere una curiosit\u00e0 insolita (etologia e comportamento animale).\nGenetico.\nPi\u00f9 di ogni altro campo, la genetica \u00e8 la grande svolta in Template: S-biology. Quasi venti premi furono assegnati, soprattutto a partire dagli anni '50, riguardanti la struttura e il funzionamento biochimico e molecolare dei geni. Tra i pi\u00f9 noti: la struttura del DNA (1962), la teoria dell'operone (1965), i trasposoni (1983), la morte cellulare programmata (2002).\nAnche in questo campo vengono assegnati premi Nobel per la chimica, come il DNA ricombinante (1980) e la PCR (1993). Secondo Duffin.\nTrattamenti.\nI premi riguardano principalmente le scoperte fatte sulla fisiologia legata agli ormoni, alle vitamine, ai prodotti antimicrobici, e incidentalmente alla chirurgia, con lo sviluppo di trattamenti associati alle patofisiologie derivanti dalla disfunzione.\nNel campo degli ormoni sono stati premiati: fisiologia e chirurgia della tiroide (1909), insulina (1923), ruolo dell'ipofisi nel metabolismo degli zuccheri (1947), ormoni corticali surrenali (1947) e midollo surrenale (1950), terapia ormonale per il cancro (1966), ormoni ipotalamici (1977), prostaglandine (1982). Questo lavoro ha permesso di sviluppare prodotti e trattamenti.\nIl lavoro sulle vitamine viene premiato nella prima parte del Template: S-: vitamine in nutrizione (1929), estratti di fegato in anemia (1934) da cui verr\u00e0 successivamente isolata la vitamina B12, il meccanismo vitamina C (1937), vitamina K (1924), il ruolo della vitamina A (1967). Oltre ai premi Nobel per la medicina assegnati, pi\u00f9 di una mezza dozzina di premi Nobel per la chimica riguardano la ricerca (struttura, sintesi, ecc.) Relativa alle vitamine.\nPer la cura delle malattie infettive, oltre alle cure sieroterapiche e immunologiche (gi\u00e0 citate), esiste la malariaterapia contro la neurosifilide (1927). I premi per i prodotti antimicrobici iniziano con Prontosil, uno dei primi sulfonamidi (incoronato nel 1939), seguito dalla penicillina (1945) e dalla streptomicina (1952). Nel 1988 \u00e8 stato premiato il lavoro su diverse droghe sintetiche derivanti dalla ricerca industriale (industria farmaceutica): beta-bloccante, 6-mercaptopurina, allopurinolo, cimetidina.\nNonostante il prestigio della chirurgia e dei chirurghi, ci sono pochi prezzi per la chirurgia. Oltre alla chirurgia tiroidea (1909) gi\u00e0 citata, furono premiati i progressi nella chirurgia vascolare (1912), nella lobotomia (1949), nel trapianto di rene e midollo osseo (1990).\nPremio Nobel per la Pace in materia di salute.\nTre associazioni sanitarie hanno ricevuto il Premio Nobel per la Pace: Il Comitato Internazionale della Croce Rossa o il suo fondatore, quattro volte premiato (1901, 1917, 1944, 1963 - con la Mezzaluna Rossa), l'Associazione Internazionale dei Medici per prevenzione della guerra nucleare (1985) e M\u00e9decins sans fronti\u00e8res (1999).\nDue medici lo hanno ricevuto individualmente: John Boyd Orr (1949) e Albert Schweitzer (1952) cos\u00ec come il chimico Linus Pauling (1962)."}
{"id": "3292", "revid": "1745361", "url": "https://it.wikipedia.org/wiki?curid=3292", "title": "Psi", "text": ""}
{"id": "3293", "revid": "125800424", "url": "https://it.wikipedia.org/wiki?curid=3293", "title": "Provincia di Brescia", "text": "La provincia di Brescia \u00e8 una provincia italiana della Lombardia di abitanti, con capoluogo Brescia. \u00c8 la provincia pi\u00f9 estesa della Lombardia, con una superficie di \u00a0km\u00b2 e una densit\u00e0 abitativa di circa 264 abitanti per km\u00b2, e al suo interno sono compresi 205 comuni. \u00c8 la seconda provincia per numero di abitanti della regione e quinta in Italia (prima, se si escludono le citt\u00e0 metropolitane). \nConfina a nord e a nord-ovest con la provincia di Sondrio, a ovest con la provincia di Bergamo, a sud-ovest con la provincia di Cremona, a sud con la provincia di Mantova, a est con il Veneto (provincia di Verona) e con il Trentino-Alto Adige (provincia autonoma di Trento).\nGeografia fisica.\nLa provincia di Brescia \u00e8 la pi\u00f9 estesa della regione, vanta tre laghi principali, lago di Garda, lago d'Iseo e il lago d'Idro, pi\u00f9 altri numerosi laghi minori di montagna, tre valli, Val Camonica, Valtrompia e Valle Sabbia, pi\u00f9 altre valli minori, oltre che a un'ampia zona pianeggiante a sud del territorio cittadino, conosciuta come la Bassa Bresciana, e varie zone collinari che circondano il panorama cittadino e si estendono a est verso il veronese e a ovest verso la Franciacorta.\nGrazie alla variet\u00e0 altitudinale e morfologica, nonch\u00e9 della presenza di grandi laghi, la provincia di Brescia comprende tutti i tipi di biomi dell'Europa: da qualcosa di simile alla macchia mediterranea fino alle nevi perenni dell'Adamello (col pi\u00f9 grande ghiacciaio delle Alpi italiane).\nLe valli.\nLe tre valli principali presenti sul territorio bresciano sono la Val Camonica, percorsa dal fiume Oglio ed inserita nel territorio nord-occidentale della provincia che va dal massiccio dell'Adamello al lago d'Iseo, e costituisce circa il 25% della superficie totale della provincia, la Val Trompia, bacino montano del fiume Mella, compreso tra i comuni di Concesio e Collio, la Valle Sabbia, seconda in termini di grandezza, che comprende i comuni da Serle a Bagolino lungo il corso del fiume Chiese.\nTutte e tre le valli hanno come punto d'unione il Passo di Crocedomini, che prende appunto il nome dalla \"croce\" formata dall'unione dei tre bacini, e l'arteria stradale che ne permette il collegamento \u00e8 la ex-Strada statale 345 delle Tre Valli.\nAltra zona di confine tra le tre valli \u00e8 il Maniva poco distante dal passo Crocedomini.\nSono inoltre presenti numerose piccole valli sul territorio provinciale, circa 26, spesso tributarie di una maggiore, come nel caso della nebulosa di valli comprese nel bacino della Valle Camonica e dell'Adamello.\nLa geomorfologia e la geologia, per via della vastit\u00e0 territoriale della provincia, sono differenti da valle a valle, e spesso \u00e8 possibile riconoscere all'interno dello stesso bacino caratteristiche differenti delle pareti rocciose. Nella maggior parte dei casi la conformazione del territorio \u00e8 di origine calcarea.\nIl territorio provinciale comprende:\nLaghi.\nAll'interno della provincia di Brescia sono presenti 8 laghi, di cui tre maggiori e gli altri di carattere minore.\nIl bacino lacustre principale sia in termini dimensionali che di importanza climatica e culturale \u00e8 sicuramente il lago di Garda, condiviso con le provincie di Trento e Verona, che con i suoi 370\u00a0km\u00b2 di superficie pu\u00f2 ritenersi il maggiore lago italiano. Per via delle sue dimensioni il lago esercita un influsso considerevole sul clima e sull'ambiente circostante, creando in generale una micro-area geografica dal clima pi\u00f9 mitigato sia nei periodi estivi che in quelli invernali.\nIl lago d'Iseo \u00e8 il secondo bacino d'acqua dolce presente in terra bresciana, ed \u00e8 situato a circa 180\u00a0m di quota sopra il livello del mare, nel territorio detto \"Sebino\", compreso tra la Val Camonica (a nord) e la Franciacorta (a sud), che divide le province di Bergamo e di Brescia.\nIl lago d'Idro, terzo bacino in ordine di superficie all'interno del territorio provinciale, \u00e8 situato in piena valle Sabbia al confine tra il bresciano e la provincia autonoma di Trento, e si differenzia dai precedenti bacini lacustri per le modeste dimensioni. Le acque del lago vengono principalmente sfruttate per l'irrigazione delle coltivazioni nei territori contigui, oltre che per la produzione di energia mediante una piccola centrale elettrica situata a valle nella frazione \"Carpeneda\" del comune di Vobarno.\nGli altri bacini idrici di carattere lacustre, principalmente di carattere artificiale, si trovano in vari punti della provincia divisi tra Val Camonica e Valle Sabbia, e sono:\nI fiumi.\nSono 45 i corsi d'acqua che attraversano il territorio della provincia bresciana, quasi tutti a carattere torrentizio e quindi di lunghezza molto limitata.\nGli unici corsi d'acqua che si possono definire veri e propri fiumi sono 3, ovvero il fiume Oglio, il fiume Chiese ed il fiume Mella; divisi nelle tre valli principali.\nIl fiume Oglio nasce dal Corno dei Tre Signori, localit\u00e0 tra le province di Brescia, Trento e Sondrio e scorre attraversando tutta la Val Camonica formando ed alimentando il lago d'Iseo. Sfociando nel bergamasco nei pressi di Sarnico, il fiume prosegue toccando tutti i comuni a ridosso tra le province di Brescia e Bergamo inglobando i principali affluenti, Cherio, Mella e Chiese lungo la bassa Bresciana e cremonese.\nIl fiume Chiese nasce nel gruppo dell'Adamello in territorio trentino e percorrendo la valle del Chiese entra in territorio bresciano andando a formare il lago d'Idro. Sfociando nei pressi del comune di Idro percorre tutta la valle Sabbia e parte della bassa Bresciana orientale (fino ad \nAcquafredda) entrando in territorio mantovano.\nIl fiume Mella \u00e8 il pi\u00f9 piccolo tra i tre corsi d'acqua principali bresciani vantando 96\u00a0km di lunghezza e una portata d'acqua di circa 11 m\u00b3/s). Nasce al passo del Maniva e percorre tutta la Valtrompia, raggiungendo e attraversando tangenzialmente il territorio cittadino di Brescia. Prosegue il proprio corso in alcuni comuni della bassa occidentale prima di sfociare nel fiume Oglio al confine con la provincia di Cremona nel territorio di Ostiano.\nI torrenti presenti sul territorio provinciale sono concentrati maggiormente in Val Camonica, spesso come affluenti dell'Oglio, o di altri torrenti maggiori, ma il principale corso d'acqua a carattere torrenziale, con i suoi 42\u00a0km di lunghezza, \u00e8 il Garza, che nasce a Lumezzane in Valtrompia e attraversando il comune di Agnosine crea la cosiddetta Valle del Garza, nei comuni di Caino e Nave, prima di attraversare il territorio cittadino di Brescia e sfociare nel Mella a Capriano del Colle.\nAltri torrenti o canali artificiali che percorrono buona parte del territorio provinciale sono:\nClima.\nSecondo la classificazione dei climi di K\u00f6ppen, la provincia gode del clima tipicamente temperato delle medie latitudini (Cfa). \u00c8 quindi piovoso o generalmente umido per tutte le stagioni, mentre le estati sono molto calde. La variet\u00e0 orografica e la vastit\u00e0 territoriale comportano la presenza di piccole differenze climatiche a seconda della zona territoriale considerata. Solitamente le macro aree di riferimento sono: la Bassa Bresciana, l'area cittadina di Brescia, la zona del lago di Garda e le tre valli principali.\nBassa Bresciana.\nNella zona della Bassa la piovosit\u00e0 \u00e8 in genere moderata e ben distribuita nel corso dell'anno. Una media dei rilevamenti del trentennio 1971-2000, registrati nella stazione meteorologica di Ghedi, abbastanza indicativa per tutto il territorio a sud del capoluogo lombardo, ha indicato che i giorni in cui la piovosit\u00e0 si \u00e8 registrata nell'arco di anno siano circa 84, circa il 25%, equamente distribuita nel corso dell'anno, con dei naturali picchi nella stagione primaverile. Stesso ragionamento segue la misura quantitativa delle precipitazioni, che registrano un leggero aumento in autunno toccando il picco di 274,9 mm.\nVero fattore caratterizzante della zona \u00e8 l'umidit\u00e0 relativa che mediamente si attesta intorno al 75,1% nel corso dell'anno, registrando il valore massimo in inverno con 82,3%, rispetto ad un pi\u00f9 modesto, ma comunque elevato 69,3% di umidit\u00e0 nel periodo estivo. L'elevata presenza di umidit\u00e0 nell'aria fa s\u00ec che durante i mesi invernali ed autunnali si verifichi frequentemente il fenomeno della nebbia, come nel resto di tutta la pianura Padana.\nLe temperature sono solitamente in linea con quelle delle zone limitrofe nel mantovano e nel cremonese, e presentano una uniformit\u00e0 tra il periodo autunnale e primaverile, con temperature che si attestano intorno ai 15\u00a0\u00b0C, mentre si ha una moderata curvatura delle rilevazioni verso l'alto e verso il basso, rispettivamente nei periodi estivi, con punte di 39\u00a0\u00b0C, ed invernali, dove si sono registrati picchi negativi fino a 20\u00a0\u00b0C sotto lo zero.\nBenaco.\nLa zona del territorio bresciano che costeggia ad est il lago di Garda gode di un clima fortemente influenzato dal bacino lacustre che, rispetto ai territori circostanti, mitiga gli effetti del clima temperato continentale.\nDai dati rilevati dalla stazione meteorologica posta nel comune di Sal\u00f2, situato nella met\u00e0 della costa est del lago, si rileva un significativo innalzamento delle temperature medie di tutte le stagioni con inverni non troppo rigidi e delle estati calde. Il numero di giorni di pioggia \u00e8 leggermente maggiore rispetto al resto del territorio provinciale, cos\u00ec come la quantit\u00e0 media in millimetri delle precipitazioni.\nArea urbana.\nL'area urbana che comprende i territori di Brescia e dell'hinterland sono caratterizzati da temperature solitamente superiori di 1-2\u00a0\u00b0C in tutte le stagioni, rispetto ad aree rurali o montuose come quelle della bassa Bresciana o della zona nord della provincia. Le precipitazioni sono in linea con quelli della provincia, con 70-80 giorni e circa 850\u00a0mm di pioggia in media nell'arco annuale ed equamente distribuito lungo le quattro stagioni, con un leggero calo nel periodo invernale. Anche il fenomeno della nebbia \u00e8 presente, anche se in misura nettamente minore rispetto ai territori meridionali della provincia.\nVal Camonica.\nLa Val Camonica si divide climaticamente in due sezioni orizzontali; la parte meridionale, influenzata dall'azione del lago d'Iseo, che presenta un clima pi\u00f9 simile a quello del Lago di Garda, e la parte settentrionale dal clima decisamente pi\u00f9 rigido, grazie all'influenza dell'Adamello. Le precipitazioni in quest'area sono moderate e si concentrano nei mesi autunnali e primaverili; nel periodo invernale \u00e8 frequente la caduta di neve, soprattutto nelle zone dell'alta valle.\nStoria.\nLa provincia fu istituita nel 1859, quando il Regno di Sardegna defin\u00ec la propria ripartizione amministrativa tramite il Regio decreto 23 ottobre 1859, n. 3702. La provincia ereditava le funzioni dell'omonimo ente territoriale del regno Lombardo-Veneto e assunse pressappoco l'attuale estensione, compresa parte della Val Camonica, comprendente anche Ostiano, Volongo e alcuni comuni dell'attuale provincia di Mantova posti sulla riva destra del Mincio (Alto Mantovano).\nCon il Decreto Rattazzi fu introdotta una nuova organizzazione amministrativa, caratterizzata dalla suddivisione della provincia in cinque circondari, questi ultimi a sua volta divisi in mandamenti. Essi erano:\nNel 1868 il comune di Ostiano fu aggregato alla provincia di Cremona, mentre con la ricostituzione della provincia di Mantova, il Circondario di Castiglione fu scorporato e passarono all'ente mantovano i mandamenti di Castiglione, di Asola e di Canneto, comprensivi di Acquanegra sul Chiese e Asola, che nel Medioevo fecero parte del territorio bresciano (nel caso di Asola, anche nel periodo veneto). Montechiaro e i comuni limitrofi furono aggregati al circondario di Brescia come XI mandamento. Furono aggiunti contestualmente nuovi mandamenti al circondario di Chiari (Rovato come II, facendo scalare Adro e Orzinuovi di un ordinale, rispettivamente a III e IV), Breno (II di Pisogne, con Edolo che diventava III) e Sal\u00f2 (Bagolino come IV, con Preseglie che diventava V).\nNel 1871 anche il comune di Volongo fu aggregato alla provincia cremonese.\nNel 1934 il comune di Turano fu staccato dalla provincia di Trento e aggregato alla provincia bresciana con il nome di Valvestino.\nStemma.\nLo stemma della provincia di Brescia \u00e8 costituito dall'unione di cinque arme civiche: quella di Brescia al centro, quella del comune di Chiari, di Breno, di Verolanuova e di Sal\u00f2; esso fu concesso con regio decreto del 10 marzo 1904, la sua blasonatura \u00e8 la seguente:\nReferendum consultivi sulla fusione di comuni.\nLa tabella riepiloga i referendum consultivi per la fusione di comuni. In grassetto sono indicati i comuni che hanno approvato il quesito:\nInfrastrutture e trasporti.\nTrasporto su strada.\nLa provincia \u00e8 attraversata da ovest a est dall'autostrada A4 che interseca nei pressi del capoluogo l'autostrada A21 proveniente da sud. Per via della geografia locale, le strade si allontanano dal capoluogo verso la periferia (laghi, valli, pianura) tramite una struttura a raggiera che converge sul capoluogo. L'asse viario portante \u00e8 la ex strada statale 11 Padana Superiore che attraversa la provincia da Chiari a Sirmione passando per Brescia. Dalla ex SS 11 si staccano la ex strada statale 510 Sebina Orientale che rappresenta la porta d'accesso per il lago d'Iseo e Valcamonica, e la strada statale 45 bis Gardesana Occidentale che collega il capoluogo bresciano a Cremona e a Trento. La ex strada statale 236 Goitese permette il collegamento della citt\u00e0 con Mantova, mentre la Val Sabbia e la Val Trompia possono essere raggiunte percorrendo rispettivamente la ex strada statale 237 del Caffaro e la ex strada statale 345 delle Tre Valli. Dal 2014 esiste la A35-BreBeMi che serve la zona sud-ovest della provincia (la bassa bresciana occidentale).\nLa provincia di Brescia possiede inoltre una rete ciclopedonale di circa 300\u00a0km.\nAutostrade:\nStrade statali:\nStrade provinciali.\nL'attuale patrimonio stradale della provincia, comprese le strade ex statali in applicazione del decreto legislativo n. 112 del 1998, conta un totale di 130 strade.\nTrasporto su rotaia.\nIl principale nodo ferroviario \u00e8 la stazione di Brescia, posta sulla direttrice Milano-Venezia, da cui dipartono anche le tratte verso Cremona, verso Parma e verso Lecco. Dalla stazione si diparte anche la ferrovia Brescia-Iseo-Edolo che serve la zona del Sebino e della Valcamonica.\nDal 2013 \u00e8 presente nel capoluogo una linea di metropolitana leggera.\nIn passato, in provincia erano attive una rete tranviaria urbana ed una extraurbana dismesse negli anni quaranta e cinquanta del XX secolo.\nTrasporto pubblico su gomma.\nIn ottemperanza alla Legge Regionale n. 22 del 29 ottobre 1998 sulla riforma del Trasporto Pubblico Locale, l'amministrazione provinciale ha provveduto a suddividere la Provincia in quattro sottoreti, o comparti, di trasporti pubblici automobilistici:\nLe prime tre sottoreti sono state attribuite dagli enti locali (comune di Brescia, per la prima sottorete, e amministrazione provinciale per le altre due) tramite gara d'appalto. In particolare:\nLa quarta sottorete attualmente non \u00e8 stata ancora attribuita, in quanto \u00e8 stato sospeso il bando di assegnazione. Il servizio automobilistico della zona viene attualmente esercitato dalla Ferrovie Nord Milano Autoservizi in regime provvisorio di proroga della concessione precedente.\nTrasporto aereo.\nIn provincia \u00e8 presente l'aeroporto di Brescia-Montichiari, sebbene utilizzato principalmente per voli postali e cargo, accoglie altres\u00ec voli per passeggeri.\nTrasporto lacustre.\nSul lago di Garda e sul lago d'Iseo \u00e8 attivo un sistema di trasporti lacustre che si avvale di traghetti, aliscafi e catamarani.\nEcologia.\nRaccolta differenziata.\nDati sulla percentuale di raccolta differenziata:\nAmministrazione.\nIl Presidente della Provincia in carica \u00e8 Samuele Alghisi (Partito Democratico), Sindaco di Manerbio.\nComuni.\nAppartengono alla provincia di Brescia i seguenti 205 comuni:\nComuni pi\u00f9 popolosi.\nDi seguito \u00e8 riportata la lista dei dieci comuni maggiormente popolati della provincia, ordinati per numero di abitanti (dati: Istat 30/9/2021):\nIl comune meno popoloso \u00e8 Magasa, con solo 106 abitanti.\nSport.\nLa provincia di Brescia \u00e8 attiva e presente in diversi sport.\nNel 2011, a Lonato del Garda, si \u00e8 svolta la 13\u00aa edizione di Coppa del Mondo di Scherma Paralimpica organizzata dalla Associazione Villa Dei Colli Lonato Onlus dalla World Cup ASD Onlus. La competizione \u00e8 riconosciuta da anni quale appuntamento pi\u00f9 ambito nel mondo della scherma e vede mediamente la partecipazione di 20 nazioni.\nGastronomia.\nLa provincia di Brescia conta molti piatti tipici, tra cui:\nAltri piatti della gastronomia bresciana, serviti con i molti vini DOC della provincia, sono: la grigliata, la gallina ripiena, l'uovo al tegamino con molto burro \"nero\", la bistecca di cavallo, il panino con salamina, lo spezzatino ai funghi, la cacciagione, la trota, la minestra di riso con le erbe, la pastasciutta al salm\u00ec (di lepre o di cinghiale), le ossa di maiale (lessate) e la polenta in accompagnamento.\nLa provincia \u00e8 caratteristica per la produzione di diversi formaggi, tra cui: Bag\u00f2ss, Nostrano Valtrompia, Silter, Tombea, le formaggelle delle valli, la Rosa Camuna e i caprini della Val Camonica, la robiola, lo stracchino, il gorgonzola e il Grana Padano.\nPur non essendo una pietanza, si segnala l'aperitivo bresciano per antonomasia: il pirlo."}
{"id": "3296", "revid": "1438119", "url": "https://it.wikipedia.org/wiki?curid=3296", "title": "Provincia di Catania", "text": "La provincia di Catania (\"pruvincia ri Catania\" in dialetto catanese), successivamente \"provincia regionale di Catania\", amministrativamente denominata dal 2014 \"citt\u00e0 metropolitana di Catania\" in seguito alla soppressione delle province, \u00e8 stata una delle nove province siciliane, con abitanti e una superficie di 3.574\u00a0km\u00b2 comprendente 58 comuni. In ottemperanza alla legge regionale del 4 agosto 2015, la provincia di Catania ha cessato di esistere per essere sostituita dalla citt\u00e0 metropolitana di Catania.\nAffacciata a est sul mar Ionio, confinava a nord con la provincia di Messina (limite segnato in buona parte dal corso del fiume Alcantara), a ovest con la provincia di Enna e la provincia di Caltanissetta, a sud con la provincia di Ragusa e la provincia di Siracusa.\nL'ex provincia di Catania ospita tre siti, pi\u00f9 precisamente le citt\u00e0 di Catania, Caltagirone e Militello in Val di Catania, dal 2002 insigniti del titolo di Patrimonio dell'umanit\u00e0 da parte dell'UNESCO, insieme con il Val di Noto, oltre che il Vulcano Etna, che si fregia del medesimo titolo. come \"Bene Etno Antropologico Patrimonio dell'Umanit\u00e0\" della citt\u00e0 di Catania nel mondo per la Festa di Sant'Agata.\nGeografia fisica.\nIl territorio \u00e8 caratterizzato da una grande variet\u00e0 di paesaggi orograficamente differenti e comprende, la maggior parte della Piana di Catania, la pi\u00f9 vasta pianura della Sicilia e l'Etna, il pi\u00f9 elevato monte dell'isola e pi\u00f9 alto vulcano attivo europeo con 3.343 metri di altezza s.l.m. \u00c8 stata anche la provincia siciliana con uno dei pi\u00f9 vasti bacini idrografici, costituito da consistenti tratti del fiume Simeto e dei suoi affluenti, il Salso, il Dittaino e il Gornalunga, tutti e quattro condivisi con la provincia di Enna.\nA nord era delimitata dal corso del fiume Alcantara, che segnava il confine con la provincia di Messina; il confine seguiva poi una piccola parte dell'ampio Parco dei Nebrodi (situato quasi del tutto in provincia di Messina) con la Riserva naturale Lago Trearie, ai piedi dell'omonimo monte (1.609\u00a0m). Comprendeva la Riserva naturale orientata della Timpa in territorio di Acireale, nonch\u00e9 la Riserva naturale Fiume Fiumefreddo.\nAndando verso l'interno dell'isola, l'ex provincia \u00e8 incorniciata dalle catene montuose dei Monti Erei e dei Monti Iblei a ridosso dei quali si alternano calanche desertiche e fertili terre come quelle della Piana di Catania.\nLa zona che contorna il vulcano \u00e8 caratterizzata da boschi di castagno e ombrose pinete e dalla rigogliosa, anche se molto ridotta dall'esasperata urbanizzazione degli anni passati, vegetazione del Parco dell'Etna e, ancora, dalle rarefatte atmosfere del deserto lavico delle alte quote con le nere sciare e il giallo delle ginestre. A ovest del vulcano si trova la Riserva naturale ingrottato lavico del Simeto; il corso del fiume, dopo aver contornato la riserva, piega decisamente a est verso il mare e la sua foce costituisce parte della Riserva naturale Oasi del Simeto.\nProcedendo verso l'interno si incontrano i brulli paesaggi caratteristici della Sicilia centrale, con terreni gessoso-solfiferi, alternati a macchie di arbusti, zone a pascolo e a seminativo.\nI fiumi.\nL'ex provincia di Catania \u00e8 interessata dal pi\u00f9 grande bacino idrografico della Sicilia costituito dal fiume Simeto e dagli affluenti Gornalunga e Dittaino; si tratta di un bacino di oltre 4.300\u00a0km quadrati che si snoda nella Piana di Catania provenendo dai monti Erei e dalle pendici dei Nebrodi. La portata del bacino \u00e8 nel complesso molto variabile a seconda delle stagioni e della piovosit\u00e0 per lo pi\u00f9 scarsa della Sicilia interna. Dagli stessi Nebrodi proviene anche il fiume Alcantara che segna il confine nord dell'ex provincia; quest'ultimo bacino \u00e8 invece ben alimentato in tutte le stagioni, raccogliendo acqua dalle sorgenti etnee ben nutrite dal lento scioglimento delle nevi.\nUna particolarit\u00e0 dell'ex provincia \u00e8 quella dei fiumi sotterranei: il fiume Amenano seppellito dall'eruzione del 1669, il fiume Ognina (o Lognina) anch'esso coperto dalla lava fluita, nel 1381, da un cratere apertosi all'altezza di Mascalucia e il fiume Aci sul quale anticamente fiorirono tante leggende, citato ancora con le relative misure da Idrisi, il geografo di corte di re Ruggero nel suo \"Il libro di Ruggiero\", che scomparve in seguito alla spaventosa eruzione del 1169, la stessa che sald\u00f2 alla terraferma il castello di Aci, oltre al gi\u00e0 citato Alcantara che ha scavato il proprio alveo su una colata lavica forse originata dal cratere di Mojo Alcantara (ME) o pi\u00f9 probabilmente dal versante nord dell'Etna.\nI laghi.\nIl territorio dell'ex provincia di Catania, pur essendo percorso dal pi\u00f9 grande bacino fluviale dell'Isola, non ha grandi laghi. Possiede tuttavia alcuni interessanti laghi naturali che sono racchiusi per lo pi\u00f9 all'interno di aree protette.\nIl territorio attualmente delimitato come Riserva naturale Oasi del Simeto \u00e8 quel che resta di un pi\u00f9 vasto ecosistema palustre che comprendeva diverse zone umide, quella di Agnone, quella di Valsavoia (Lentini) e quella di Pantano di Catania. Sono oggi sopravvissuti all'antropizzazione dell'area:\nNell'area catanese del Parco dei Nebrodi:\nA sud di Randazzo, a nord-ovest dell'Etna:\nNei pressi di Palagonia inoltre vi sono i due laghetti mefitici di \"Naft\u00eca\", noti fin dall'antichit\u00e0 perch\u00e9 legati al culto delle divinit\u00e0 dette \"I Palici\".\nOltre a questi laghi naturali vi sono anche due laghi artificiali di sbarramento fluviale:\nI monti.\nL'ex provincia di Catania non ha grandi catene montuose, n\u00e9 alte montagne; l'unica montagna degna di tale nome \u00e8 il vulcano Etna che \u00e8 il pi\u00f9 grande vulcano europeo e la pi\u00f9 elevata vetta della Sicilia. Esso, con la sua mole e il suo complesso e completo ecosistema costituisce il massiccio montuoso maggiore dell'isola; con le sue nevi contribuisce ad alimentare l'Alcantara, il Simeto con alcuni suoi affluenti e le sorgenti d'acqua potabile di una vasta area circostante. Il resto dell'ex provincia, fatta eccezione per l'area facente parte della piana di Catania, \u00e8 a prevalenza collinare con cime ondulate che sfiorano appena i 700 metri di altezza e ci\u00f2 solo a ridosso dell'avanpaese ibleo con rilievi a prevalenza calcarea e fenomeni carsici, e dei monti Erei a prevalenza gessoso-zolfifera.\nIl mare.\nIl Mar Ionio lambisce, per tutta la sua lunghezza, la costa dell'ex provincia di Catania per oltre 65 chilometri. Si alternano spiagge di sabbia e ghiaia e scogliere basaltiche, soprattutto fra Acireale e Catania. Dal porto di Catania verso Siracusa ha inizio la spiaggia della Plaia, un arenile di sabbia fra i pi\u00f9 belli del Mediterraneo dove depongono le loro uovo le tartarughe del genere Caretta Caretta. Al centro di questa costa \u00e8 inserito il Golfo di Catania che va da Aci Castello fino ad Augusta nella costiera Siracusana dello Ionio. Molto caratteristici sono i centri rivieraschi presenti nella Timpa acese e i centri di Aci Castello e la sua frazione Aci Trezza.\nIl clima.\nL'ex provincia di Catania offre una grande variet\u00e0 climatica in conseguenza dell'altitudine e della vicinanza o lontananza dalla costa.\nNelle zone etnee e sulle propaggini dei Nebrodi \u00e8 frequente la neve al di sopra dei 1.200 metri s.l.m. nel periodo invernale e le precipitazioni, nel loro complesso, raggiungono anche i 1.300\u00a0mm. Per contro, le zone della Piana di Catania hanno un regime di semi-aridit\u00e0 con precipitazioni modeste e per lo pi\u00f9 concentrate durante la stagione autunnale sotto forma di nubifragio. Ci\u00f2, nel passato, era causa di disastrose alluvioni che rendevano molte zone impraticabili e formavano estese paludi nelle aree prossime alla costa jonica.\nLe temperature medie annue si mantengono tra 17 e 19\u00a0\u00b0C. L'area pianeggiante presenta inoltre una forte escursione termica notte-giorno in tutte le stagioni; ci\u00f2, a volte, \u00e8 causa di intense nebbie improvvise che avvolgono tutta l'area sud-occidentale della provincia. Questa \u00e8 una delle zone pi\u00f9 calde della Sicilia, d'estate infatti la temperature medie di Catania e dei paesi dell'hinterland si aggira sui 35\u00a0\u00b0C e durante le intense ondate di calore la temperatura sfiora i 48\u00a0\u00b0C. L'opposto avviene durante le serene notti invernali quando il termometro riesce a scendere fino a -5\u00a0\u00b0C anche in pianura (una vera eccezione per l'isola).\nPopolazione.\nI dieci comuni pi\u00f9 popolosi dell'ex provincia sono, in ordine:\nTrasporti e collegamenti.\nCollegamenti stradali.\nStrade.\nIl territorio della cessata provincia \u00e8 attraversato in senso nord-sud dall'autostrada A18, Messina-Catania, a pedaggio con caselli, nel territorio di pertinenza, a Fiumefreddo, Giarre, Acireale e San Gregorio di Catania e in senso est-ovest dall'A19, Catania-Palermo, gestita dall'ANAS con libero utilizzo; gli svincoli ricadenti nel territorio sono quelli di Catania Zia Lisa, Tangenziale di Catania, Motta Sant'Anastasia e Sferro-Patern\u00f2.\nLe citate autostrade A18 e A19 sono connesse tra loro mediante la tangenziale di Catania che le collega anche all'autostrada Catania-Siracusa e alla SS 114, alla SS 192 per Enna e alla SS 385 in direzione Caltagirone (nella Sicilia centrale), alla SS 417 per Caltagirone e Gela e alla SS 194 per Ragusa. Queste strade costituiscono il complesso viario pi\u00f9 importante dell'ex territorio provinciale.\nStrade statali.\nL'ex provincia \u00e8 attraversata da una rete viaria i cui assi fondamentali sono la SS 114 Messina \u2013 Catania \u2013 Siracusa, che si snoda principalmente lungo la costa ionica attraversando luoghi di incomparabile bellezza come la Timpa di Acireale e l'Oasi del Simeto, e la SS 121 Catania \u2013 Enna \u2013 Palermo, che si inoltra in direzione ovest verso l'interno attraversando grossi centri come Misterbianco, Patern\u00f2, Adrano e costeggiando, inoltre il parco commerciale Etnapolis di recente costruzione (2005).\nLe strade statali che attraversano l'ex provincia di Catania sono:\nIl trasporto pubblico su strada viene assicurato da 20 aziende di trasporto su autobus, di cui alcune di grande rilevanza regionale come Etna Trasporti e Ferrovia Circumetnea (autoservizi). Tra queste anche l'AMT di Catania che assicura il trasporto pubblico in diversi comuni dell'area metropolitana e nel capoluogo in particolare. AST offre servizio di trasporto pubblico urbano nei comuni di Caltagirone, Acireale e Patern\u00f2.\nCollegamenti ferroviari.\nFerrovie principali.\nL'asse ferroviario pi\u00f9 importante \u00e8 costituito dalla linea Messina\u2013Siracusa, a trazione elettrica e in parte a doppio binario, nella tratta interessante l'ex provincia, tra le stazioni di Catania Acquicella e Bicocca e tra quelle di Catania Ognina e Fiumefreddo.\nDalla stazione di Bicocca si dirama la ferrovia a semplice binario elettrificata per le stazioni di Enna, Caltanissetta Centrale, Agrigento Centrale e Palermo Centrale. Da tale linea, da Motta Sant'Anastasia si dirama la linea secondaria, dismessa e usata solo per tradotte merci, verso Patern\u00f2 e Regalbuto. Quest'ultima fino alla met\u00e0 degli anni settanta aveva un notevole traffico dovuto alla spedizione di agrumi dalle stazioni di Carcaci, Mandarano, Schettino, Patern\u00f2 e Agnelleria, verso i mercati del nord Italia e dell'Europa continentale.\nNella diramazione sulla Catania-Siracusa ha origine la linea per Caltagirone e Gela che attraversa in direzione sud-ovest tutto l'ex territorio provinciale. La linea \u00e8 interrotta sine die a causa del crollo di un ponte poco oltre Caltagirone; ci\u00f2 ha accentuato il calo del traffico pendolare, un tempo molto consistente da Caltagirone, Grammichele, Militello e Scordia e il crollo della spedizione di agrumi da Scordia e la deviazione dei treni merci da, e per, il polo petrolchimico di Gela.\nImportante per il traffico pendolare e turistico, la ferrovia Circumetnea, partendo da Catania Borgo effettua tutto il periplo dell'Etna fino a Riposto collegando al capoluogo grossi centri come Misterbianco, Patern\u00f2, Adrano, Bronte e Randazzo.\nMetropolitane e linee suburbane.\nLa carenza di servizi su rotaia nell'ambito dell'ex provincia ha determinato un sempre pi\u00f9 massiccio uso del mezzo privato, cio\u00e8 l'autovettura. Ogni giorno, da ogni direzione, lungo le poche infrastrutture viarie dell'ex provincia, si riversano sul capoluogo centinaia di migliaia di veicoli d'ogni tipo determinando ingorghi sempre pi\u00f9 incontrollati e imprevedibili; ci\u00f2 ha messo in luce la sempre pi\u00f9 urgente necessit\u00e0 di un trasporto di massa e pendolare moderno ed efficiente e sono nati vari progetti di costruzione di ferrovie suburbane e metropolitane:\nCollegamenti aerei.\nL'aeroporto internazionale di Catania-Fontanarossa, dal 5 maggio 2007 intitolato a Vincenzo Bellini, \u00e8 il pi\u00f9 trafficato aeroporto del Sud Italia. In tale data \u00e8 stata inaugurata la nuova aerostazione, costruita a fianco della precedente che era intitolata a Filippo Eredia. L'aeroporto assicura il collegamento del territorio con i maggiori aeroporti d'Italia e diversi scali europei. Il volume di traffico supportato lo colloca al terzo posto per traffico nazionale e al sesto posto per traffico totale. Adiacente a esso si trova l'eliporto della Marina Militare Italiana.\nCollegamenti marittimi.\nL'ex provincia si avvale principalmente di un porto artificiale che, per le sue dimensioni non molto grandi ha un'operativit\u00e0 limitata. Il porto mantiene, tuttavia, un buon traffico commerciale e merci ed \u00e8 collegato regolarmente con i porti di:\ne con porti internazionali in Europa, Africa, Asia e Oceania. \u00c8 collegato anche con traghetti a servizio passeggeri e trasporto auto per:\nUna linea di catamarano lo collega con Malta. \u00c8 in corso di sviluppo l'utilizzo come porto turistico, con un progetto abbastanza fantasioso di demolizioni degli archi della ferrovia per riportare le banchine a ridosso delle vecchie mura di Catania.\nIl secondo porto, per importanza \u00e8 quello di Riposto, con un piccolo traffico commerciale e peschereccio. Un recente progetto in avanzato stato di realizzazione lo ha riqualificato come porto turistico a servizio dell'area catanese e di quella taorminese; esso rappresenta il pi\u00f9 grande porto turistico della Sicilia e uno dei pi\u00f9 grandi del sud Italia.\nNumerosi e caratteristici sono i porti delle frazioni a mare di Acireale, come Pozzillo, Stazzo, Santa Tecla e Santa Maria la Scala; quest'ultima localit\u00e0 \u00e8 un borgo marinaro ai piedi della Timpa in cui d'estate \u00e8 possibile godere del mare pi\u00f9 pulito dello Ionio, anche per il fondale ricco di numerose variet\u00e0 coralline. I fondali custodiscono il relitto della nave da guerra italiana \"Terni\", affondata dagli inglesi durante la seconda guerra mondiale. Altri porti, turistici e da pesca, sono quelli di Acitrezza, di Ognina e San Giovanni li Cuti a Catania.\nStoria.\nI primi nuclei urbani.\nL'area dell'ex provincia di Catania risulta abitata in innumerevoli siti sin dalla notte dei tempi. Tracce di insediamenti preistorici si ritrovano dappertutto alle pendici dell'Etna nelle zone costiere e lungo le valli del Simeto e dei suoi affluenti, nel calatino e sulle alture circostanti gli Erei e gli Iblei. Quasi tutte le citt\u00e0 e i paesi odierni mostrano evidenti o presunte tracce di insediamenti Sicani e poi Siculi; ma \u00e8 del periodo greco che tutta l'ex provincia mostra evidenti le tracce, storiche e archeologiche, dello splendore raggiunto. Il periodo successivo, quello romano, che mir\u00f2 soprattutto a trasformare l'isola in \"granaio di Roma\", anche a causa delle pesanti imposizioni tributarie, port\u00f2 a un impoverimento del territorio nel suo complesso. Un certo sviluppo si ebbe a partire dal tardo impero romano dopo la concessione della cittadinanza romana ai siciliani nel 212 e viene testimoniato dai resti di acquedotti e terme, dalle vestigia di Catania, come l'Anfiteatro e il Teatro Romano.\nFino alla fine del Settecento l'economia dell'ex provincia catanese aveva un suo mercato con interessi extraprovinciali, nel campo delle coltivazioni cerealicole e del grano, della coltivazione della vite e della produzione del vino, dell'allevamento dei bovini e nel campo dell'allevamento del baco per la produzione della seta, di cui sono testimonianza i sopravvissuti alberi di gelso nero e bianco, ancor oggi presenti nel territorio. Anche la citt\u00e0 cominciava a crescere dal punto di vista demografico, con l'immigrazione di intere famiglie provenienti dall'interno dell'isola in cerca di lavoro nelle varie attivit\u00e0 che fornivano la manodopera necessaria producendo sviluppo e ricchezza. Durante il XVII secolo l'ex provincia fu colpita da due tremende sciagure: la colata lavica del 1669 che giunse sino al capoluogo (coprendo fra l'altro i centri di Nicolosi, Fenicia Moncada (Belpasso) e Misterbianco) e il terribile terremoto del 1693 che cancell\u00f2 i due terzi della popolazione di Catania, Trecastagni, Pedara, Occhiol\u00e0 (oggi Grammichele), altri centri ebbero moltissime vittime ma quasi tutti vennero accomunati da una distruzione delle costruzioni e degli opifici pressoch\u00e9 totale. La ricostruzione e la politica, attuata dai governanti di allora, della concessione di terre e di sgravi fiscali permisero la rinascita dell'ex provincia che manifest\u00f2 una vitalit\u00e0 inaspettata. Ripresero cos\u00ec i commerci e le coltivazioni.\nIl 24 febbraio 1853 incominciava l'attivit\u00e0 la \"Camera consultiva commerciale\" di Catania in un contesto difficile quale lo era quello burocratico del governo borbonico. Le sue iniziative e le sue pressioni portarono al potenziamento delle infrastrutture essenziali delle poste, delle banche e dei collegamenti marittimi e stradali (al tempo era molto difficile la comunicazione via terra anche con Messina e Siracusa). Nello stesso periodo venne tentata, con la costituzione di una \"Societ\u00e0 di irrigazione del Simeto\" del barone Spitaleri, la coltivazione del cotone in alcune zone della Piana di Catania e la coltivazione del riso, ma soprattutto quest'ultima si rivel\u00f2 un'iniziativa poco felice e la societ\u00e0 nel 1859 and\u00f2 fallita. L'attivit\u00e0 imprenditoriale cerc\u00f2 allora altre alternative introducendo nelle aree provinciali pi\u00f9 idonee la coltivazione su vasta scala degli agrumi, trasformando ampie zone fino ad allora coltivate a vigneto.\nL'unit\u00e0 d'Italia.\nDurante l'impresa dei Mille la citt\u00e0 di Bronte fu teatro di un episodio controverso, noto come la \"Rivolta di Bronte\".\nNell'agosto del 1860, i contadini di Bronte si ribellarono occupando le terre dei latifondisti, dando credito alle promesse di equa ripartizione delle terre da parte di Garibaldi. La rivolta fu soppressa nel sangue da Nino Bixio forse perch\u00e9 timoroso di un'eventuale rivoluzione repubblicana.\nA seguito dell'unificazione d'Italia con la creazione della provincia etnea del nuovo regno, con R.D. n. 929 del 16 ottobre 1862, anche la Camera consultiva di commercio venne trasformata in \"Camera di Commercio ed Arti\" e nel dicembre dello stesso anno istituita la Borsa valori. Fu un risultato brillante per l'economia della provincia attirando gli investimenti di finanzieri del pi\u00f9 ricco nord Europa interessati all'attivit\u00e0 mineraria zolfifera che facendo capo al porto di Catania ne permetteva l'agevole esportazione. Vennero quindi impiantate banche e finanziati progetti di ferrovie minerarie. La crescita economica e sociale si riscontrava soprattutto nel capoluogo, Catania che alla fine dell'Ottocento appariva dotata di una veste cittadina molto elegante, pur con differenze macroscopiche riguardo ai quartieri di sud-ovest, quelli classici dell'immigrazione della manodopera. Gli anni settanta del XIX secolo vedono Catania divenire la capitale dello zolfo isolano; le ferrovie attirano ormai sulla citt\u00e0 e sul suo porto anche gli zolfi di Villarosa che prima venivano trasportati ad Agrigento e anche grazie a questo il porto di Catania ottiene la categoria di porto di 1\u00aa classe in virt\u00f9 del volume di merci movimentate. Oltre 20.000 tessitori ormai lavoravano nelle filande del capoluogo, immigrati da tutta la provincia e il Banco di Sicilia vi apr\u00ec la sua prima filiale. La popolazione di Catania pass\u00f2 dai 52.000 abitanti del 1834 ai 101.000 del 1881. Un rapporto del 1887 del Gentile Cusa registra l'assenza di emigrazione verso l'estero dal \"catanese\", a differenza del resto della Sicilia.\nVerso la fine del secolo, anche grazie all'apporto di capitale straniero e ai finanziamenti delle banche, si svilupparono le raffinerie di zolfo e le industrie chimiche a esso collegate, le attivit\u00e0 molitorie, come i grandi Mulini Prinzi che importavano grano ed esportavano farine; il cotonificio De Feo impiegava oltre 480 addetti e nel 1897 produceva 1 500\u00a0kg di filati al giorno; estesa era anche la produzione di mobili e di carrozze. La fine del secolo vide anche la costruzione della Ferrovia Circumetnea che trasportava merci e viaggiatori dalle zone attorno all'Etna verso Catania e il suo porto e contribuiva all'export dei vini etnei tramite il porto di Riposto. Vengono anche approntati progetti di linee tranviarie a servizio delle zone minerarie come la tranvia a vapore Raddusa Scalo-Assoro Scalo-Sant'Agostino e in seguito la tranvia elettrica Catania-Acireale.\nL'industrializzazione del XX secolo.\nNei primi decenni del Novecento il movimento complessivo delle merci nel porto, indice di sviluppo e benessere della provincia e dell'area siciliana orientale, era in netta crescita e Catania divenne il riferimento economico dell'intera Sicilia con lo sviluppo nel campo industriale, nelle concerie e nel tessile, ma soprattutto nella raffinazione e commercializzazione dello zolfo che proveniva dall'interno e gravitava per la maggior parte nel capoluogo tanto da far parlare di Catania come della \"Milano del Sud\". Secondo una statistica di fine secolo la provincia di Catania esportava zolfi, cereali e frutta dal porto di Catania e vini dal porto di Riposto verso le destinazioni di U.S.A., Francia, Austria e Gran Bretagna e importava cotone grezzo e ferro dalla Gran Bretagna, pelli per le concerie dalla Francia, lana da Austria e Francia, grano dalla Russia e alcool dagli Stati Uniti.\nLo scoppio della prima guerra mondiale fece crollare rapidamente il traffico mercantile a causa della chiusura dei mercati orientali Impero ottomano interessati dall'economia catanese e del traffico marittimo con l'Austria. La citt\u00e0 e l'intera provincia entrarono quindi in una seria crisi. Anche il commercio dello zolfo andava sempre pi\u00f9 ridimensionandosi a causa della concorrenza dello zolfo del Texas prodotto con metodi pi\u00f9 moderni e a costi inferiori.\nIl primo dopoguerra.\nNel primo dopoguerra vennero individuati alcuni punti fermi per il rilancio dell'economia con un vasto programma di bonifiche e raccolta e canalizzazione dell'acqua d'irrigazione e nella produzione indispensabile di energia elettrica. Vennero quindi approntate e messe in opera le bonifiche del Pantano d'Arci, del Biviere di Lentini, e del corso dell'alto Simeto. Importanti fattori di ripresa dello sviluppo furono inoltre gli interventi di riassetto del porto di Catania con la costruzione del nuovo molo centrale e di attrezzature per il carico e lo scarico delle navi.\nIl periodo fascista produsse comunque globalmente una terziarizzazione della societ\u00e0 catanese e a una stagnazione produttiva della provincia, anche a causa della perdita dei suoi commerci verso i paesi esteri, con i quali le relazioni diventavano sempre pi\u00f9 difficili a causa dell'embargo e dalla perdita dei mercati orientali seguita ai mutati assetti politici del dopoguerra.\nNel 1927 la provincia di Catania venne anche decurtata di una parte del suo territorio nell'ambito della creazione della nuova provincia di Castrogiovanni (poi Enna) perdendo la sua giurisdizione sui comuni della sponda occidentale del Simeto fino a Nicosia e della Piana di Catania oltre Catenanuova.\nNel novembre del 1928 un'eruzione dopo aver minacciato i centri di Sant'Alfio e Nunziata, invest\u00ec e sommerse Mascali. L'eruzione provoc\u00f2 ingenti danni all'economia agricola e la chiusura della tratta della Ferrovia Circumetnea e della direttrice Catania-Messina delle ferrovie e la strada carrabile statale. La cittadina mascalese venne quindi interamente ricostruita in un'area adiacente, nello stile dell'allora nascente regime fascista.\nIl secondo dopoguerra.\nIl secondo conflitto mondiale interess\u00f2 particolarmente l'area dell'ex provincia quando, a seguito dello sbarco in Sicilia, da parte delle truppe statunitensi nel 1943, fu sottoposta a intensi e disastrosi bombardamenti alleati che distrussero gravemente le infrastrutture portuali e ferroviarie nelle due direttrici fondamentali Catania \u2013 Palermo e Catania \u2013 Messina e Siracusa. Bombardati e distrutti anche gli aeroporti di Catania, Gerbini e Vizzini. La dura resistenza prima alla piana di Catania e poi sull'asse Troina \u2013 Randazzo \u2013 Mar Ionio (direttrice della ritirata della divisione tedesca di SS \"G\u00f6ring\") oltre a migliaia di vittime di entrambe le parti lasci\u00f2 il territorio provinciale e cittadino in condizioni disastrose. Proprio il territorio provinciale vide perpetrarsi la prima rappresaglia nazista nei confronti della popolazione civile italiana: la Strage di Castiglione.\nDopo il greve periodo dell'occupazione alleata, nel quale si pens\u00f2 piuttosto alla sopravvivenza e nel quale ebbero origine attivit\u00e0, non proprio pulite di mercato nero, inizi\u00f2 la ricostruzione. La fine del regime e il caos politico seguito alla caduta di Mussolini, fecero risorgere le istanze autonomiste e proprio Catania divenne una delle roccaforti dell'EVIS. L'esercito autonomista, che aveva la sede operativa nel capoluogo, vi organizz\u00f2 la lotta armata e i sabotaggi sino al 17 giugno 1945, quando, in uno scontro a fuoco con i carabinieri in contrada \"Murazzu ruttu\" (Randazzo) veniva ucciso Antonio Canepa, insieme con altri due esponenti.\nLa I legislatura dell'Italia repubblicana fu caratterizzata dall'opera di ricostruzione e dalla realizzazione di un piano di riforme. La legge n. 43 del 28 febbraio 1949, tramite il \"Piano INA-Casa\", favor\u00ec il rilancio dell'attivit\u00e0 edilizia, la riduzione della disoccupazione con la costruzione di alloggi popolari.\nUn'altra riforma fu quella agraria del 1950 predisposta da Antonio Segni, ministro dell'Agricoltura che il 27 dicembre, la Regione Siciliana, con un'altra legge di riforma, adegu\u00f2 al territorio dell'isola. Vennero espropriati ettari ed ettari di terreni realizzando cos\u00ec uno degli obiettivi politici di De Gasperi: creare una classe di piccoli proprietari, migliorare le arcaiche condizioni dell'agricoltura in alcune parti del paese.\nLa Cassa per il Mezzogiorno fu l'altra riforma approvata all'inizio degli anni cinquanta. Il disegno di legge, che fu deliberato dal Consiglio Nazionale della Democrazia Cristiana presieduto da don Luigi Sturzo, produsse la legge 10 agosto 1959, n. 646. Essa prevedeva un programma finalizzato di lavori pubblici per un decennio e individuava, come priorit\u00e0, la sistemazione idraulico-forestale e la bonifica, anche per favorire la riforma fondiaria e assicurare lo sviluppo del meridione.\nVennero cos\u00ec costituiti consorzi ed enti di bonifica per completare i mai finiti progetti dell'anteguerra; Il \"consorzio di bonifica del Simeto\" rese utilizzabili nuove aree da coltivare, canalizzando le acque irrigue e regol\u00f2 il corso dei fiumi principali che straripando periodicamente riformavano i pantani di sempre, nella Piana di Catania. Negli anni cinquanta nacque la Zona industriale di Catania in quello che era stato il Pantano d'Arci, l'edilizia inizi\u00f2 a svilupparsi su larga scala costituendo le basi per un settore ancor oggi trainante attraendo tuttavia sempre pi\u00f9 popolazione, in cerca di lavoro, verso la citt\u00e0 di Catania. A seguito della riforma agraria vennero spezzettati i vecchi latifondi e costruite migliaia di case coloniche nella piana di Catania; tuttavia l'esiguit\u00e0 dei frazionamenti non sortir\u00e0 l'effetto sperato e molte case coloniche verranno abbandonate non molti anni dopo a causa dell'emigrazione verso il nord Italia e spiccatamente a Milano e a Torino. Le aree ricche saranno ancora quelle della produzione agrumaria della zona pedemontana dell'Etna e delle colline a sud della piana.\nPresidenti della provincia di Catania.\nCon l'unit\u00e0 d'Italia la provincia di Catania, come tutte le province italiane, fu affidata a un prefetto. Solo dal 1889 il presidente della deputazione provinciale fu scelto dal Consiglio provinciale, che era un organismo distinto: elenchi che mischino i due organi sono totalmente erronei.\nDal 19 ottobre 1946 a capo della provincia vi fu un commissario prefettizio e si successero Umberto Mondio e Salvatore Ferro, fino al 18 giugno 1947. La provincia venne poi retta da un Delegato Regionale Provvisorio fino al 22 dicembre 1964.\nNel 1964 il governo regionale siciliano decise di creare un consiglio di secondo grado dei liberi consorzi scelti dai consiglieri comunali, e nel 1970 si arriv\u00f2 alla restaurazione della vita democratica nelle province convocando per la prima volta le elezioni, omologandosi al resto d'Italia.\nDurante il mandato di Antonio Torrisi (1984-1986), la Provincia cambi\u00f2 nome in Provincia Regionale con un'operazione puramente lessicale.\nBen pi\u00f9 significativa fu la riforma del 1994 che port\u00f2 all'elezione diretta del Presidente della Provincia:\n \nIl 28 marzo 2014 fu disposta la soppressione delle nove Provincie Regionali, sostituite da \"Liberi Consorzi Comunali \", in seguito all'entrata in vigore della legge approvata dall'Assemblea Regionale Siciliana il 12 marzo 2014. Un'ulteriore legge regionale avrebbe disciplinato compiti e funzioni di questi nuovi Enti, mentre ogni Provincia \u00e8 stata, nel frattempo, retta da un Commissario straordinario nominato dalla giunta regionale. Dal 2015 l'ente \u00e8 stato definitivamente sostituito dalla Citt\u00e0 Metropolitana di Catania, in base alla L.R. 15 del 4 agosto 2015.\nPresidente e Giunta provinciale.\nLa Provincia di Catania \u00e8 stata commissariata come tutte quelle della Sicilia. Per assicurare la continuit\u00e0 amministrativa il prefetto Giuseppe Romano, \u00e8 stato nominato il 2 gennaio 2014 con un mandato bimestrale.\nConsiglio provinciale.\nLa normativa regionale siciliana non prevedeva, a differenza di quella nazionale, l'automatico scioglimento del Consiglio Provinciale nel caso di dimissioni del Presidente. L'intervenuta legge di riforma delle amministrazioni provinciali di Rosario Crocetta ha tuttavia cancellato le elezioni previste per il 2013, causando la decadenza dei consiglieri per scadenza naturale del mandato.\nEconomia.\nLa provincia di Catania presenta una grande variet\u00e0 di attivit\u00e0 economiche e produttive che la rendono la pi\u00f9 attiva e dinamica dell'intera isola.\nAgricoltura.\nL'agricoltura catanese deve la sua prosperit\u00e0 soprattutto alla fertilit\u00e0 del suo suolo. Le grandi opere di bonifica e di assetto idrogeologico fluviale, realizzate nella Piana di Catania e nei suoi fiumi come il Simeto, il Gornalunga e il Dittaino, ne hanno incentivata la produzione cerealicola.\nLa costruzione di laghi artificiali ottenuti con lo sbarramento dei fiumi, per l'utilizzazione delle acque, ha consentito un ulteriore sviluppo delle varie tipologie di coltura.\nLe attivit\u00e0 agricole, anche se progressivamente in riduzione, lenta ma costante, rivestono ancora un ruolo di primo piano. Nel 1961 le aziende agricole della provincia catanese erano censite in 87.091, delle quali 62.166 a conduzione diretta, 17.527 con salariati e compartecipanti e il resto a colonia parziaria appoderata.\nAlla base delle attivit\u00e0 si collocano due colture fondamentali: l'agrumicoltura e la viticoltura. minore rilievo per il gelso nero morus nigra, ingrediente della tipica granita siciliana, oltre alla storica presenza del carrubo Ceratonia siliqua per la produzione di farina di carrube usata in industrie alimentari.\nLa prima si estende intorno al perimetro dell'Etna, soprattutto lungo la costa ionica nell'acese e nel giarrese, a nord della citt\u00e0 di Catania dove \u00e8 prevalente la coltivazione del limone; scendendo verso la Piana di Catania fino ad oltre Catenanuova e abbarbicandosi lungo le colline che la circondano, in particolare nel territorio di Patern\u00f2, si trovano le zone nelle quali invece prevale la coltivazione dell'arancio nelle sue variet\u00e0 a polpa gialla e a polpa rossa.\nFino a qualche decennio fa la coltivazione era soprattutto delle variet\u00e0 \"Tarocco\" e \"Sanguinello\", ma negli ultimi anni, le richieste del mercato hanno orientato le scelte verso degli ibridi selezionati.\nLa vite cresce invece per due terzi lungo i versanti collinari dell'Etna da circa 300\u00a0m s.l.m. a oltre i 1000\u00a0m s.l.m. specialmente nel versante nord. La zona di Solicchiata (Castiglione di Sicilia) \u00e8 la pi\u00f9 importante per la produzione vinicola dell'Etna Rosso doc, vino caratterizzato da un'elevata gradazione alcolica e ottenuto da uve di Nerello mascalese (anche dette \"Negrello\" o \"Niereddu\"). Grandi estensioni di coltura di uva da tavola si trovano nell'area del \"calatino\", soprattutto nella zona di Mazzarrone. Abbastanza diffusa ovunque \u00e8 anche l'orticoltura. Notevole anche la presenza di vivai nell\"'acese\".\nNumerosi prodotti agricoli della provincia sono ben noti in tutt'Italia e all'estero: come le arance a polpa rossa di Patern\u00f2, i fichi d'India di San Cono e di Militello, i limoni verdelli di Aci Catena, le fragole di Maletto, i pistacchi di Bronte e tante altre produzioni agricole.\nIndustria.\nIn campo industriale, la Provincia di Catania ha occupato il primo posto in Sicilia.\nUn forte sviluppo ha assunto l'industria alimentare prevalentemente quella della lavorazione dei cereali, della fabbricazione di conserve alimentari e della produzione di vini da tavola e da dessert oltre che a distillati e liquori in genere.\nImportante \u00e8 anche la produzione chimica con la produzione di concimi chimici e farmaceutica con imprese di rilevanza nazionale e internazionale soprattutto nel campo della produzione dei colliri.\nMa \u00e8 soprattutto l'edilizia che rappresenta il settore industriale pi\u00f9 importante e maggiormente attivo. L'industria edile ha tratto giovamento dallo sviluppo dei lavori pubblici e dall'espansione urbana dei vari centri e del capoluogo etneo.\nLa zona di maggior localizzazione delle attivit\u00e0 industriali dell'ex provincia \u00e8 la zona industriale di Pantano d'Arci, a sud di Catania, ove trovano insediamento attivit\u00e0 del calibro della ST Microelectronics e della Nokia, che in virt\u00f9 di tali insediamenti prestigiosi \u00e8 stata soprannominata Etna Valley; sono presenti anche acciaierie, mobilifici e industrie di trasformazione del legno, industrie ceramico-sanitarie, chimiche e farmaceutiche. Un altro polo importante \u00e8 l'area di Piano Tavola a nord ovest del capoluogo con industrie alimentari e dolciarie, elettrotecniche, meccaniche e agroalimentari sparse anche nella zona ad est del vulcano tra Acireale e Giarre. Da non dimenticare la zona industriale di Misterbianco con aziende di prefabbricati in cemento e di carpenteria metallica, ma recentemente trasformata nel polo commerciale pi\u00f9 importante della provincia etnea. \u00c8 presente un'area industriale presso il comune di Caltagirone, dove producono aziende nel campo della ceramica e della raffinazione alimentare.\nCommercio.\nAncor oggi, importante nei traffici commerciali catanesi \u00e8 il commercio degli agrumi e dei prodotti alimentari che si servono sempre meno dei treni e sempre pi\u00f9 degli autocarri attrezzati.\nIl porto di Catania \u00e8 al servizio dei traffici anche di gran parte della produzione delle province di Siracusa, di Ragusa e di Enna destinata al resto d'Italia e all'estero; tali province utilizzano il porto di Catania anche per le loro importazioni.\nScambi commerciali avvengono con Germania, Francia, Inghilterra e U.S.A., ma sono in crescita anche le destinazioni mediterranee e orientali.\nIl rapporto import-export si attesta a 2:1 a vantaggio delle esportazioni.\nNotevole importanza riveste il commercio al dettaglio, fiorente soprattutto nel capoluogo e nelle principali localit\u00e0 turistiche.\nNegli ultimi tempi la provincia ha favorito la nascita e l'insediamento di grandi centri commerciali, al dettaglio e all'ingrosso che si sono insediati soprattutto nelle aree di Catania sud, Misterbianco, Piano Tavola, Valcorrente, dove \u00e8 sorta Etnapolis, San Giovanni la Punta, Acireale e Giarre calamitando anche un certo indotto di negozi al dettaglio nelle rispettive gallerie e pertinenze e lo stanziamento nelle aree circostanti di attivit\u00e0 produttive e commerciali. Nel Calatino, Caltagirone ospita, all'interno della parte di nuova costruzione del centro urbano, poli commerciali dove locano importanti negozi e supermercati di grandi dimensioni, specie in Viale Europa, il quale \u00e8 anche la principale via del mercato rionale.\nCultura.\nUniversit\u00e0 degli studi di Catania.\nLa provincia di Catania si \u00e8 avvalsa della presenza dell'Universit\u00e0 degli Studi di Catania. La sua istituzione risale al 1434 quando Alfonso d'Aragona eman\u00f2 il privilegio istitutivo assunto nella tradizione dell'Ateneo come la data di fondazione. L'inizio dell'attivit\u00e0 avvenne il 26 luglio 1445.\nL'universit\u00e0 offre oggi ottanta corsi suddivisi nelle 12 Facolt\u00e0, a Catania e nelle sedi decentrate di Ragusa, Siracusa, Enna e Caltanissetta. Dal 1998 \u00e8 attiva la Scuola Superiore di Catania (sostenuta da un Consorzio tra Enti pubblici, aziende private e Istituti di cultura), con l'obiettivo di assicurare a studenti e laureati meritevoli un percorso formativo di eccellenza. Ad Acireale, inoltre, nell'edificio del prestigioso Collegio Pennisi, ha sede una delle cinque sezioni italiane della Scuola superiore della pubblica amministrazione. Caltagirone ha ospitato alcuni corsi di laurea dell'Universit\u00e0 degli Studi di Messina, e oggi \u00e8 ancora sede dell'Istituto di Sociologia \"Luigi Sturzo\".\nScuole superiori.\nGli Istituti Scolastici superiori statali sono presenti nei maggiori centri della provincia; ve ne sono 24 a Catania, 9 ad Acireale, 8 a Patern\u00f2, 7 a Caltagirone e Giarre, 4 a Riposto, 4 ad Adrano, 3 a Biancavilla, Bronte e San Giovanni la Punta, 2 a Belpasso ed uno a Grammichele, Militello, Nicolosi, Randazzo, Santa Maria Di Licodia, e Scordia. Oltre a questi esistono numerose realt\u00e0 scolastiche private che assicurano insieme un'ampia offerta formativa.\nMusica.\nIl rilancio culturale della citt\u00e0 e della provincia \u00e8 passato anche per la musica. Dagli anni settanta-ottanta, sono sorti decine di nuovi cantautori e gruppi musicali, che hanno rilanciato l'immagine della citt\u00e0 in Italia. Il pi\u00f9 importante \u00e8 probabilmente Franco Battiato, le cui sperimentazioni musicali hanno influenzato molti altri autori.\nSuccessivamente sono arrivati Vincenzo Spampinato, i Denovo di Mario Venuti e Luca Madonia, Carmen Consoli, lanciata dalla casa di produzione di Francesco Virlinzi, gli Sugarfree, Mario Biondi e molti altri autori minori. Nella scena rock ottanta-novanta spiccano nomi storici come gli Schizo e gli Archinu\u00e8, autori di un genere pi\u00f9 hard, e poi gli Uzeda e i Flor de Mal, che nacquero negli anni in cui Catania veniva addirittura considerata una Seattle europea. Importante \u00e8 stato anche il lavoro di cantanti popolari come Brigantony, le cui \"opere\" sono oggi riprese dai Brigantini, e ai pi\u00f9 contemporanei Lautari.\nNella musica classica contemporanea meritano menzione i compositori Aldo Clementi e Francesco Pennisi (1934-2000) e gli esecutori Maurizio Ciampi e Francesco Nicolosi.\nTeatro.\nCatania \u00e8 la citt\u00e0 a pi\u00f9 alta densit\u00e0 teatrale della Sicilia. Molteplici le compagnie teatrali che vi operano, sia professionali sia amatoriali. Il pi\u00f9 importante teatro della citt\u00e0 \u00e8 il Teatro Massimo Bellini, costruito dall'architetto Carlo Sada alla fine del secolo XIX e inaugurato nel 1890. Oggi \u00e8 un teatro lirico di tradizione, vanta un'orchestra sinfonica e un coro stabile ed \u00e8 sede di stagione operistica e concertistica. Da alcuni anni dispone della sala del Teatro Sangiorgi che viene utilizzata per concerti di musica da camera e per prove di spettacoli. Molto attivi sono inoltre il Teatro Stabile diretto da Pietrangelo Buttafuoco che ha sostituito Pippo Baudo e il Teatro Metropolitan, nonch\u00e9 il Piccolo Teatro di Gianni Salvo.\nTradizioni popolari.\nFra le tradizioni popolari pi\u00f9 note della provincia di Catania, vi \u00e8 sicuramente quella dell'Opera dei Pupi, che nel 2001 \u00e8 stata dichiarata, dall'UNESCO, patrimonio orale e immateriale dell'umanit\u00e0.\nDialetto.\nNella provincia \u00e8 parlata la lingua siciliana, nella variante orientale non metafonetica.\nTipici del capoluogo una cadenza caratteristica e una forte assimilazione della liquida \"r\" alla \"n\" o alla \"m\" nei gruppi consonantici \"rm\" o \"rn\". I comuni a sud-est e soprattutto Vizzini, Licodia Eubea, Grammichele, Mineo e Mazzarrone sono influenzati dalla parlata ragusana (variante metafonetica sud-orientale) mentre quelli a nord lungo l'Alcantara e specie Calatabiano da quella messinese. Si pu\u00f2 notare nei comuni occidentali, sia a nord sia a sud, influenze di parlata centrale.\nIn alcuni centri sussiste un pi\u00f9 o meno forte sostrato gallo-italica all'interno del siciliano, specie a Randazzo, Patern\u00f2, Caltagirone, Mirabella Imbaccari e San Michele di Ganzaria.\nMiti e leggende.\nIl territorio \u00e8 molto ricco di miti e leggende.\nRadio, riviste e televisioni.\nCatania \u00e8 sede del quotidiano siciliano \"La Sicilia\", il secondo dell'isola, del mensile \"Tribeart - Arte e cultura contemporanea siciliana\" e delle emittenti televisive \"Antenna Sicilia\", \"Telecolor \", \"Video 3\", \"La F\" e \"D Television\". In citt\u00e0 sono inoltre presenti diverse emittenti radiofoniche: alcune a carattere regionale come \"Radio Telecolor\" e \"Radio Sis\", e altre a livello locale quali \"Radio Video 3\", \"Radio Catania\", \"R.S.C.\", \"Studio 90 Italia\", \"Radio Delfino\", \"Antenna Uno\", \"Radio Vulcano\". In passato, era la sede anche delle riviste \"I Siciliani\", \"Il Corriere di Sicilia\" e \"Espresso Sera\" e del canale televisivo \"Teletna\". Oggi quasi tutti i mass media della citt\u00e0 sono in mano a Mario Ciancio Sanfilippo ritenuto il maggiore editore del sud Italia.\nIn provincia sono attive altre emittenti come Ciak Telesud di Patern\u00f2 TVA Televideo Adrano e Radio Studio Italia ad Adrano, Video Star, Radio K2, Top Etna Radio, radio Antenna1 e radio studio 88 a Biancavilla, Canale 9, Rei Tv, Radio Etna Espresso e Radio Aci ad Acireale, Michelangelo TV, Canale 66, TVR Xenon, Tele Pegaso, TeleVita a Caltagirone, e Radio Universal a Giarre.\nLa provincia di Catania nel cinema.\nA Catania gi\u00e0 nel primo decennio del Novecento, agli albori del cinema, sorsero varie case di produzione cinematografica: \"Morgana film\" (da non confondersi con un'omonima societ\u00e0 costituita a Roma, \"Etna film\", \"Katana film\", \"Sicula film\" e \"Jonio film\". Secondo quanto riportato in un articolo del quotidiano \"La Sicilia\" del 1\u00ba marzo 1978, gi\u00e0 nel 1914 Catania era una delle capitali del cinema europeo. La \"Enciclopedia di Catania\" (edizioni Tringale) ricorda il film \"Sperduti nel buio\", diretto dal catanese Nino Martoglio, considerato da alcuni commentatori quale precursore del realismo russo. Il film era ricavato dall'omonimo dramma di Roberto Bracco (1901) e venne prodotto nel 1914 dalla Morgana Film (quella di Roma) con esterni girati a Napoli. I suoi principali interpreti furono attori provenienti dal teatro dialettale siciliano Giovanni Grasso senior e Virginia Balistrieri, tanto che Sciascia, nonostante la sede di produzione e i luoghi delle riprese, lo definir\u00e0 \u00abun film siciliano\u00bb.\n, tra cui: \"Il Benefattore\" e il \"Marchese di Roccaverdina\" entrambi su soggetto di Luigi Capuana, e \"Il cavaliere senza paura\".\nDella \"Katana Film\" si ricordano tra gli altri, \"Il latitante\" e \"La guerra e la moda\" (entrambi con la Balistrieri), della \"Sicula Film\", \"La fidanzata dell'Etna\", \"Pane nemico\" e \"Presentat'arm\" (con Elvira Radaelli) e infine, della \"Jonio Film\", \"Valeria\".\nDa notare che un meccanico dell'Etna Film, Francesco Margiunti, invent\u00f2 due regoli calcolatori per la perforazione della pellicola negativa e positiva, che oggi si trovano al Museo del cinema di Torino.\nLa produzione cinematografica di Catania dur\u00f2 solo pochi anni. Vennero presto favorite e finanziate altre sedi e il settore entr\u00f2 in crisi. Tentativi di rilancio successivi, ma senza seguito, furono quelli di Ugo Saitta nel 1935 \"Clima puro\" e \"Lo voglio maschio\", con Tuccio Musumeci, nel 1971.\nStraordinario esordio alla regia nel 2008, con \"\"un film italiano dal respiro internazionale\",\" per il catanese Daniele Gangemi che con \"Una notte blu cobalto\" (Cobalt blue night), girato interamente a Catania, \u00e8 il primo regista catanese a vincere il premio per la \"Migliore opera prima\" al \"42\u00ba Worldfest International Independent Film Festival\" di Houston in Texas. Gangemi sa raccontare, dote indispensabile per un regista, ma conosce anche la materia che affronta, fatta di sogni, speranze, sentimenti inquieti e voglia di riscatto. A questo si aggiunge un'ottima prova degli attori (su tutti Alessandro Haber nella sua prova migliore e il palermitano Corrado Fortuna in stato di grazia) e la raffinata colonna sonora di Giuliano Sangiorgi dei Negramaro che rendono questo film un cult del cinema indipendente internazionale.\nL'industria cinematografica quindi, pur essendovi nata, non si \u00e8 poi sviluppata a Catania. Solo recentemente la \"Catania Film Commission\" e l\"'Etna Film Commission\", uffici rispettivamente del Comune e della Provincia Regionale, stanno cercando di favorire l'avvio di alcune produzioni cinematografiche in citt\u00e0. Fino a oggi soltanto pochi film sono stati girati in provincia di Catania e qui di seguito ne viene citato l'elenco:\nFilm ambientati a Catania e provincia:\nTurismo.\nIl barocco siciliano di Catania, assieme a quello di Acireale, Caltagirone, Militello in Val di Catania e di altre Citt\u00e0 della Sicilia orientale, \u00e8 stato dichiarato dall'UNESCO, nel 2002, patrimonio dell'umanit\u00e0 appartenente alla zona omogenea del Val di Noto. Questa \u00e8 una delle attrazioni architettoniche per cui \u00e8 famosa la provincia di Catania.\nEssa ha per\u00f2 molte altre bellezze naturali che le dovrebbero, se adeguatamente sfruttate, consentire innumerevoli possibilit\u00e0 di sviluppo settoriale nel campo turistico. Si spazia dalle ampie spiagge della Plaia di Catania, alle nere scogliere laviche della costiera acese i cui fondali, nelle zone di Santa Maria la Scala, Capo Mulini e Aci Trezza, sono un vero paradiso subacqueo per gli appassionati.\nLa creazione del Parco dell'Etna permette agli appassionati la scoperta di un ambiente poliedrico e multiforme dalla vegetazione rigogliosa, in virt\u00f9 della fertilit\u00e0 dei terreni vulcanici, e quantomai vario nei suoi aspetti, con zone climatiche che variano in virt\u00f9 dell'altezza del vulcano, e che in inverno permettono anche ampie possibilit\u00e0 di praticare lo sci e gli sport invernali, FISI grazie ai campi innevati dei versanti sud (Nicolosi) e nord (Linguaglossa).\nL'ospitalit\u00e0 si avvale di una settantina di alberghi e pensioni, situati per lo pi\u00f9 nella zona costiera, in particolare ad Acireale, citt\u00e0 che dispone di oltre 4.000 posti letto, pi\u00f9 della stessa citt\u00e0 capoluogo. Lungo il litorale, dalla foce dell'Alcantara ad Agnone bagni, sono presenti anche numerosi camping marini oltre a quelli montani della zona di Linguaglossa immersi nei boschi dell'Etna.\nIl nuovo porto turistico di Riposto lascia intravedere la possibilit\u00e0 di sviluppo del settore turistico diportistico, perch\u00e9 per la sua posizione \u00e8 anche a supporto dell'area taorminese.\nIl territorio provinciale offre inoltre numerose e pregevoli aziende agrituristiche e zone paesaggistiche di grande bellezza, anche all'interno, soprattutto nel \"calatino\", a Militello, a Vizzini, a Grammichele e a Caltagirone. Non trascurabile \u00e8 anche l'aspetto archeologico con vestigia importantissime di ogni epoca, dalla preistoria al periodo greco e romano come a Patern\u00f2 Acireale, Adrano, Grammichele e Caltagirone; e consistente \u00e8 anche l'aspetto architettonico delle localit\u00e0 del barocco come Acireale e Catania nonch\u00e9 bizantino e normanno a Randazzo a Patern\u00f2 che vanta la bellissima Collina-Belvedere o Rocca normanna, un unicum dell'architettura normanna in Sicilia,\nTuttavia, pur possedendo tutte le caratteristiche necessarie per un importante sviluppo dell'industria del turismo, endemiche carenze strutturali e logistiche non hanno permesso fin'oggi il decollo del settori se non in locali o isolate iniziative felici.\nNel settore archeologico attendono di essere trovate ancora importanti citt\u00e0 siculo-greche, riportate alla luce e valorizzate le vestigia della Catania greca e romana ancora sepolte, trovate la misteriosa Xiphonia, l'attuale Acireale, le citt\u00e0 di Kallipoli, Inessa, Palik\u00e9, Hybla Mayor o Gereatis presso Patern\u00f2 e tanto altro.\nUrge la costruzione di infrastrutture viarie e ferroviarie come la, mai terminata, autostrada per Siracusa, il mancato raddoppio e velocizzazione, ancora in corso, della ferrovia per Messina e per Siracusa, l'assenza della seconda pista all'Aeroporto di Fontanarossa, sempre intasato e al limite delle sue possibilit\u00e0 e la mancanza del suo collegamento agli assi ferroviari per una movimentazione veloce di merci e viaggiatori oltre al ritardato potenziamento della Ferrovia Circumetnea che ne impedisce lo sviluppo dei programmi turistici.\nTurismo invernale sull'Etna.\nPiano Provenzana.\nLa stazione sciistica di Piano Provenzana si estende sull'area coperta dalla pineta accomunando le caratteristiche dei paesaggi alpini alla visione panoramica del mare Ionio mentre si scia nelle piste.\nLe piste, una decina di vario livello tecnico prima della recente eruzione, hanno ospitato nel 2001 un'edizione di Coppa Italia FIS. Attualmente sono in funzione due impianti di risalita che servono tre piste di livello medio. \u00c8 possibile praticare lo sci-alpinismo e lo sci di fondo.\nPiano Provenzana \u00e8 raggiungibile in auto percorrendo l'Autostrada A18 e uscendo a Fiumefreddo; poi per mezzo della Strada Statale 120 fino a Linguaglossa seguendo le indicazioni Etna Nord e Piano Provenzana.\nVersante sud.\nLe eruzioni degli ultimi anni hanno gravemente danneggiato i 4 skilift e la cabinovia oltre alle attrezzature logistiche di terra. Ma la localit\u00e0 rimane meta turistica perch\u00e9 \u00e8 il punto di partenza per la visita dei crateri sommitali. Dal punto di vista tecnico questo versante offre buone possibilit\u00e0 a sciatori esperti e principianti con quasi 20\u00a0km di piste.\nLe strade che salgono al Rifugio Sapienza sono circondate da boschi di castagni, pini e betulle fino a quota 1900, ma cessato il panorama boschivo \u00e8 possibile ammirare la citt\u00e0 di Catania e il suo golfo.\nIl Rifugio Sapienza \u00e8 raggiungibile in auto da Catania o Acireale seguendo le indicazioni per Nicolosi, Etna o con autobus dell'AST da Stazione di Catania Centrale. \u00c8 altres\u00ec raggiungibile in auto da Giarre o Acireale passando per Zafferana Etnea e percorrendo la strada che collega quest'ultimo centro con il rifugio (19,1\u00a0km).\nFeste e sagre della provincia.\nLa citt\u00e0 e i paesi della provincia di Catania presentano un'accentuata tendenza alla spettacolarizzazione delle feste religiose, che a volte affondano le loro radici scenografiche e culturali nelle tradizioni antiche del tempo dei siculi e dei greci. Sicuramente la pi\u00f9 nota e spettacolare \u00e8 la festa di Sant'Agata a \"Catania\" che dura tre giorni interi con sfilate di \"Cannalori\" e del \"fercolo\" trainato a mano dai fedeli fino a pochi decenni fa. Illuminazione e fuochi pirotecnici fanno da cornice alla festa che attrae centinaia di migliaia di persone nel capoluogo.\nPittoresca \u00e8 la festa di San Giovanni Battista ad \"Acitrezza\" nel mese di giugno, durante la quale si svolge \"U pisci a mari\", una tradizione popolare che risale al 1750. Comprende una pantomima che \u00e8 un vero rito propiziatorio, con una parodia della pesca del pesce spada interpretata da attori \"trezzoti\".\nCoinvolgente e sentitissima \u00e8 la Festa di Santa Barbara a Patern\u00f2, dove ogni anno dall'1 al 5 dicembre coinvolge tantissimi fedeli chiamati dalla devozione per la Santa. La festa \u00e8 ricca di momenti suggestivi e fuochi pirotecnici.\nAltra manifestazione religiosa di un certo rilievo ad Acireale \u00e8 la Festa di San Sebastiano, il 20 gennaio, ricca di momenti suggestivi e spettacolari.\nRicche di genuina religiosit\u00e0 popolare e apparato folkloristico sono le feste patronali di Biancavilla. La \"Grande Festa Estiva\" in onore della Madonna dell'Elemosina (ultima domenica di agosto), il \"Patrocinio\" della stessa Madonna (4 ottobre) e S. Placido (5 e 6 ottobre). Notevoli i riti pasquali, in particolare il Venerd\u00ec santo (Processione dei \"Misteri\") e la domenica di Pasqua (\"\u00e0 Paci\").\nAssume toni spettacolari, invece, la manifestazione dei carri che si svolge a Belpasso il 12 dicembre in occasione dei festeggiamenti di S. Lucia patrona della citt\u00e0. I carri sono delle grandi costruzioni meccaniche che racchiudono elaborate scenografie, realizzati con settimane di intenso lavoro da stuoli di artigiani (in rappresentanza di ciascun quartiere) raccolti in gruppi, ciascuno dei quali \u00e8 diretto da un \"mastro\" cio\u00e8 l'ideatore o meglio il \"progettista\" dei carro.\nI carri vengono presentati uno alla volta, chiusi, in piazza Duomo e si aprono lentamente (la \"spaccata\"), svelando lo scenografico contenuto in un tripudio di luci, dipinti e personaggi viventi in un crescendo spettacolare in attesa dell'ultima scena del carro, l'Apoteosi di Santa Lucia, che pu\u00f2 raggiungere la ragguardevole altezza di ben dieci metri.\nLa \"spaccata\" di ciascun carro \u00e8 accompagnata dall'esibizione dei \"cantanti\" che lodano la santa con toni struggenti. Le cantate dei \"Giovani Cantanti\" vengono oggi effettuate da soli 3 quartieri che permettono ancor oggi di gustare questa tradizione: Quartiere Matrice (Cantata curata dal M\u00b0 Piero Leotta), Quartiere Sant'Antonio (Cantata curata dal M\u00b0 Salvatore Signorello) e Quartiere Purgatorio (Cantata curata dal M\u00b0 Emanuele Puleo). I giorni seguenti 13 e 14 dicembre sono invece dedicati alla processione delle reliquie e del simulacro sul fercolo d'argento.\n\"Caltagirone\", ogni anno, a partire da met\u00e0 maggio fino alla prima domenica di giugno offre lo spettacolo della Scalinata di Santa Maria del Monte trasformata in un tappeto multicolore di fiori; \u00e8 \"La Scala infiorata\", un disegno formato utilizzando oltre 4000 piantine, in omaggio alla locale Madonna di Conadomini.\nUna tradizione molto sentita \u00e8 anche quella del Carnevale. Molte citt\u00e0 si contendono il primato del \"pi\u00f9 bel carnevale di Sicilia\"; tra queste primeggia \"Acireale\" con il suo Carnevale, considerato il pi\u00f9 antico di Sicilia, pi\u00f9 volte inserito nella lotteria nazionale, con sfilate di carri allegorici testimoniate sin dal 1800. Anche \" Misterbianco\", \"Adrano\" e \"Patern\u00f2\" organizzano festeggiamenti carnevaleschi cercando di differenziarsi con sfilate tematiche di carri, concorsi a premi per maschere e sfilate di costumi e musica.\nSempre pi\u00f9 numerose anche le sagre legate all'agro-alimentare tradizionale come la \"Sagra della ricotta e del formaggio\" a Vizzini alla fine di aprile, la \"Sagra del pistacchio\" a Bronte la seconda settimana di ottobre, la Sagra delle fragole a Maletto, la Vinimilo a Milo, l\"EnoEtna\" di Santa Venerina, l\"'ottobrata\" di Zafferana Etnea, la Nivarata (festival della granita) ad Acireale\nEnogastronomia.\nL'ex provincia di Catania \u00e8 rinomata per i suoi vini, soprattutto rossi e di forte gradazione. Sin dall'antichit\u00e0 la principale attivit\u00e0 del porto di Riposto \u00e8 infatti stata l'esportazione vinicola. Tutta l'area etnea \u00e8 infatti coltivata abbondantemente a vigneto. L'area nord comprendente le zone Randazzo, e della Solicchiata fino a Linguaglossa, \u00e8 zona di produzione di vini che hanno ottenuta la classificazione D.O.C. come l'Etna rosso e bianco. Famoso il vitigno nerello mascalese che tipizza tutta una serie di vini pregiati. Antica la produzione di distillati e liquori, nelle zone del giarrese, degustabili con molta facilit\u00e0. Famose anche le varie prelibatezze dolciarie. Spicca sicuramente come dolce tipico la granita che ha la sua patria nella citt\u00e0 di Acireale, dove la si pu\u00f2 assaggiare in molteplici gusti.\nGastronomia.\nLa gastronomia catanese rispecchia abbastanza quella siciliana anche se esistono dei piatti essenzialmente catanesi come la notissima pasta alla Norma. In particolare grandissima importanza ha la tipica tavola calda catanese che va prendendo sempre pi\u00f9 piede in tutto il resto d'Italia e anche nel mondo, \u00e8 possibile infatti trovare scacciate, cipolline e cartocciate anche in citt\u00e0 come Roma, Milano, Londra, New York, Los Angeles e altre. Qui di seguito sono elencati alcuni prodotti tipici della gastronomia catanese:\nComuni.\nLa Provincia Regionale di Catania, alla data sua soppressione, era costituita dai seguenti comuni:\nParchi, riserve e aree protette.\nQui di seguito sono indicate le riserve naturali, i parchi e le riserve marine, ricadenti nella provincia di Catania. Il parco dell'Alcantara si trova parzialmente nella Provincia di Messina mentre quello dei Nebrodi \u00e8 suddiviso fra la provincia di Messina, quella di Enna e provincia di Catania.\nMusei e aree archeologiche.\nLa provincia di Catania pu\u00f2 vantare diversi musei e aree archeologiche essenzialmente nel suo capoluogo ma anche in alcune delle sue citt\u00e0 maggiori. A Catania si ricorda il Museo civico del Castello Ursino, inaugurato nel 1924 a cura del prof. Guido Libertini, che contiene una pinacoteca con dipinti del XVI, XVII e XVIII secolo nonch\u00e9 reperti archeologici greci e romani. Al Centro fieristico le Ciminiere si possono visitare i due pi\u00f9 grandi musei della citt\u00e0: il Museo storico dello sbarco in Sicilia (esteso oltre tremila\u00a0m\u00b2) e il Museo del Cinema, ambedue inaugurati nel 2002 dall'allora presidente della Provincia Nello Musumeci. Egli realizz\u00f2 anche una rete museale, nei centri minori, ancora regolarmente aperta al pubblico: a Nicolosi il Museo Vulcanologico; a Raddusa il Museo del Grano; a Caltagirone il Museo della Fotografia; a San Michele di Ganzaria il Museo Archeologico e della civilt\u00e0 contadina; ad Acireale, nella Basilica di San Sebastiano, il Museo d'Arte Sacra; a Giarre l'Acquario dei pesci mediterranei, Patern\u00f2 Museo civico archeologico \"Gaetano Savasta\" e Museo etno-antropologico presso l'ex Macello in via Fonte Maimonide. Questi sono gli altri musei e le aree archeologiche presenti nell'ex provincia di Catania:\nCastelli.\nI castelli e i sistemi di fortificazione difensiva esistenti non sono molti soprattutto a causa dei disastrosi terremoti che hanno colpito la provincia distruggendo molte vestigia difensive del periodo greco-romano. Molte fortificazioni dell'epoca arabo-normanna insistono sullo stesso sito delle precedenti pi\u00f9 antiche come il Castello di Calatabiano il castello di Patern\u00f2 e il Castello di Caltagirone.\nSport.\nAutomobilismo.\nAbbastanza antica \u00e8 la gara automobilistica \"Catania-Etna\" che un tempo si svolgeva in partenza da Catania con arrivo a Nicolosi. A causa della pericolosit\u00e0 delle gare libere su strada venne trasformata in \"cronoscalata dell'Etna\" con partenza da Nicolosi e arrivo alla Casa Cantoniera dell'Etna. Da alcuni anni si svolge anche il \"Rally del Commercio\" che coinvolge i comuni di Misterbianco e Camporotondo.\nImpianti.\nLa provincia di Catania aveva delle grosse carenze per quanto riguarda gli impianti sportivi. Le poche strutture di rilevanza regionale erano situate quasi esclusivamente nel capoluogo e in molti casi presentavano delle problematiche raramente risolte. Emblematica \u00e8 la situazione del \"PalaNesima\" di Catania. La struttura, aperta in pompa magna nel 2003 con un concerto di Riccardo Cocciante e gi\u00e0 chiusa nel 2004, \u00e8 tuttora vittima di vandalismi a cui nessuno ha saputo opporsi.\nTra gli stadi calcistici, l'\"Angelo Massimino\" ospita le partite casalinghe della squadra di calcio del Catania. \u00c8 stato inaugurato nel 1937 e ristrutturato pi\u00f9 volte ed \u00e8 il pi\u00f9 importante dell'ex provincia, con una capienza di oltre 23.000 posti. Sono molto importanti anche il Tupparello di Acireale (14.500 posti), il \"Falcone e Borsellino\" di Patern\u00f2 (6000) e il \"Regionale\" di Giarre (5000).\nLa piscina comunale di Nesima, ancora a Catania, \u00e8 l'impianto leader per gli sport acquatici, anche se \u00e8 la piscina Giovanni Paolo II di Patern\u00f2 ad essere diventata leader delle gare FIN in Sicilia. Gli impianti sciistici di Nicolosi, invece, sono all'avanguardia e sono stati ricostruiti dopo l'eruzione dell'Etna del luglio 2001, che \u00e8 arrivata a lambire il rifugio Sapienza. Sono da segnalare anche il PalaCatania e il \"PalaLivatino\", palazzetti polisportivi, il primo utilizzato dopo le Universiadi Sicilia 1997 per la pallavolo e il secondo per varie manifestazioni, il campo Dusmet, dedicato all'hockey su prato, il Warriors Field di Patern\u00f2 ma in territorio di Belpasso, campo di baseball. Recentemente si stanno sviluppando dei campi da golf, il pi\u00f9 importante dei quali si trova a Castiglione di Sicilia.\nSquadre.\nLa squadra pi\u00f9 seguita in tutta l'ex provincia \u00e8 il Calcio Catania, che vanta 17 partecipazioni alla Serie A. La squadra pi\u00f9 blasonata \u00e8 invece quella femminile di pallanuoto, l'Orizzonte Catania, che ha un palmar\u00e8s impressionante: 21 scudetti e 8 Coppe Campioni, 1 Super Coppa Len, 2 Coppe Italia. Seguono il CUS Catania di hockey femminile (6 scudetti su prato e 6 indoor), la Jolly Componibili Catania di calcio femminile, la Paoletti Catania di pallavolo maschile e l'Alidea Catania di pallavolo femminile (1 scudetto a testa).\nUn'altra squadra di calcio molto seguita \u00e8 l'Associazione Sportiva Dilettantistica Acireale, che ha preso parte a due campionati di Serie B.\nLa coppia di pallavoliste Manuela Malerba e Margherita Chiavaro ha vinto uno scudetto di beach volley, mentre il Catania Beach Soccer ha conquistato due \"Coppe Italia\", una \"Supercoppa italiana\" e uno \"Scudetto\". Infine, la Romolo Murri Catania ha vinto un campionato italiano maschile indoor di cricket e la \"Polisportiva Cirnechi Catania\" ha vinto gli unici due campionati femminili dello stesso sport fin qui disputati.\nInoltre vantano tradizioni storiche, oltre ad ottimi piazzamenti nelle massime serie, l'Amatori Catania (rugby), San gregorio Catania rugby, il Nuoto Catania (pallanuoto maschile), gli Elephants Catania (football americano), i Warriors Patern\u00f2 (baseball), il Catania Baseball Project e i Patern\u00f2 Red Sox campioni d'Italia 2016, la \"Pallavolo Caltagirone\" (femminile).\nAtleti.\nI principali sportivi nati a Catania e provincia:"}
{"id": "3297", "revid": "1779418", "url": "https://it.wikipedia.org/wiki?curid=3297", "title": "Provincia di Milano", "text": "La provincia di Milano \u00e8 stata una provincia italiana della Lombardia. Il 1\u00ba gennaio 2015 la citt\u00e0 metropolitana di Milano \u00e8 subentrata alla provincia omonima, succedendo ad essa in tutti i rapporti attivi e passivi.\nGeografia fisica.\nLa provincia di Milano era situata nella Lombardia centro-occidentale, nel tratto di alta Pianura Padana compreso tra il fiume Ticino a Ovest e il fiume Adda a Est. Il territorio era attraversato, oltre che dall'Adda e dal Ticino, anche dall'Olona, dal Lambro, dal Seveso, dalla rete dei Navigli milanesi (Naviglio Grande, Naviglio Martesana, Naviglio Pavese) e da alcuni torrenti (Lura, Bozzente, Molgora, Arno).\nA nord confinava con la provincia di Varese e la provincia di Monza e Brianza, a est con la provincia di Bergamo, a sud est con la provincia di Cremona e la provincia di Lodi, a sud ovest con la provincia di Pavia, a ovest con la provincia di Novara (Piemonte). Inoltre comprendeva il comune di San Colombano al Lambro, un'exclave compreso tra le province di Lodi e Pavia.\nStoria.\nLa provincia di Milano tra Asburgo e Napoleone.\nLa provincia di Milano nacque nel 1786 dalla divisione della Lombardia austriaca in province.\nIn et\u00e0 napoleonica, anno 1797, la provincia fu sostituita dal Dipartimento d'Olona. Nel 1816 fu ricreata come provincia del Regno Lombardo-Veneto, ma con l'esclusione del territorio di Pavia, organizzato in provincia autonoma.\nLa provincia di Milano in Italia.\nLa provincia fu istituita a titolo provvisorio dal Decreto Rattazzi nel 1859, mentre i suoi organi amministrativi e istituzionali entrarono in vigore nel 1860 a seguito della ratifica del trattato di Zurigo - che sanc\u00ec il definitivo passaggio della Lombardia al Regno di Sardegna - e delle elezioni amministrative tenutesi in gennaio. Il territorio del nuovo ente riprendeva quello dell'omonima istituzione del Lombardo-Veneto, a cui furono aggiunte Abbiategrasso e Magenta, gi\u00e0 in provincia di Pavia, e gran parte della soppressa provincia di Lodi e Crema.\nLe prime elezioni provinciali furono indette il 2 gennaio 1860 e celebrate il 15 gennaio, applicando un sistema elettorale plurinominale o uninominale frazionato per mandamenti su base censuaria: il diritto di voto attivo fu riconosciuto solo all'un per cento della popolazione residente. I risultati furono proclamati il 25 gennaio in corrispondenza della nomina del primo Governatore (in tempi successivi divenuto Prefetto) nella persona del torinese Massimo D'Azeglio. Le elezioni videro un'affluenza pari a poco pi\u00f9 di un terzo degli elettori aventi diritto di voto.\nIn quel periodo la provincia di Milano si estendeva su 2.992,5\u00a0km\u00b2 ed era suddivisa in cinque circondari, frazionati a loro volta in 39 mandamenti e 498 comuni.\nNel 1927 vennero distaccati 37 comuni (fra cui Gallarate, Saronno e Sesto Calende), che passarono alla nuova provincia di Varese. Nel 1936 il comune di Cantonale venne soppresso e aggregato al comune di Chignolo Po, appartenente alla provincia di Pavia.\nNel 1990 dal territorio della Provincia di Milano fu distaccata e creata la nuova provincia di Lodi, lasciando cos\u00ec 189 comuni nella Provincia. Nel 2009 \u00e8 divenuta operativa anche la nuova provincia di Monza e della Brianza, alla quale aderiscono 55 comuni precedentemente inclusi nella provincia di Milano, un'area ad alta densit\u00e0 abitativa e superficie di circa 405\u00a0km\u00b2: essa comprende la citt\u00e0 di Monza, parte del Monzese e i comuni dell'area geografica riconducibile alla bassa Brianza non comasca e non lecchese ovvero una parte della Brianza gi\u00e0 Milanese (vedi Comuni della Brianza). Si possono considerare storicamente della bassa Brianza Milanese anche Comuni ancora in Provincia di Milano: Cinisello Balsamo, Cusano Milanino, Paderno Dugnano e Solaro; Basiano, Carugate, Cassano d'Adda, Grezzago, Pozzo d'Adda, Trezzano Rosa, Trezzo sull'Adda, Vaprio d'Adda.\nNel 2010 la Provincia di Milano ha celebrato il suo 150\u00ba anniversario con una serie di iniziative ufficiali ed un sito istituzionale dedicato.\nDal 1\u00ba gennaio 2015, in attuazione della legge del 7 aprile 2014 n. 56 recante \"Disposizioni sulle citt\u00e0 metropolitane, sulle province, sulle unioni e fusioni di comuni\", la Provincia di Milano ha cessato di esistere in favore della Citt\u00e0 metropolitana di Milano.\nComuni.\nAbbiategrasso, Albairate, Arconate, Arese, Arluno, Assago, Baranzate, Bareggio, Basiano, Basiglio, Bellinzago Lombardo, Bernate Ticino, Besate, Binasco, Boffalora sopra Ticino, Bollate, Bresso, Bubbiano, Buccinasco, Buscate, Bussero, Busto Garolfo, Calvignasco, Cambiago, Canegrate, Carpiano, Carugate, Casarile, Casorezzo, Cassano d'Adda, Cassina de' Pecchi, Cassinetta di Lugagnano, Castano Primo, Cernusco sul Naviglio, Cerro al Lambro, Cerro Maggiore, Cesano Boscone, Cesate, Cinisello Balsamo, Cisliano, Cologno Monzese, Colturano, Corbetta, Cormano,Cornaredo, Corsico, Cuggiono, Cusago, Cusano Milanino, Dairago, Dresano, Gaggiano, Garbagnate Milanese, Gessate, Gorgonzola, Grezzago,Gudo Visconti, Inveruno, Inzago, Lacchiarella, Lainate, Legnano, Liscate, Locate di Triulzi, Magenta, Magnago, Marcallo con Casone, Masate, Mediglia, Melegnano, Melzo, Mesero, Milano, Morimondo, Motta Visconti, Nerviano, Nosate, Novate Milanese, Noviglio, Opera, Ossona, OzzeroPaderno Dugnano, Pantigliate, Parabiago, Paullo, Pero, Peschiera Borromeo, Pessano con Bornago, Pieve Emanuele, Pioltello, Pogliano Milanese, Pozzo d'Adda, Pozzuolo Martesana, Pregnana Milanese, Rescaldina, Rho, Robecchetto con Induno, Robecco sul Naviglio, Rodano, Rosate, Rozzano, San Colombano al Lambro, San Donato Milanese, San Giorgio su Legnano, San Giuliano Milanese, San Vittore Olona, San Zenone al Lambro, Santo Stefano Ticino, Sedriano, Segrate, Senago, Sesto San Giovanni, Settala, Settimo Milanese, Solaro, Trezzano Rosa, Trezzano sul Naviglio, Trezzo sull'Adda, Tribiano, Truccazzano, Turbigo, Vanzaghello, Vanzago, Vaprio d'Adda, Vermezzo, Vernate, Vignate, Villa Cortese, Vimodrone, Vittuone, Vizzolo Predabissi, Zelo Surrigone, Zibido San Giacomo\nSociet\u00e0.\nReligione.\nQuasi tutto il territorio della provincia di Milano faceva parte dell'arcidiocesi di Milano (ad eccezione di 7 comuni al confine con la provincia di Lodi, appartenenti alla diocesi di Lodi).\nEconomia.\nLa provincia di Milano si situava nell'area economica pi\u00f9 importante d'Italia: con 338.011 imprese attive nel 2005 questa area concentra il 42,3% delle imprese lombarde ed il 6,6% delle imprese italiane attive ed operanti.\nQuesto elemento le consente di generare un alto livello di produttivit\u00e0: con un PIL annuo pro capite di 30.629 euro conferma la sua \"leadership\", poich\u00e9 da sola concentra il 10,3% del PIL nazionale ed annualmente produce una ricchezza superiore ai 124 miliardi di Euro.\nLa presenza qualificata e differenziata di ogni comparto economico ha consentito a Milano di affrontare, con un buon vantaggio rispetto ad altre citt\u00e0 italiane, le nuove sfide competitive e di confrontarsi con le principali citt\u00e0 europee nella capacit\u00e0 di attrarre societ\u00e0 e banche straniere: il numero di unit\u00e0 produttive facenti capo ad imprese partecipate da multinazionali estere ha superato in Lombardia la soglia delle mille unit\u00e0, di cui oltre la met\u00e0 localizzate in provincia di Milano, e qui hanno sede le maggiori banche italiane ed estere\nLa provincia di Milano si trovava nell'area italiana pi\u00f9 assimilabile alle grandi regioni sviluppate dell'Europa, sia per la complessa variet\u00e0 delle attivit\u00e0 che vi si svolgono, sia per il livello di ricchezza e benessere diffusi.\nA partire dagli anni settanta, come \u00e8 successo per tutti i centri urbani europei, la produzione industriale pesante ha lasciato spazio al settore dei servizi e alle attivit\u00e0 terziarie, soprattutto quelle pi\u00f9 qualificate e a pi\u00f9 alto valore aggiunto, sviluppatesi in stretta connessione con le imprese produttive dell'area.\nNel corso degli anni 90, l'evoluzione tecnologica e la globalizzazione dell'economia hanno definitivamente modificato anche il suo tradizionale modello produttivo che oggi si basa su una fitta rete di imprese produttive di piccola e piccolissima dimensione, a cui si affianca un numero limitato di medio-grandi aziende.\nNell'area milanese si concentra il 15% delle imprese italiane attive nei settori \"hi-tech\" (manifatturieri e terziari) e ben il 31% dei relativi addetti.\nUno dei principali motori di sviluppo dell'area milanese \u00e8 rappresentato dall'economia creativa, cio\u00e8 quel ramo dell'economia che comprende alcuni particolari settori in grado di generare nuova ricchezza e propriet\u00e0 intellettuale (brevetti, diritti d'autore, marchi di fabbrica, design registrato), che svolge un ruolo trainante anche per le attivit\u00e0 produttive tradizionali.\nMilano si pone anche come capitale del \"non-profit\", in cui la vocazione agli affari si combina con le antiche tradizioni solidaristiche e mutualistiche della societ\u00e0 civile lombarda. Nell'area milanese operano quasi 11.000 istituzioni. Il mondo del non-profit riveste un ruolo importante nel sistema economico e sociale locale, mobilitando risorse umane e finanziarie significative; il numero di addetti complessivo \u00e8 pari al 10% del totale nazionale e a circa il 50% di quello della Lombardia.\nLa maggior parte delle aziende milanesi e dei relativi addetti opera nel settore dei servizi (69%). Il crescente livello di terziarizzazione dell'economia milanese ha ridotto la tradizionale vocazione del territorio al 28%.\nL'agricoltura rappresenta il 2% dell'economia presente nell'area e, nonostante il numero limitato di addetti, continua a mantenere un ruolo importante: localizzata per lo pi\u00f9 nella parte meridionale dell'area metropolitana, presenta caratteristiche di elevata meccanizzazione e produttivit\u00e0.\nNatura.\nSul suo territorio insistevano sei Parchi Regionali:\nSport.\nQuesto ente era proprietario e gestiva il Parco dell'Idroscalo di Milano."}
{"id": "3298", "revid": "188116", "url": "https://it.wikipedia.org/wiki?curid=3298", "title": "Provincia di Palermo", "text": "La provincia di Palermo, successivamente \"provincia regionale di Palermo\" (\"pruvincia di Palermu\" in siciliano), \u00e8 stata una provincia italiana della Sicilia di abitanti. Si estendeva su una superficie di 4992\u00a0km\u00b2 e comprendeva 82 comuni.\nAffacciata a nord sul mar Tirreno, confinava ad ovest con la provincia di Trapani, a sud con la provincia di Agrigento e la provincia di Caltanissetta, ad est con la provincia di Messina e la provincia di Enna. Fa parte del territorio provinciale anche l'isola di Ustica.\nIn ottemperanza alla legge regionale del 4 agosto 2015, la provincia di Palermo \u00e8 stata soppressa e sostituita dalla citt\u00e0 metropolitana di Palermo.\nStoria.\nLe testimonianze della Preistoria.\nAll'era mesolitica appartengono i graffiti della \"Grotta dell'Addaura\" di Monte Pellegrino a Palermo, che rappresentano delle figure umane dedite a danze rituali e forse ad un sacrificio umano. Si tratta di una delle tracce pi\u00f9 significative della proto-storia dell'arte, che rendono inoltre l'idea di quanto antico fosse l'insediamento dell'uomo nelle aree semi-costiere della provincia, insediamento che fu indubbiamente favorito dalla presenza di condizioni geografiche e climatiche introvabili nel Vicino Oriente, da dove part\u00ec il pi\u00f9 primordiale flusso migratorio diretto alla Sicilia.\nUn aspetto che favor\u00ec anche questi insediamenti fu la composizione delle rocce dei Monti di Palermo, calcaree, porose, e dunque ideali per scavare ed ampliare grotte.\nHimera.\nTra i pi\u00f9 antichi centri della provincia \u00e8 Himera, colonia greca che sorge su un verde altipiano alle spalle di Termini Imerese. Era la colonia greca pi\u00f9 occidentale, secondo Tucidide fondata da coloni appartenenti alla gens di Euclide. Nel 480 a.C., Terone \u2013 tiranno di Akragas, odierna Agrigento \u2013 invase Himera, scacciando il suo re, Terillo. Questi, per\u00f2, chiam\u00f2 in proprio soccorso i cartaginesi, con un possente esercito di trecentomila uomini, che il tiranno agrigentino pot\u00e9 sconfiggere solo chiedendo a sua volta aiuto a Gelone di Siracusa, come racconta Diodoro Siculo. Ma nel 408 a.C. fu il temibile cartaginese Annibale, nipote di Amilcare, a vendicare i propri avi saccheggiando e radendo al suolo Himera, non pi\u00f9 ormai protetta dai siracusani.\nSolunto.\nSolunto, citt\u00e0 sulla costa settentrionale della Sicilia, sul Monte Catalfano, a circa 3\u00a0km da Santa Flavia, di fronte Capo Zafferano, nei pressi di Palermo. Preceduta sulla stessa area dall'insediamento fenicio di \"Kfra\" (700 a.C.), la citt\u00e0 venne fondata dai Cartaginesi nel IV secolo a.C. che ne mantennero il controllo per pi\u00f9 di un secolo. Durante questo periodo divenne centro di traffico marittimo rivaleggiando con Mozia, e persino con Palermo. In seguito alla Prima guerra punica (250 a.C. circa) pass\u00f2 sotto il dominio romano.\nIl declino della citt\u00e0 inizi\u00f2 nel I secolo col graduale abbandono della citt\u00e0 a favore dei centri abitati della pianura sottostante, fino al saccheggio subito ad opera dei Saraceni ed altri popoli nomadi minori in pieno VII secolo.\nVi rimangono le terme, l'agor\u00e0, e vari palazzi patrizi, come il Ginnasio, la bellissima Casa di Leda, con affreschi pompeiani, il teatro ed il pi\u00f9 piccolo Odeon.\nPalermo.\nLa citt\u00e0 pi\u00f9 antica tra quelle sopravvissute \u00e8 il capoluogo, l'allora \"Zyz\", ribattezzata in seguito dai Greci \"Panormos\" (\"tutto porto\"), venne fondata dai Fenici che ne fecero un'importante base per i loro traffici marittimi nel Mediterraneo. Panormus sub\u00ec in seguito l'influenza greca, la dominazione romana e quella bizantina, ma furono gli Arabi, erigendola a capitale dell'emirato di Sicilia, a costruirvi splendide moschee, realizzare fontane ed ampie piazze e vie, di cui oggi rimangono tracce indelebili nella toponomastica palermitana.\nIn seguito la citt\u00e0 attravers\u00f2 il periodo della dominazione normanna, sotto il cui re Ruggero II raggiunse l'apoteosi dello splendore, e fu capitale del Regno di Sicilia. Palermo assurse al ruolo di polo culturale per tutto il bacino mediterraneo: prima con Ruggero, che richiam\u00f2 nella capitale numerosi intellettuali, poi con Federico II di Svevia, che fond\u00f2 la scuola poetica siciliana innalzando la Sicilia a livelli culturali mai pi\u00f9 ripetuti: al \"Notaro\" di Federico, Giacomo da Lentini, \u00e8 infatti attribuita l'invenzione del sonetto, mentre il Canzoniere Siciliano, lodato da Dante nel De Vulgari Eloquentia come massimo esempio di poesia lirica, dette vita alla letteratura siciliana, in lingua siciliana, e alla prima lingua letteraria italiana, verso la quale tutta la tradizione linguistica futura, da Guittone a Dante, da Petrarca e Boccaccio e Pietro Bembo agli scrittori moderni rester\u00e0 profondamente debitrice.\nLa fine della dinastia Sveva segn\u00f2 l'inizio di un declino che tra alterne vicende, sarebbe durato fino ad oggi. Con l'appoggio del Papa, si insedi\u00f2 infatti la dinastia angioina, che spost\u00f2 la capitale a Napoli, penalizzando la realt\u00e0 culturale siciliana. In seguito, nel 1282 esplosero qui i Vespri siciliani che portarono alla cacciata degli angioini ma, di contro, la perdita del ruolo di capitale del regno, era ormai definitiva, a favore di Napoli.\nPietro III d'Aragona pose nuovamente fine all'indipendenza di Palermo e, quando la sua casata si un\u00ec a quella di Castiglia, l'isola divenne un dominio spagnolo. Palermo, sotto gli spagnoli rifior\u00ec, a differenza del resto della Sicilia, con l'erezione di nuovi edifici e di bellissime chiese. Unico evento di rilievo fu la nascita dell'Universit\u00e0, nell'Ottocento, terza e penultima in ordine cronologico della Sicilia.\nSimboli.\nLo stemma dell'ente Provincia di Palermo era costituito dall'unione di quattro arme civiche: quella di Palermo, quella di Termini Imerese, quella di Cefal\u00f9 e quella di Corleone, il tutto accollato all'aquila palermitana di nero; gli emblemi in questione furono prescelti in quanto rappresentantavano le cittadine che all'epoca della concessione, avvenuta con regio decreto del 9 agosto 1910, erano capoluoghi dei circondari che costituivano la Provincia. La blasonatura ufficiale dell'emblema provinciale \u00e8 la seguente:\nL'Amministrazione Provinciale faceva anche uso di un gonfalone, di color amaranto, che riporta al centro lo stemma provinciale e la scritta e di una bandiera, dello stesso colore, che per\u00f2 non veniva esposta.\nGeografia fisica.\nTerritorio.\nIl Palermitano occupa una porzione notevole del settore nord-occidentale della Sicilia: dal capoluogo, che sorge ad ovest rispetto al resto della provincia, il territorio palermitano si spinge fino a Pollina, ultimo comune costiero prima del confine con la provincia di Messina; considerevole \u00e8 l'estensione nella Sicilia interna, con il complesso montuoso delle Madonie.\nLa divisione altimetrica vede prevalere il territorio collinare e quello montuoso: retrostanti alle strette piane costiere, tra cui celebre \u00e8 la \"Conca d'Oro\" dove sorge Palermo, si aprono ampie zone montagnose, sia ad est che ad ovest, con numerose cime che superano i mille metri d'altitudine, e tante localit\u00e0 di montagna o d'alta collina.\nRilievi.\nIn provincia s'innalzano diversi rilievi e massicci montuosi, identificabili in parte con il cosiddetto \"Appennino Siculo\" . Tra questi, spiccano le Madonie, ricadenti nell'omonimo parco naturale, seconda catena montuosa siciliana sia per estensione che per altitudine, sfiorando i 2000\u00a0m con la seconda vetta siciliana dopo l'Etna, ovvero Pizzo Carbonara.\nRilievi di minore importanza sono i Monti di Palermo, che circondano il capoluogo con cime superiori ai millecento metri, i Monti Sicani, con un'area oltre i 900\u00a0m d'altitudine sulla quale svettano Monte Cammarata e Rocca Busambra di oltre millecinquecento metri.\nCaso a parte \u00e8 l'isolato Monte Pellegrino, promontorio di natura calcarea, all'interno del quale \u00e8 possibile ammirare numerose grotte di origine carsica o marina, tra le quali le Grotte dell'Addaura. Tutti questi gruppi montuosi vengono frequentemente ricoperti dalla neve durante l'inverno oltre i 1000\u00a0m (a volte anche a quote pi\u00f9 basse), con l'eccezione di Monte Pellegrino, posto di fronte al mare.\nIdrografia.\nCome in tutte le province siciliane, ad eccezione di quella ennese, nel Palermitano vi sono laghi di origine esclusivamente artificiale, perlopi\u00f9 dighe di varie dimensioni situate nel retroterra collinare della provincia. Alcune di essi sono divenuti tappa dei flussi migratori di numerose specie di uccelli. Pochi sono inoltre i fiumi, a carattere prettamente torrentizio. Tra questi il fiume Oreto, che attraversa il capoluogo; l'Imera Settentrionale, che scorre per circa 35\u00a0km attraversando i comuni di Caltavuturo, Campofelice di Roccella, Cerda, Collesano, Scillato, Sclafani Bagni, Termini Imerese e Valledolmo; il fiume Belice, che si forma dall'unione di due rami, uno il Belice destro (45,5\u00a0km), che nasce presso Piana degli Albanesi, e l'altro il Belice sinistro (42\u00a0km), che scende dalla Rocca Busambra, un altro fiume \u00e8 il fiume Eleuterio che nasce nelle vicinanze del Lago Scanzano e per circa 30\u00a0km scorre attraversando i comuni di Marineo, Bolognetta, Misilmeri, Villabate, Ficarazzi e dopo aver bagnato tali comuni sfocia nel Mar Tirreno.\nRiserve naturali.\nLa provincia di Palermo ospita diverse aree naturali protette o aree che rivestono comunque un certo interesse naturalistico.\nTra queste un posto di rilievo merita il Parco delle Madonie, parco regionale il cui territorio ricade interamente nella provincia palermitana. Il parco ospita oltre la met\u00e0 delle specie vegetali siciliane, e in particolare gran parte di quelle presenti solo in Sicilia come l'endemico \"Abies nebrodensis\". Per la fauna sono presenti oltre la met\u00e0 delle specie di uccelli, la totalit\u00e0 delle specie di mammiferi e pi\u00f9 della met\u00e0 delle specie di invertebrati dell'isola. Notevoli sono anche le peculiarit\u00e0 geologiche, grazie alle quali il parco \u00e8 entrato a far parte del network European Geopark..\nVanno segnalate inoltre:\nClima.\nSecondo la classificazione dei climi di K\u00f6ppen il clima della Provincia di Palermo appartiene alla fascia Csa e quindi \u00e8 di tipo mediterraneo, caratterizzato da temperature miti, da precipitazioni concentrate soprattutto nel semestre invernale con inverni generalmente brevi e freschi ed estati lunghe e torride.\nQueste caratteristiche si limitano tuttavia ai comuni costieri, capoluogo compreso (a un'altitudine maggiore il clima tende ad assumere connotati pi\u00f9 montani anche se con distribuzione delle precipitazioni tipiche del clima mediterraneo) i quali sono inseriti nella fascia climatica B, con accensione degli impianti termici consentita per sole 8 ore giornaliere dal 1\u00ba dicembre al 31 marzo. In genere in queste zone il termometro si mantiene sopra lo zero e le temperature medie invernali si aggirano sugli 11\u00a0\u00b0C. In alcuni anni in estate quando soffia lo scirocco si possono superare i 40\u00b0 (con minime superiori ai 30\u00b0) anche se con tassi di umidit\u00e0 bassissimi.\nDiversa \u00e8 invece la situazione nell'interno, dove molte citt\u00e0 fanno invece parte delle fasce C e D, che denotano un maggior rigore climatico, ed alcuni addirittura nella fascia E, con temperature simili a quelle di altre zone montuose italiane: \u00e8 il caso di Petralia Soprana, ad esempio, che sorge ad quasi milleduecento metri d'altezza.\nIn queste zone da novembre a marzo non sono infrequenti le nevicate che diventano via via pi\u00f9 intense e persistenti man mano si sale di quota.\nLe Madonie sono la zona pi\u00f9 nevosa della provincia. Nei comuni collinari e montani il clima d'estate \u00e8 sempre caldo ma decisamente meno, soprattutto per le minime notturne, rispetto alle zone costiere. D'inverno la temperatura \u00e8 molto fredda e le nevicate a quote alte sono frequenti anche se le zone pi\u00f9 in ombra possono ricevere meno precipitazioni delle zone pi\u00f9 esposte e (per quanto riguarda quelle sotto forma liquida) quelle costiere. Negli anni 80 si sono registrate abbondanti e frequenti nevicate che hanno registrato un calo nel decennio successivo e un nuovo aumento negli ultimi anni. D'estate in provincia di Palermo, come in tutta la Sicilia, il clima si fa arido con frequenti periodi di assenza totale o quasi di precipitazioni.\nIn provincia di Palermo sono ubicate le seguenti stazioni meteorologiche, ufficialmente riconosciute dall'Organizzazione meteorologica mondiale:\nComuni.\nAppartenevano alla provincia di Palermo i seguenti 82 comuni:\nEconomia.\nAgricoltura, allevamento e pesca.\nL'agricoltura in provincia \u00e8 fortemente sviluppata, grazie alla fertilit\u00e0 del suolo e al clima temperato. La provincia \u00e8 infatti una delle maggiori produttrici di limoni in Europa: l'agrume viene estesamente coltivato in vaste aree soprattutto costiere e sub-costiere.Il limone venne introdotto in provincia dagli arabi, nel IX secolo, assieme ad altre piante come il gelso ed il carrubo, la cui diffusione risulta tuttavia inferiore., e in special modo dell'ulivo, che ricopre sterminate distese di campagne palermitane. Non ultima la viticoltura, principalmente sviluppata nelle colline dell'interno, che rende alcuni vini pregiati come il famoso Vino Corvo. , mentre ricopre un ruolo di rilievo la pesca: anche se delle tante tonnare di un tempo resta poco pi\u00f9 del ricordo, l'attivit\u00e0 non ha certo cessato di essere praticata, e produce cos\u00ec soddisfacenti quantitativi di tonno e pesce spada.\nL'agricoltura della provincia conta alcune coltivazioni protette dai Presidii ed Arca del Gusto di Slow Food:\nIndustria ed energia.\nCantieri navali.\nL'industria si incentra su alcuni poli industriali di rilievo: tra questi, i cantieri navali di Palermo, tra i pi\u00f9 importanti del Paese a fianco di quelli di Genova, che si trovano presso il porto palermitano. Essi danno occupazione a centinaia di operai, .\nPoli industriali.\nTermini Imerese \u00e8 un polo industriale di indiscusso valore nazionale, poich\u00e9 vi sono impianti a forte impatto occupazionale come lo stabilimento della FIAT, . Venne fondato nel 1970 col nome di \"SicilFiat\", perch\u00e9 la Regione deteneva il 40% delle azioni; pochi anni dopo queste ultime furono vendute, e la fabbrica, inizialmente dotata di soli 350 addetti, che si occupavano della produzione della Fiat 500 e della 126, si ingrand\u00ec a dismisura, fino a superare i 1.500 lavoratori con la produzione della famosa Panda. A met\u00e0 degli anni ottanta, gli addetti raggiunsero le 3.200 unit\u00e0 senza computare l'indotto, e lo stabilimento tocc\u00f2 l'apice; dagli anni novanta, con le prime ristrutturazioni della fabbrica, centinaia di operai persero il lavoro e furono messi in cassa integrazione, al che oggi la FIAT di Termini d\u00e0 lavoro a 1500 addetti, pi\u00f9 700 relativi all'indotto, impegnati nella produzione della Lancia Ypsilon, modello di grande successo.\nSempre a Termini Imerese, a 6\u00a0km dall'abitato ed adiacente all'Autostrada A19, sorge una delle maggiori centrali termoelettriche del Paese, che alimenta gran parte dell'Isola ed entr\u00f2 in servizio nel 1963. All'interno dell'impianto, si trovano 3 unit\u00e0 termoelettriche a vapore da ciascuna, 2 unit\u00e0 termoelettriche a vapore da 320\u00a0MW ciascuna e 2 unit\u00e0 turbogas da 120\u00a0MW ciascuna. La centrale \u00e8 inoltre dotata di sale macchine e di generatori di vapore alti sia 35\u00a0m che, alcuni, 60\u00a0m.La produzione di energia \u00e8 completata da impianti di energia alternativa, quali il campo fotovoltaico di Ciminna, che si avvia a diventare il pi\u00f9 grande d'Europa, e alcuni impianti per la produzione di energia eolica che si trovano nelle colline dell'interno.\nCommercio e servizi.\nIl settore terziario \u00e8 abbastanza sviluppato. Nel campo del commercio, la rete di distribuzione \u00e8 accentrata nel capoluogo e nei grossi comuni dell'hinterland, e si caratterizza per le medie dimensioni. Sono comunque presenti in provincia centri commerciali di ampie dimensioni, nonch\u00e9 le succursali di quasi tutte le grandi catene commerciali internazionali.\nNell'ultimo anno per\u00f2 sono iniziati i lavori per la costruzione di quattro grandi centro commerciali, 3 a Palermo e 1 a Carini che saranno aperti al pubblico entro il 2010.\nIl settore di servizi \u00e8 invece assai pi\u00f9 corposo giacch\u00e9 Palermo \u00e8 sede di uffici regionali, provinciali e comunali, ed assorbe gran parte della forza lavoro palermitana.\nCultura.\nUniversit\u00e0 e istruzione.\nIn provincia si trova l'Universit\u00e0 degli studi di Palermo, il penultimo ateneo fondato in Sicilia in ordine cronologico e con 42.975 studenti risulta essere l'undicesimo per numero di iscritti in Italia. L'Universit\u00e0 palermitana \u00e8 suddivisa in 12 facolt\u00e0, e, oltre alle sedi presenti nel capoluogo, ha 9 sedi distaccate in tutta la Sicilia, di cui 3 sono in provincia (Castelbuono, Cefal\u00f9 e Petralia Sottana).\nL'istruzione secondaria \u00e8 anch'essa ampiamente assicurata non solo nel capoluogo, ma altres\u00ec in molti comuni dell'hinterland, come Bagheria o Termini Imerese, che svolgono un ruolo di punto di riferimento per moltissimi piccoli centri circostanti.\nMonumenti nazionali.\nNel palermitano vi sono 6 monumenti nazionali della Repubblica Italiana.\nCastelli.\nLa provincia \u00e8 assai ricca di castelli e di architetture fortilizie di grande interesse, sparsi in tutto il territorio.\nMusei.\nNumerosi sono i musei nella sola citt\u00e0 di Palermo:\nNel resto della provincia, si segnalano i seguenti musei:\nArchitetture religiose.\nLe maggiori chiese a Palermo sono:\nIn provincia:\nFolklore e tradizioni popolari.\nLe tradizioni popolari della provincia di Palermo si esprimono attraverso innumerevoli usanze, feste e sagre degne di nota, alcune delle quali di richiamo internazionale, come la Festa di Santa Rosalia a Palermo. Tra i principali appuntamenti si ricordano:\nTeatri.\nPalermo \u00e8 una citt\u00e0 ricca di teatri, di cui due rivestono un'importanza storica per il loro prestigio non solo culturale ma anche architettonico: il Teatro Massimo \u00e8 esso il pi\u00f9 grande teatro d'Italia e uno dei pi\u00f9 grandi teatri lirici d'Europa (il terzo per dimensioni dopo l'Op\u00e9ra National de Paris e Staatsoper a Vienna) ed \u00e8 famoso nel mondo per l'acustica perfetta con la sua sala a ferro di cavallo.\nIl Teatro Politeama sorge nella Piazza Castelnuovo, conosciuto per i suoi affreschi esterni neoclassici di gusto pompeiano, ha ampi Archi di Trionfo in stile neoclassico e una copertura in ferro battuto, con gruppi bronzei di cavalli rampanti posti all'ingresso dell'edificio. \u00c8 il secondo teatro della citt\u00e0 per grandezza.\nPeculiare \u00e8 il teatro dei pupi, protetto dall'Unesco in quanto patrimonio orale e immateriale dell'umanit\u00e0: in provincia, e specialmente a Palermo e Cefal\u00f9, vi sono alcuni dei pi\u00f9 celebri maestri pupari siciliani, appartenenti alla scuola palermitana che, a differenza di quella catanese, produce pupi di minor dimensione ma molto pi\u00f9 agili e pertanto assai pi\u00f9 spettacolari.\nCinema e letteratura.\nNella provincia di Palermo sono stati ambientati numerosi film e libri, tra cui si ricordano i seguenti.\nGastronomia.\nLa cucina palermitana \u00e8 ricca e variegata. Tra i primi piatti, specialit\u00e0 locali sono la pasta con le sarde, gustosa pietanza a base di pesce, la \"pasta con la mollica\", pasta cotta al forno e condita di \"mollica\" (pangrattato) fritta ed altri aromi, la caponata di melanzane, ottima pietanza vegetariana. Un posto a parte merita il famoso \"pani ca' meusa\" (\"pane con milza\"), icona alimentare della citt\u00e0, saporitissimo panino ripieno di milza fresca, che spopola tra le bancarelle dell'intera provincia. I secondi pi\u00f9 diffusi sono il maiale, il castrato e la \"sasizza\", vale a dire la particolarissima salsiccia che si produce in molte localit\u00e0, tra cui spicca Altavilla Milicia. Originali sono gli \"spiedini alla palermitana\", eccezionali involti di carne di vitello farciti di pangrattato, uva passa, pinoli, formaggio, con aggiunta di alloro e cipolla. Famose anche le \"sarde a beccafico\", preparate con pangrattato, limone e pinoli. Palermo \u00e8 internazionalmente nota anche per lo \"sfincione\", sorte di superbe \"pizze\" condite con pomodoro, pangrattato e cipolla, ma soprattutto per le \"panelle\", inimitabili impasti di farina di ceci fritti con cui si imbottisce il pane: le friggitorie ambulanti ne sono piene zeppe. Ovunque sono presenti le \"arancine\". Ancora, la vastissima pasticceria vanta la \"frutta di martorana\" (dal nome del monastero palermitano), pasta di mandorle colorata e modellata con le forme di personaggi o animali secondo la tradizione pasquale; la nota \"Cassata\", torta in pan di Spagna rivestita di glassa e canditi; il \"gelo di melone\", sorta di gelatina ricavata dall'anguria; refrigeranti e tipicissime sono le \"granite al limone\".\nLingue e dialetti.\nNella provincia di Palermo \u00e8 parlata, oltre alla lingua italiana, la lingua siciliana, come in tutta la regione, anche se nella variante territoriale del gruppo occidentale. Quest'ultima presenta anche caratteristiche e peculiarit\u00e0 proprie ed . Il dialetto Palermitano si trova a sud di una isoglossa importante che passando poco a nord di Cosenza continuando fino a nord di Taranto, divide il meridionale mediano da quello estremo, cui appunto appartiene il gruppo siciliano.Essa si distingue, fra l'altro, per particolari fenomeni fonetici come l'assimilazione della liquida \"r\"alla n o alla m nei grouppi consonantici \"rm\" o \"rn\", come nelle parole \"Palermu\", Palermo (letta \"Paliemmu\") e \"nfernu\", inferno (letta \"nfiennu\"); la dittongazione di \"e\" in fine di sillaba (in sillaba aperta) \u00e8 un fenomeno analogo a quello dell'antico toscano, poi ereditato dall'italiano in parole come l\"ie\"ve (Lat. levis) e buono (lat. bonum).\nNella zona di Piana degli Albanesi, Contessa Entellina e Santa Cristina Gela si parla invece la lingua albanese, variante antica del moderno albanese d'Albania: si tratta di area alloglotta di cui la cittadina di Piana degli Albanesi costituisce il centro della maggiore comunit\u00e0 albanese della Sicilia, gruppo etnico-linguistico che si \u00e8 mantenuto abbastanza compatto nel corso dei secoli (dal XV secolo). Vi sono, inoltre, altre due comunit\u00e0 di provenienza albanese, Mezzojuso e Palazzo Adriano, in cui la lingua d'origine si parla oggi in maniera minore. La provincia di Palermo si colloca dunque tra le province meridionali d'Italia dove vi sono le maggiori concentrazioni della popolazione di stirpe \"arb\u00ebreshe\".\nLegalit\u00e0.\nLa legalit\u00e0 in provincia rientra negli standard nazionali, con indici di criminalit\u00e0 diffusa e minorile minori della media nazionale delle maggiori citt\u00e0, ma con\nmaggiori indici di criminalit\u00e0 organizzata, dovute ad organizzazioni mafiose radicate da tempo in vasti strati della societ\u00e0.\nMafia.\nLa criminalit\u00e0 organizzata \u00e8 il pi\u00f9 grave fenomeno di sub-cultura che si manifesta nella provincia, che \u00e8 infatti tristemente nota nel mondo per la presenza di Cosa Nostra, la potente mafia siciliana che ha a Palermo la sua maggiore sede operativa.\nLe radici storiche della criminalit\u00e0 in Sicilia, con particolare riferimento a Palermo e provincia, sono profondamente legate al brigantaggio, per difendersi dal quale i proprietari terrieri assunsero i primi \"mafiosi\", scagnozzi che tenevano lontani i briganti dalle campagne. Queste sette furono denunciate all'opinione pubblica internazionale con la commedia di successo scritta nel 1863 da Giuseppe Rizzotto, I mafiusi de la Vicaria, ambientata nelle grandi carceri palermitane. L'intreccio tra la mafia e i possidenti terrieri rimase saldissimo, ma quel che \u00e8 peggio \u00e8 che lo stesso Stato si appoggi\u00f2 a Cosa Nostra per scongiurare e reprimere eventuali rivolte in Sicilia, sia con Crispi che sotto i primi anni di Mussolini. Quest'ultimo, tuttavia, promosse una feroce campagna di sradicamento della mafia, e nel Ventennio fascista scattarono centinaia e centinaia di arresti e furono indetti innumerevoli processi, talvolta senza neanche prove, che di fatto paralizzarono i tentacoli della Piovra. Ma la polizia fascista fu tanto accanita da suscitare il malcontento popolare nei confronti dello Stato, che rimane tutt'oggi il principale bastone che sorregge la Mafia dei padrini. Finita questa parentesi, Cosa Nostra torn\u00f2 nel pi\u00f9 pieno vigore, grazie anche allo \"Sbarco degli Alleati\", specie durante il cosiddetto \"Sacco di Palermo\", quando oltre 3.000 licenze edilizie furono concesse in citt\u00e0 alle stesse 5 persone, invero prestanome asserviti ai pi\u00f9 potenti boss con la distruzione di alcune meravigliose ville liberty del centro di Palermo, rimpiazzate da palazzi.\nSe fino agli anni settanta la mafia era totalmente immune da ogni processo (perfino i due super-boss Bernardo Provenzano e Salvatore Riina, entrambi corleonesi, furono assolti a Bari per insufficienza di prove), con i due decenni successivi lo Stato cominci\u00f2 ad assestarle i primi duri colpi, che culminarono nei famosi maxiprocessi di Palermo che tra le conseguenze ebbero l'uccisione dei giudici in prima fila nella lotta ai padrini, Giovanni Falcone e Paolo Borsellino, ribattezzate come l\"attacco allo Stato\". Ma Roma, a seguito di queste stragi mafiose, invi\u00f2 l'esercito sull'isola, che fu raggiunta da ben 20.000 soldati per ben 6 anni, col compito di presidiare tutti gli obiettivi sensibili. Fu arrestato in quel periodo Tot\u00f2 Riina, mentre l'11 aprile 2006 venne acciuffato a Corleone il boss assoluto, Provenzano.\nAncora oggi la mafia, nonostante i continui attacchi inferti dallo Stato, pare gestisca un enorme giro d'affari, che l'Eurispes ha quantificato in 13 miliardi di euro annui.\nTurismo.\nLa provincia \u00e8 meta del turismo nazionale ed internazionale, poich\u00e9 offre diverse attrazioni: tra le innumerevoli si menzionano particolarmente i monumenti di Palermo, citt\u00e0 d'arte monumentale e cultura, le spiagge di Mondello, Terrasini, Campofelice di Roccella e Cefal\u00f9.\nTurismo culturale.\nPalermo.\nPalermo, Monreale e Cefal\u00f9 sono tre delle pi\u00f9 belle e note citt\u00e0 d'arte d'Italia. Il patrimonio culturale di Palermo conserva le tracce delle varie dominazioni che si sono succedute: fondata dai fenici, passata poi ai Romani, gli Arabi la resero fiorente capitale del Mediterraneo, per poi essere sconfitti dai Normanni, a cui successero gli Hohenstaufen, aragonesi, spagnoli e infine Borboni.\nOggi Palermo si presenta ricca di chiese, teatri, palazzi ed architetture di pregio. Oltre alla \"Cattedrale di Palermo\", grandiosa opera d'arte, si noti la \"Chiesa di San Cataldo\", in stile arabo-normanno, con le tre famose cupole rosse, accanto alla \"Martorana\", con volte affrescate da Olivio Sozzi e Guglielmo Borremans, e mosaici nella cupola del Cristo. La \"Chiesa di San Giovanni degli Eremiti\" \u00e8 un altro capolavoro arabo-normanno, con 5 cupole, campanili e raffinati arabeschi.\nIl Palazzo dei Normanni, o Palazzo reale, \u00e8 il pi\u00f9 antico della citt\u00e0: gi\u00e0 reggia, \u00e8 oggi sede dell'Assemblea Regionale Siciliana, il parlamento della Sicilia. L'edificio, che ha una facciata barocca ed una normanna appunto, ospita all'interno la Cappella Palatina, con mosaici in oro che ne ricoprono interamente la superficie. Attaccata al palazzo dei Normanni \u00e8 la Porta Nuova, monumentale arco di trionfo. La Zisa \u00e8 un altro edificio storico d'origine normanna. La citt\u00e0 presenta inoltre affascinanti scorci barocchi come i Quattro Canti di citt\u00e0, quadrivio monumentale al centro della citt\u00e0 antica, la Fontana Pretoria, il neoclassico Teatro Massimo ed il Teatro Politeama, edificio in stile neoclassico-pompeiano.\nCefal\u00f9.\nCefal\u00f9 \u00e8 una cittadina 70\u00a0km ad est da Palermo, e sorge adagiata sulla costa sabbiosa ai piedi di una Rocca un tempo consacrata al culto di Diana. Inclusa nel club de I borghi pi\u00f9 belli d'Italia, \u00e8 una delle attrazioni turistiche di maggior richiamo della Sicilia, ed una delle sue icone pi\u00f9 conosciute nel mondo, e conserva notevoli bellezze artistiche, dal suo Duomo normanno\u00a0\u2013 noto per il mosaico del Cristo Pantocratore e per le sue due torri campanarie non perfettamente simmetriche\u00a0\u2013 al lavatoio medievale, al Museo Mandralisca. Il centro storico cefaludese conserva vicoli lastricati in pietra che collegano il porticciolo turistico al tessuto urbano sovrastante.\nMa la cittadina deve molta della sua fama alla sua marina, con uno dei lungomare pi\u00f9 noti d'Italia.\nTurismo balneare.\nLa provincia di Palermo presenta alcune delle localit\u00e0 balneari pi\u00f9 interessanti della Sicilia: oltre a Cefal\u00f9, sono oggetto di massive presenze nei mesi estivi, soprattutto di turisti locali le coste di Mondello, Terrasini, Altavilla Milicia, Trabia, Balestrate, Pollina e l'isola di Ustica.\nMondello.\nMondello si affaccia sull'omonima baia ad ovest del capoluogo, racchiusa tra monte Pellegrino e monte Gallo. Fino ai primi del Novecento, era un'area paludosa dov'era stabilita una delle tante tonnare allora sparse sulle coste sicule. La bonifica della zona, insieme alla costruzione di un kursaal, la trasformarono nella \"spiaggia dei palermitani\". Dell'antico borgo marinaio rimangono oggi la torre della tonnara, risalente al 1445, ed il porticciolo dei pescatori, mentre le spiagge sono meta di migliaia di bagnanti. A Mondello si praticano inoltre il windsurf e molte altre attivit\u00e0 sportive da spiaggia.\nLa costa di Cefal\u00f9.\nCefal\u00f9 \u00e8 circondata da coste rocciose di raro fascino, mentre il lungomare del paese \u00e8 composto da una spiaggia.\nTutto il mare tra Campofelice di Roccella (passando per il non meno suggestivo litorale di Lascari) e Cefal\u00f9 \u00e8 tra i pi\u00f9 frequentati della provincia.\nLa costa di Altavilla Milicia e Trabia.\nAd Altavilla, paese nei pressi di Bagheria, poco distante dal capoluogo, i 7\u00a0km di costa sono costituiti da una magnifica ed affascinante scogliera, che raggiunge il culmine in affioramenti rocciosi, come quello dell\"Ombelico di Venere\", sottostante il promontorio su cui sorge la secolare Torre Normanna. Anche qui sono presenti spiagge attrezzate in ghiaia e sabbia. Trabia \u00e8 anch'essa nota per la sua costa, analoga a quella altavillese e pur essa dotata di strutture ricettive specializzate.\nTurismo invernale.\nLe Madonie offrono diverse opportunit\u00e0 di praticare un turismo invernale all'interno dell'omonimo parco, ma \u00e8 certamente Piano Battaglia la maggiore attrazione.\nPiano Battaglia.\nPiano Battaglia \u00e8 una localit\u00e0 madonita la cui altitudine si attesta a 1572\u00a0m sul livello del mare: si trovano qui gli unici impianti sciistici della Sicilia assieme a quelli etnei. Le piste da sci sono tre, la \"Giovanni Falcone\", la \"Paolo Borsellino\", la \"Panoramica\" e la \"Vincenzo Mollica\", quest'ultima solo per esperti. Le piste vanno dai 1840\u00a0m del Mufara (alla stessa altitudine si trova un rifugio alpino), con un'estensione di 3,5\u00a0km, ai 1570\u00a0m di Piano Battaglia. La Mufaretta, di 0,5\u00a0km, tocca invece quota 1630\u00a0m.\nPizzo Carbonara.\nPizzo Carbonara, con 1979\u00a0m sul livello del mare, \u00e8 la seconda vetta di Sicilia dopo l'Etna. Si pu\u00f2 raggiungere scegliendo tre sentieri diversi, e attraversando faggete e paesaggi d'alta quota. Sfiorando i 2000\u00a0m d'altitudine, Pizzo Carbonara, spesso innevato, pu\u00f2 essere improvvisamente avvolto da fitte nebbie o scosso da precipitazioni, per cui \u00e8 bene raggiungerlo equipaggiati dovutamente. Offre ai visitatori un panorama che si estende dalla Sicilia occidentale alla Sicilia centrale.\nSport.\nAutomobilismo.\nIn provincia di Palermo si svolgeva una delle pi\u00f9 antiche corse automobilistiche italiane, la Targa Florio che si disput\u00f2 dal 1906 al 1977 sul percorso stradale del circuito delle Madonie. Nel 1978 la gara \u00e8 stata trasformata in un rally denominato Rally Targa Florio che si disputa sullo stesso percorso del circuito delle Madonie."}
{"id": "3299", "revid": "580", "url": "https://it.wikipedia.org/wiki?curid=3299", "title": "Provincia di Perugia", "text": "La provincia di Perugia \u00e8 un ente locale territoriale dell'Umbria che ha come capoluogo Perugia e conta abitanti. Dal 1927 al 1933 ebbe come sigla automobilistica PU, successivamente assunse la sigla PG. Confina a nord e a est con le Marche (provincia di Pesaro e Urbino, provincia di Ancona, provincia di Macerata e provincia di Ascoli Piceno), a sud con il Lazio (provincia di Rieti) e con la provincia di Terni, a ovest con la Toscana (provincia di Siena e provincia di Arezzo).\n\u00c8 la provincia pi\u00f9 estesa dell'Umbria e con i suoi 59 comuni \u00e8 la prima provincia umbra per numero di suddivisioni, di cui occupa i tre quarti del territorio e la settima dell'intero territorio nazionale. La provincia si estendeva in tutto il territorio umbro tanto che in passato era nota anche come provincia dell'Umbria, comprese Rieti e la Sabina sino al 4 marzo 1923 che per decreto regio furono unite alla provincia di Roma fino al 1927, anno d'istituzione della provincia di Rieti (costituita con parte del territorio aquilano) e della provincia di Terni.\nStoria.\nProvincia dell'Umbria.\nLa provincia dell'Umbria fu una provincia italiana costituita nel 1860 dal regio Commissario generale straordinario Gioacchino Napoleone Pepoli (decreto n. 197 del 15 dicembre 1860); comprendeva i territori corrispondenti alle delegazioni pontificie di Perugia, Orvieto, Rieti e Spoleto.\nLa provincia dell'Umbria era suddivisa nei sei circondari di Perugia, Foligno, Orvieto, Rieti, Spoleto e Terni.\nIl 4 marzo 1923 sub\u00ec il distacco del circondario di Rieti e dei comuni nella Valle del Tevere parte della ex provincia pontificia Sabina, che furono aggregati alla provincia di Roma; il 6 dicembre 1926, a seguito dell'istituzione della provincia di Terni, fu ridenominata provincia di Perugia.\nLa confusione amministrativa.\nNel 1921 la Giunta comunale di Terni avanz\u00f2 la proposta di suddivisione nelle due province di Perugia e Terni. Con l'arrivo del Fascismo il dibattito s'interruppe per breve tempo, fino al 1923, a seguito dell'aggregazione dei circondari di Rieti e di Cittaducale alla provincia di Roma o \"del Lazio\": contemporaneamente furono soppressi i tribunali di Spoleto e Orvieto, le cui giurisdizioni passarono sotto il neoistituito tribunale di Terni.\nIl dibattito continuer\u00e0, negli anni seguenti, nell'esaltazione delle peculiarit\u00e0 territoriali (a volte retoriche) di una Terni dove \"\"convergono quattro tronchi ferroviari, citt\u00e0 punto di confluenza di cinque vallate, che occupa un posto rilevante nei commerci e nell'industria\" e prese di posizione fortemente conservative del prefetto dell'Umbria: \"Lozzi riteneva che non avesse consistenza (la provincia di Terni), specie dopo lo smembramento di Rieti e la concessione di maggiore autonomia alle Prefetture\"\". Si trattava dunque di scontri politici in seno ai dirigenti del Partito Nazionale Fascista ternano e perugino. Nelle stesse dispute politiche si inserivano i rapporti fra le varie citt\u00e0 umbre: per la prima volta Terni stava acquisendo autorit\u00e0 amministrativa su Spoleto, mentre Orvieto e Foligno avrebbero richiesto maggiore centralit\u00e0 politica dell'antica provincia dell'Umbria.\nLa confusione amministrativa non cess\u00f2 quando fu esclusa la possibilit\u00e0 di costituire una nuova provincia composta dai circondari di Terni e Rieti. Si discusse ancora sulla possibilit\u00e0 di creare una provincia della Tuscia (provincia di Viterbo), del Lazio, e della Sabina con capoluogo Terni o Rieti. Di contro una forte opposizione antiternana proponeva l'annessione del circondario di Orvieto alle province di Viterbo, Roma o Siena.\nLa politica di Elia Rossi Passavanti.\nSuccessivamente, si pose il problema del controllo del bacino del Nera e del Velino, tema di scontro tra il Comune di Terni, la Societ\u00e0 Terni e la Provincia dell'Umbria. Fu in questi anni che entr\u00f2 in gioco Elia Rossi Passavanti, deputato prima e podest\u00e0 di Terni poi. Fu grazie a lui se si arriv\u00f2 alla realizzazione della Provincia di Terni. Sposato con una dama di corte della regina, era ben inserito negli ambienti della nobilt\u00e0 ed, essendo stato inserito nella lista fascista della circoscrizione Umbria-Lazio per la scelta dei vertici del PNF, era altres\u00ec conosciuto tra le alte cariche del regime.\nNel 1926 non si discuteva pi\u00f9 \"se\" fare la nuova provincia dell'Umbria meridionale, ma \"come\" farla. Rieti preferiva l'accorpamento con Roma, Orvieto e Todi, a causa della loro caratterizzazione agricola, era pi\u00f9 opportuno mantenerle con Perugia, che tra l'altro non voleva perdere il prestigio di capoluogo \"forte\", storica era la conflittualit\u00e0 tra Terni e Spoleto.\nSi ipotizz\u00f2 una circoscrizione provinciale formata dai comuni della Valnerina fino a Visso e Leonessa; verso il Lazio, con l'accorpamento dei comuni di Orte, Morro Reatino, Labro, Configni, Vacone, Rocchette, Montebuono, Tarano, Montasola e Cottanello, e quando ormai era questione di giorni, il Prefetto Mormino propose che questa provincia avrebbe dovuto riunire i circondari di Rieti e di Terni, alcuni comuni della Valnerina (Preci, Norcia, Vallo di Nera, Sant'Anatolia di Narco, Poggiodomo, Scheggino e Monteleone di Spoleto) e i comuni \"di confine\" Visso, Leonessa e Orte.\nRieti poi riusc\u00ec a istituire una propria provincia. I comuni della Valnerina Cascia, Norcia, Preci, Sant'Anatolia di Narco, Scheggino e Vallo di Nera, che prima avevano richiesto l'aggregazione a Terni, successivamente, tranne Norcia, si opposero e rimasero legati alla Provincia di Perugia. La scelta fu dunque di unire il circondario di Orvieto, che aveva gi\u00e0 manifestato intenzioni \"separatiste\", alla nuova realt\u00e0 amministrativa.\nLa vicenda giunse alla conclusione con il pacchetto licenziato dal Consiglio dei ministri il 6 dicembre 1926 con il quale venivano istituite le nuove province (Aosta, Vercelli, Varese, Savona, Bolzano, Gorizia, Pistoia, Pescara, Rieti, Terni, Viterbo, Frosinone, Brindisi, Matera, Ragusa, Castrogiovanni, Nuoro), ufficializzate con il Regio Decreto Legislativo del 2 gennaio 1927 n. 1/1927 \"Riordinamento delle circoscrizioni provinciali\". Nello stesso anno furono soppressi i circondari che costituivano circoscrizioni subprovinciali sedi di sottoprefettura e tribunale.\nProvincia di Perugia.\nNel 1927 venne distaccato il territorio dei circondari di Orvieto e di Terni (salvo alcuni aggiustamenti minori), istituendo la nuova provincia di Terni; nello stesso anno ottenne i comuni di Monte Santa Maria Tiberina e Monterchi, gi\u00e0 appartenenti alla provincia di Arezzo.\nNel 1929 cedette il comune di Visso alla provincia di Macerata.\nOnorificenze.\nI comuni o le citt\u00e0 della provincia decorati da medaglia sono quattro; quattro sono state conferite dai presidenti della Repubblica per le sofferenze e sacrifici subiti durante la seconda guerra mondiale.\nIl 9 giugno 1898, la citt\u00e0 di Perugia \u00e8 stata insignita della medaglia d'oro come \"Benemerite del Risorgimento nazionale\" con la seguente motivazione:\n\"A ricordare l'eroiche gesta compiute dalla cittadinanza di Perugia nel 1859. Nel giugno del 1859 si consumarono le cosiddette \u00abstragi di Perugia\u00bb, una serie di asperrimi combattimenti fra i difensori della citt\u00e0, che si era ribellata al governo di Roma, e i reggimenti svizzeri, che riconquistarono successivamente le altre citt\u00e0 ribelli dell'Umbria e delle Marche.\"\nNumerosi attestati a partire dal 28 marzo 1944, furono assegnati alla popolazione di Marsciano, che ha visto soccombere alla bruta violenza fascista i Fratelli Ceci, fucilati per aver rinunciato alla guerra, il 28 marzo 1944. Il premio provinciale fu attestato con le seguenti parole: \"Marsciano ha visto morire questi baldi giovini, e la popolazione giunta allo stremo per colpa della dittatura fascista, ha sopportato rapine, bombardamenti, aggressioni e ricatti da parte di gerarchi o altri organi fascisti, ci\u00f2 \u00e8 stato il tassello iniziale per uno sviluppo veramente importante per Marsciano.\"\nIl 22 novembre 1961, la citt\u00e0 di Foligno \u00e8 stata insignita dal presidente delle Repubblica, di medaglia d'argento al valor civile con la seguente motivazione:\n\"Sopportava con fiero comportamento ripetuti bombardamenti che arrecavano gravi distruzioni agli impianti ed ai fabbricati e numerose perdite di vite umane. Partecipava con intrepido coraggio alla lotta per la liberazione, offrendo alla resurrezione della patria un largo tributo di sangue dei suoi figli migliori.\"\nIl 26 gennaio 2004, la citt\u00e0 di Assisi \u00e8 stata insignita della medaglia d'oro al merito civile con la seguente motivazione:\n\"Con spirito cristiano ed encomiabile virt\u00f9 civile, durante l'ultimo conflitto mondiale, si distinse per particolari iniziative e atti umanitari che evitarono la distruzione di un inestimabile patrimonio artistico e consentirono la salvezza di numerosi perseguitati politici, ebrei, profughi e sfollati, nonch\u00e9 la cura di migliaia di feriti di ogni nazionalit\u00e0, ricoverati nelle strutture sanitarie cittadine. Splendido esempio di amore per il prossimo e di solidariet\u00e0 tra i popoli. Assisi, 1943/1944.\"\nIl 9 novembre 2005, la citt\u00e0 di Magione \u00e8 stata insignita della medaglia di bronzo al merito civile con la seguente motivazione:\n\"Partecipava con fierezza e profonda fede in un'Italia democratica alla lotta partigiana, subendo, da parte delle truppe tedesche in ritirata, una feroce rappresaglia nella quale venivano uccisi undici suoi concittadini. Nobile esempio di spirito di sacrificio ed amor patrio. 8 giugno 1944 \u2013 Fraz. Agello \u2013 Montebuono/Magione (PG)\"\nLa citt\u00e0 di Pietralunga \u00e8 stata insignita della medaglia di bronzo al valor militare per la guerra di liberazione.\nGeografia fisica.\nIdrografia.\nL'unico lago importante sul territorio provinciale \u00e8 il Lago Trasimeno, quarto lago d'Italia per estensione. Si segnalano poi il lago di Corbara e il piccolo lago di Arezzo, nei pressi di Spoleto, ai confini con la provincia di Terni. Da citare sono anche le note Fonti del Clitunno, in prossimit\u00e0 di Pissignano (Campello sul Clitunno): oltre ad esser state cantate dal poeta Giosu\u00e8 Carducci, sono importanti in quanto il piccolo lago \u00e8 la rimanenza di un grande bacino che un tempo occupava l'Alta Valle del Tevere e la Valle Umbra, per la lunghezza di 115 chilometri, da Sansepolcro a Terni: il lago era diviso in due parti, la prima denominata \"lacus umber\" e la seconda \"lacus clitorius\".\nRiguardo ai fiumi quelli maggiori sono Tevere (405\u00a0km), Chiascio (82\u00a0km), Topino (77\u00a0km), Nestore (48\u00a0km) e Clitunno (59\u00a0km) e di essi spicca la portata del Tevere, che divide in due la provincia di Perugia e l'Umbria intera, poi nell'Umbria settentrionale troviamo il Chiascio, che \u00e8 il secondo fiume della provincia di Perugia grazie all'affluente Topino, che gli fornisce il 60% della portata. Poi sotto il Trasimeno scorre il Nestore, che si mantiene grazie al contributo dei suoi torrenti Caina, Fersinone, Calvana e Genna, poi nella bassa perugina troviamo il Clitunno, uno dei fiumi pi\u00f9 puliti d'Italia ed \u00e8 il principale affluente del Topino. Tra la portata di questi fiumi vi \u00e8 un solo grande dato, quello del Tevere, secondo fiume italiano. Seguono per portata il Chiascio (20 m3/s), il Nestore (11 m3/s) ed il Topino (10 m3/s).\nTrasporti e vie di comunicazione.\nAeroporti.\nSono presenti due aeroporti: l'Aeroporto di Perugia (Aeroporto internazionale dell'Umbria-Perugia San Francesco d'Assisi) destinato ai voli passeggeri e l'Aeroporto di Foligno con altre funzioni e di supporto al Centro Nazionale di Protezione Civile.\nLinee ferroviarie.\nIl trasporto ferroviario nella Provincia di Perugia \u00e8 caratterizzato dalla presenza della rete delle Ferrovie dello Stato e da quella della Umbria Mobilit\u00e0.\nLe tratte delle linee F.S. attraversanti il territorio provinciale sono tre:\nLa rete FCU \u00e8 costituita da una tratta principale che segue il percorso del Tevere, da nord a sud. A Ponte San Giovanni una diramazione collega la locale stazione con quella di Perugia Sant'Anna.\nLinee stradali.\nAutostrade e superstrade.\nLa provincia \u00e8 attraversata solo per pochi chilometri dall'Autostrada A1 nel tratto compreso fra le uscite di Fabro e Chiusi-Chianciano Terme.\nIl raccordo autostradale 6 Perugia-Bettolle, collega l'Autostrada del Sole al capoluogo e alla superstrada Orte-Ravenna, principale infrastruttura stradale della provincia e dell'intera Umbria, facente parte del percorso europeo E45. Altre superstrade sono la Foligno-Perugia e la Foligno-Spoleto. In fase di realizzazione \u00e8 il \"Quadrilatero Marche-Umbria\", sistema di superstrade che interessano la provincia, tramite il collegamento Foligno-Civitanova Marche (attraverso l'ammodernamento della Strada Statale 77 della Val di Chienti - Traforo del Cornello) ed il collegamento Perugia-Ancona (attraverso l'ammodernamento della Strada Statale 76 della Val d'Esino e della Strada Statale 318 di Valfabbrica).\nComuni.\nAppartengono alla provincia di Perugia i seguenti 59 comuni:\nComuni per numero di residenti.\nDi seguito \u00e8 riportata la lista dei comuni della Provincia di Perugia, ordinati per numero di residenti:\nPoggiodomo, \u00e8 il comune meno abitato della provincia e della regione, conta all'ultima rilevazione del 2019 solamente 97 cittadini.\nAmministrazioni.\nComunit\u00e0 montane.\nNel territorio provinciale operano 7 comunit\u00e0 montane.\nParchi naturali.\nI parchi naturali regionali in Umbria sono sei, dei quali cinque in provincia di Perugia. A questi va aggiunto il Parco nazionale dei Monti Sibillini che si estende soprattutto nelle Marche dove, nel comune di Visso, ha sede l'ente parco."}
{"id": "3301", "revid": "1563111", "url": "https://it.wikipedia.org/wiki?curid=3301", "title": "Provincia di Salerno", "text": "La provincia di Salerno \u00e8 una provincia italiana della Campania di abitanti. \u00c8 la seconda provincia campana e la decima in Italia per numero di abitanti. Si estende su una superficie di 4\u00a0952\u00a0km\u00b2 e comprende 158 comuni, il che ne fa la prima provincia campana per superficie e per numero di comuni.\nAffacciata a sud-ovest sul mar Tirreno, confina a nord-ovest con la citt\u00e0 metropolitana di Napoli, a nord con la provincia di Avellino e a est con la provincia di Potenza in Basilicata. Ricalca, grosso modo, i confini dell'antica provincia di Principato citeriore.\nGeografia fisica.\nPer la vastit\u00e0 del territorio, comprendente diverse entit\u00e0 storico-geografiche distinte, costituisce una delle province pi\u00f9 varie ed eterogenee d'Italia. Nella parte pi\u00f9 settentrionale della provincia si trova l'area dell'agro nocerino-sarnese, saldata urbanisticamente con l'area vesuviana, e quindi al confine con la citt\u00e0 metropolitana di Napoli, con la quale condivide gran parte dei servizi essenziali. Tale zona \u00e8 la meno estesa della provincia (188\u00a0km\u00b2), ma la pi\u00f9 rilevante dal punto di vista demografico (con circa abitanti) e della densit\u00e0 abitativa (circa abitanti al km\u00b2). L'agro \u00e8 fertilizzato dalle ceneri vesuviane ed \u00e8 irrigato dal fiume Sarno. \nSempre a nord, ma sul versante ovest (a sud della penisola sorrentina), \u00e8 situata la Costiera amalfitana, catalogata dall'UNESCO come Patrimonio dell'umanit\u00e0.\nProseguendo verso sud-est si trova il capoluogo Salerno, che si sviluppa nel punto in cui la valle dell'Irno sfocia verso il mare, fra le propaggini dei monti Lattari e dei monti Picentini. Pi\u00f9 ad est \u00e8 invece ubicata la piana del Sele, o di Paestum, fino al Novecento terra malsana e paludosa, ma oggi zona ad elevata produttivit\u00e0 agricola e di forte richiamo turistico. A nord della piana c'\u00e8 la zona collinare e poi montuosa dell'Alto e Medio Sele, ai confini con l'Irpinia.\nOltre il Sele si trovano le vaste aree del Cilento e del vallo di Diano, territori prevalentemente montuosi e verdeggianti di difficile accessibilit\u00e0, a lungo rimasti isolati dai principali flussi di traffico, ma di grande fascino paesaggistico, tanto da essere dichiarati parco nazionale e patrimonio UNESCO.\nIdrografia.\nIl territorio, in prevalenza collinare, \u00e8 ricco di corsi d'acqua. Il principale tra questi \u00e8 il fiume Sele, che nasce in provincia di Avellino e sfocia ad Eboli, in localit\u00e0 Foce Sele, a 5\u00a0km di distanza da Paestum, con una portata di circa 70\u00a0m\u00b3/s. Altri corsi d'acqua rilevanti sono il Calore Lucano (affluente del Sele), il Tanagro, il Bussento, il Sarno, il Tusciano e l'Alento (da cui prende il nome la regione cilentana).\nOrografia.\nTra le alture di rilievo vanno menzionate il Cervati (1898\u00a0m) e il massiccio degli Alburni col monte Panormo (1742\u00a0m), appartenenti all'Appennino lucano; il Polveracchio (1790\u00a0m) e l'Accellica (1660\u00a0m), appartenenti all'Appennino campano.\nLe valli di maggiore dimensione sono il vallo di Diano, la valle del Sele e la val Calore.\nLa costa della provincia di Salerno si estende per circa 220\u00a0km, da Positano a Sapri. La sua morfologia \u00e8 estremamente varia: la parte nord \u00e8 occupata dalla celebre Costiera amalfitana, aspra e frastagliata, e rinomata in tutto il mondo quale meta turistica; la parte centrale \u00e8 piatta ed \u00e8 caratterizzata da un'ampia e ininterrotta spiaggia, orlata da una rigogliosa pineta, che si estende per pi\u00f9 di 50\u00a0km da Salerno ad Agropoli, passando per Paestum; la parte sud, detta \"Costiera cilentana\", si estende per circa 100\u00a0km da Agropoli a Sapri ed \u00e8 caratterizzata dal continuo alternarsi di tratti aspri e rocciosi a spiagge ampie e sabbiose.\nClima.\nIl clima \u00e8 caratterizzato da inverni tiepidi e da estati calde e secche. La temperatura media del mese di gennaio \u00e8 10,8\u00a0\u00b0C mentre quella di luglio \u00e8 di 24,5\u00a0\u00b0C. La dolcezza climatica \u00e8 dovuta al fatto che il territorio provinciale \u00e8 protetto dai venti freddi nordorientali (a parte la citt\u00e0 di Salerno, che ne \u00e8 esposta a causa della valle dell'Irno e all'alta valle del Sele) ed esposto a quelli sudoccidentali. Il clima \u00e8 marittimo, temperato e piovoso, specie nelle zone interne. I periodi di maggiore piovosit\u00e0 sono l'autunno e l'inverno. Quando si verificano le cosiddette \"libecciate\" (correnti umide di libeccio che spirano sulla provincia) oltre alle violente mareggiate si hanno intense precipitazioni orografiche, in particolare nelle zone pi\u00f9 esposte a questi venti (Picentini e Cilento), dove, con queste configurazioni meteorologiche, si verificano talvolta veri e propri nubifragi.\nStoria.\nIl territorio.\nStoricamente, lo sviluppo territoriale \u00e8 stato pesantemente influenzato dall'assetto geografico. I primi insediamenti umani di cui si abbiano tracce interessano la parte della piana pestana pi\u00f9 vicina al capoluogo (comune di Pontecagnano Faiano e zone limitrofe). In epoca storica, la provincia fu visitata dagli Etruschi che fondarono Nuceria Alfaterna e un insediamento a Fratte, ma soprattutto dai Greci, che vi fondarono un importante centro della Magna Grecia, Poseidonia, poi ribattezzata dai Romani Paestum, oggi area archeologica tra le pi\u00f9 importanti d'Italia. I coloni greci conquistarono inoltre la citt\u00e0 focea di Elea, che avrebbe dato i natali a Parmenide e Zenone, tra i maggiori filosofi dell'antichit\u00e0.\nNotevole importanza ha avuto altres\u00ec la citt\u00e0 di Eboli che, sino a qualche secolo fa, occupava un'area che si estendeva dal Sele al Tusciano, occupando anche il territorio dell'odierna Battipaglia.\nIl capoluogo fu probabilmente insediamento etrusco, poi colonia greca che venne pi\u00f9 tardi conquistata o sostituita da una colonia romana, come altri centri della provincia, al tempo della seconda guerra punica. Divenne comunque colonia cittadina nel III secolo a.C. Era in origine un \"castrum\", un accampamento militare posto sul fiume Irno, all'inizio della valle omonima che risale verso le zone pi\u00f9 interne della regione, Avellino e Benevento. Tale valle rivest\u00ec grande importanza negli anni successivi alla caduta dell'Impero romano d'Occidente. Nel V secolo, difatti, il territorio fu coinvolto nella guerra greco-gotica, e le zone pi\u00f9 meridionali rimasero tagliate fuori dagli sviluppi successivi, accomunandosi alla Basilicata anche in termini di isolamento e ritardo storico a causa della relativa facilit\u00e0 di collegamento con l'allora Lucania attraverso il Vallo del Diano. Subito dopo, i Longobardi (succeduti ai Goti nella lotta contro Bisanzio) istituirono a Benevento un loro ducato, detto \"Longobardia Minor\" per distinguerlo dai possedimenti longobardi in Italia settentrionale. Attraverso la valle dell'Irno, i guerrieri nordici calarono poi su Salerno, allora bizantina, e la espugnarono istituendo anche l\u00ec una sede ducale (la statale che collega i due capoluoghi appunto lungo la valle dell'Irno \u00e8 ancor oggi detta \"dei Due Principati\"). \nLa storia della \"Longobardia minor\" fin\u00ec con l'esser ancor pi\u00f9 lunga di quella maggiore: a Salerno, infatti, il governo longobardo sopravvisse fin oltre il 1000, quando fu sostituito dal primo regno normanno d'Italia, fondato da Roberto il Guiscardo, che rovesci\u00f2 l'ultimo duca longobardo Guaimario V impalmandone la figlia Sichelgaita (1077). Qualche anno dopo, i Normanni misero fine anche alla Repubblica Amalfitana, a lungo rivale del capoluogo, e si rivolsero a fini di conquista ad altre regioni, disinteressandosi delle zone meridionali della provincia (Cilento e Vallo di Diano), abbandonate alle incursioni saracene e alla fame.\nIl successivo sviluppo della dinastia normanna, che culmin\u00f2 nella famosa figura di Federico II, condusse poi la Storia e il potere (e la Scuola medica salernitana, esempio di cooperazione interculturale) lontano da Salerno e dalla sua provincia, incominciando un processo di lenta decadenza. Il territorio corrispondente all'attuale provincia di Salerno, dal 1273 al 1860, fu un'unit\u00e0 amministrativa appartenente al Regno di Sicilia (poi al Regno di Napoli, quindi al Regno delle Due Sicilie); il suo nome era: Principato Citra ed era strutturato in Giustizierato prima (1273-1806) e Provincia del Regno poi (1806-1860).\nNel XIX secolo l'economia della provincia conobbe una forte crescita. Il settore tessile si svilupp\u00f2 enormemente, grazie all'investimento di diverse famiglie svizzere, gli Z\u00fcblin, Wenner, e Schlaepfer a Fratte di Salerno sul fiume Irno e poi i Mayer e i Freitag a Scafati sul fiume Sarno, che vi impiantarono una fiorente attivit\u00e0 tessile. Tali insediamenti portarono la Rivoluzione industriale nel salernitano, favorendo la nascita di un significativo polo industriale tessile che riguarder\u00e0 anche Angri e Nocera, espandendosi poi fino a Poggioreale e Piedimonte Matese, giungendo a impiegare ben 12.000 operai intorno al 1880. Prima dell'Unit\u00e0, nel 1857 Carlo Pisacane trov\u00f2 la morte a Sanza nel Vallo di Diano, ucciso dai contadini del posto che pensavano si trattasse di un fuorilegge. Furono molti i salernitani che appoggiarono Garibaldi nel 1860 quando attravers\u00f2 la provincia diretto a Napoli (erano numerose le affiliazioni alla Carboneria risorgimentale a Salerno).\nL'industria alimentare ebbe un forte sviluppo durante il Regno d'Italia e fu particolarmente promossa e sovvezionata da Benito Mussolini, specialmente nell'agro sarnese-nocerino e nella Piana del Sele. Ma le fortune del tessile nella provincia subirono un forte rallentamento alla fine dell'Ottocento e la produzione and\u00f2 scemando nel corso del XX secolo. L'ultima fabbrica tessile della valle dell'Irno fu delocalizzata nel settembre 2007. Il regime fascista promosse poi la bonifica della piana pestana, liberando terra fertile che fu assegnata anche a coloni da altre parti d'Italia, e con la ferrovia tirrenica (a binario unico fino al 1925) si favorir\u00e0 la penetrazione della modernit\u00e0 in Cilento, 2500 anni dopo l'involontaria visita del mitico prototurista Palinuro, nocchiero d'Enea.\nDopo le distruzioni della seconda guerra mondiale la provincia ha fatto registrare un notevole sviluppo anche industriale, specialmente nella parte settentrionale intorno al capoluogo.\nL'ente.\nL'ente locale, nato con l'annessione del Regno delle Due Sicilie al Regno d'Italia nel 1861, sin dalla sua istituzione era suddiviso in quattro circondari, degli enti subordinati alle province istituiti con la Legge Rattazzi (Regio decreto n. 3702 del 23.10.1859. I quattro enti erano suddivisi a loro volta in mandamenti.\nElenco dei circondari della provincia salernitana:\nI circondari di Campagna e Vallo della Lucania vennero soppressi nel 1926 e i territori assegnati al circondario di Salerno.\nI restanti circondari d'Italia furono soppressi con regio decreto n. 1 del 02.01.1927.\nStemma.\nCon delibera della giunta provinciale del 15 ottobre 2010 l'ente ha assunto come arma araldica lo stemma della Repubblica marinara di Amalfi, che ha la seguente blasonatura:\nprecedentemente l'ente faceva uso di uno stemma sempre risalente ad Amalfi, riportante la bussola, inventata secondo la tradizione dal navigatore amalfitano Flavio Gioia, simbolo utilizzato dalla provincia del Principato Citra di cui quella di Salerno \u00e8 la continuazione, e avente la seguente descrizione araldica:\nLe lettere sono quelle dei venti che compongono la rosa.\nNatura.\nLa provincia di Salerno presenta diverse eccellenze ambientali, spesso riconosciute anche a livello amministrativo. Il territorio accoglie infatti un parco nazionale, il gi\u00e0 ricordato Parco Nazionale del Cilento e Vallo di Diano, quattro parchi regionali (il Parco regionale Monti Picentini, il Parco naturale Diecimare, il Parco regionale Bacino Idrografico del fiume Sarno e il Parco regionale dei Monti Lattari), una Riserva Naturale Statale (la Valle delle ferriere), due Riserve Naturali Regionali (quella della Foce Sele e Tanagro e quella dei Monti Eremita e Marzano), poi due aree marine protette (l'Area marina protetta di Punta Campanella e l'Area marina protetta di Santa Maria di Castellabate e Punta Licosa, prima area marina protetta in italia prevista fin dal 1972), e infine le oasi protette del Monte Polveracchio e di Persano. Inoltre, sul territorio sono presenti due siti riconosciuti dall'UNESCO Patrimonio dell'umanit\u00e0, la costiera amalfitana e il Parco Nazionale del Cilento e del Vallo del Diano, che \u00e8 riconosciuto anche riserva della biosfera e primo geoparco, tra i parchi nazionali italiani.\nLa costiera amalfitana comprende i territori dei comuni rivieraschi compresi tra Positano e Vietri sul Mare, alle porte del capoluogo. Si tratta di un territorio di straordinaria bellezza paesaggistica in cui l'attivit\u00e0 umana ha saputo integrarsi perfettamente, attraverso il paziente lavoro millenario per strappare alle scoscese balze montane fazzoletti di terra per uso agricolo o edilizio. Si \u00e8 creato cos\u00ec un paesaggio antropizzato unico al mondo, impreziosito da testimonianze storiche e architettoniche tra le quali occorre segnalare il Duomo di Amalfi e i giardini di Villa Cimbrone e Villa Rufolo a Ravello.\nIl Parco Nazionale del Cilento e Vallo di Diano \u00e8 invece un vasto territorio di 180.000 ettari che, anche grazie a un isolamento secolare, ha saputo conservare usi antichissimi, di grande valore salutistico e ambientale. \u00c8 infatti ad Acciaroli e Pioppi, sulla costa cilentana, che Ancel Keys, nutrizionista statunitense, ha condotto gli studi sull'alimentazione che hanno portato alla definizione della famosa 'dieta mediterranea'. Attualmente, il territorio \u00e8 interessato da una ricerca del CNR, mirante a individuare i fattori anche genetici che consentono eccezionale, attiva longevit\u00e0 in perfette condizioni di salute alla popolazione cilentana. Al Parco, ai fini dell'attribuzione della qualifica di Patrimonio dell'Umanit\u00e0 sono stati aggiunti i siti archeologici di Paestum e Velia (l'antica Elea), la Certosa di Padula, le Grotte di Pertosa e le Grotte di Castelcivita.\nOccorre infine segnalare che l'area del Cilento \u00e8 oggi uno straordinario serbatoio di biodiversit\u00e0 in campo florofaunistico, esemplificata dalla Primula di Palinuro (\"Primula palinuri\"), ma in particolare per quanto riguarda le piante alimentari: per tutte, si segnala il fagiolo di Controne, dalla buccia sottilissima e dall'eccellente digeribilit\u00e0. Per questi motivi nel 1997 il Parco \u00e8 stato inserito dall'Unesco nel Programma MAB (\"Man And Biology\"), come Riserva della biosfera e nel 2010 \u00e8 stato nominato primo, tra i parchi nazionali, Geoparco italiano.\nUn'altra caratteristica \u00e8 l'area ambientale incontaminata del Vallo di Diano, territorio ai confini della Basilicata a 60\u00a0km da Salerno.\nIl Vallo di Diano \u00e8 un punto di riferimento per tutti coloro che amano la natura e la gastronomia, dalla Valle delle Orchidee a Sassano alle Grotte di Pertosa, dalle escursioni trekking per i sentieri del Cervati ai Boschi di Sanza.\nIl territorio ospita anche complessi ipogei di grande interesse, fra i quali si citano le Grotte di Castelcivita, con uno sviluppo di oltre 4\u00a0km, le Grotte di Pertosa, da visitare in parte in barca, le Grotte del Bussento sul fiume omonimo.\nTrasporti e vie di comunicazione.\nLinee ferroviarie.\nLa provincia \u00e8 attraversata da varie linee ferroviarie: la Cancello-Benevento, la Nocera Inferiore-Mercato San Severino, la Battipaglia-Potenza-Metaponto, la Napoli-Salerno (via Nocera), la Napoli-Salerno (LMV), la Salerno-Arechi e la Tirrenica Meridionale. La stazione pi\u00f9 importante \u00e8 certamente quella di Salerno.\nLinee stradali.\nAutostrade.\nLa provincia di Salerno \u00e8 attraversata da tre autostrade:\nLa A2 Autostrada del Mediterraneo, la Autostrada A3 (Italia);\nLa A30 Caserta-Salerno.\nStrade statali e provinciali.\nLa provincia di Salerno \u00e8 proprietaria di 452 strade; alcune sono in via di declassificazione a strade comunali.\nOltre a gestire strade provinciali, l'ente si occupa anche di 20 strade statali declassate in strade regionali.\nPorti e aeroporti.\nPorti.\nCi sono molti porti nella provincia, il pi\u00f9 importante \u00e8 il porto di Salerno secondo nella Campania dopo quello di Napoli. Porti turistici sono il porto di Marina d'Arechi, il porto di Amalfi e il porto di Positano.\nAeroporti.\nL'unico scalo aeroportuale della provincia \u00e8 quello di Salerno-Costa d'Amalfi.\nEconomia.\nI settori trainanti della provincia sono l'agroindustria, il terziario e il turismo.\nNella piana del Sele oltre all'industria risulta molto sviluppata l'agricoltura e la zootecnia.\nLe attivit\u00e0 industriali sono numerose nella zona settentrionale della provincia e nella piana del Sele. Da citare i gruppi alimentari La Doria nell'agro-nocerino, ma anche il gruppo Antonio Amato nel capoluogo, Bonduelle a Battipaglia, Mutti a Oliveto Citra e Newlat Food a Salerno ed Eboli. Nel comparto chimico sono presenti, fra tutte, la Saint-Gobain di Fisciano, Italcementi e Sol a Salerno. Il settore automotive annovera la Cooper Standard Automotive di Battipaglia, la Rubber Division di Salerno e la Yanfeng Automotive di Cicerale. Il comparto metalmeccanico \u00e8 presente con il gruppo Arcelormittal e Fonderie Pisano a Salerno, la meccanica con il gruppo Otis a Salerno, Ardagh a Cava de' Tirreni e Castel San Giorgio, Silgan White Cap a Battipaglia, Crown a Nocera Superiore e Battipaglia.\nNelle TLC svettano la Ericsson di Pagani, la Nokia, la Nexans e il gruppo Prysmian a Battipaglia. A Cava de' Tirreni \u00e8 presente uno stabilimento delle Manifatture Sigaro Toscano. Inoltre a sud del capoluogo sono presenti numerosi caseifici per la produzione di formaggi tra cui spicca la mozzarella di bufala.\nBen sviluppato \u00e8 anche il settore della pesca, soprattutto quella del tonno nel comune di Cetara.\nCultura.\nStoria.\nSede di insediamenti preistorici, la provincia di Salerno conobbe un primo, formidabile sviluppo culturale per opera di invasori di stirpe greca: Focei e Dori di Sibari. I primi, popolazione originaria della Focide dedita ai commerci marittimi e alla fondazione di empori, fondarono una citt\u00e0 alla foce dell'Alento, oggi nel territorio di Ascea, conosciuta prima come Elea e successivamente, in epoca romana, con il nome di Velia. La citt\u00e0 greca fu sede di una delle maggiori scuole filosofiche presocratiche, la scuola eleatica resa celebre dalle speculazioni di Parmenide e Zenone, il cui paradosso dovette aspettare il calcolo infinitesimale di Leibniz-Newton per essere confutato, pi\u00f9 di due millenni pi\u00f9 tardi. I secondi fondarono invece, dal promontorio di Agropoli alla foce del Sele, nel territorio dell'attuale Comune di Capaccio, Poseidonia, oggi nota col nome romano di Paestum. Poseidonia fu quindi uno dei non rari esempi di colonia fondata da un'altra colonia. Le vestigia dei suoi formidabili templi rivaleggiano in bellezza e condizioni di conservazione con quelle della Valle dei Templi di Agrigento e la Selinunte della Sicilia Occidentale, e sono tra le pi\u00f9 importanti testimonianze architettoniche giunte fino a noi dalla Magna Grecia. I templi, all'epoca ancor pi\u00f9 affascinanti perch\u00e9 circondati da paludi malariche, furono poi meta prediletta dei viaggiatori del Grand Tour ottocentesco, cos\u00ec importante nella cultura europea, finendo per essere raffigurati (e narrati) dai maggiori artisti e letterati del tempo.\nIn epoca medievale, Salerno fu centro benedettino di assoluto rilievo, e prima ancora ebbe un ruolo fondamentale e propulsivo in quel processo di \"renovatio imperi\" che port\u00f2 la cultura longobarda a riproporre in Italia istituzioni e conoscenze dell'epoca romana fino a culminare nella fondazione del Sacro Romano Impero da parte di Carlo Magno, che del principe longobardo salernitano Arechi II fu cognato (avendo entrambi sposato figlie del re lombardo Desiderio). Risale a quei secoli la formazione della Scuola Medica Salernitana, che recuper\u00f2 al sapere del tempo le antiche conoscenze greche e alessandrine (attraverso traduzioni arabe), oltre a gettare il seme di quella botanica moderna che sarebbe giunta a compiuta fioritura nel XVIII con lo scandinavo Linneo, autore di una classificazione che riprese e ampli\u00f2 l\"'Opus Pandectarum\" di Matteo Silvatico, prima compilazione botanica del mondo occidentale medievale. Con le dominazioni normanno-sveve e angioine la provincia decadde sul piano culturale non meno che economico e sociale, e i secoli del malgoverno spagnolo accentrarono la produzione culturale nella vicina Napoli. Tuttavia, in quegli anni, un ruolo propulsivo lo ebbero istituzioni religiose (il capoluogo \u00e8 definito citt\u00e0 conventuale) e, in pi\u00f9 rari casi, Signori illuminati; non mancarono tuttavia eccezioni, come \u00e8 il caso di Giambattista Vico, filosofo peraltro eccentrico nel panorama salernitano e nazionale del suo tempo. All'alba dell'Ottocento, troviamo eredi di questa tradizione intellettuali salernitani a quasi tutte le svolte del tempo nuovo.\nCome fu il caso dell'abate Genovesi, che nella tarda et\u00e0 borbonica contribu\u00ec attivamente ai tentativi di riforma del Regno, o come quei patrioti e letterati, cilentani e del capoluogo, che vissero da protagonisti i rivolgimenti carbonari e, prima ancora, la Repubblica Partenopea e l'et\u00e0 napoleonica. Con l'Unit\u00e0 d'Italia, la provincia di Salerno conobbe una sorte non diversa da quella del Mezzogiorno tutto, finendo col condividere un declino che, a parte eccezioni anche notevoli, condusse il territorio a esprimere soprattutto una cultura amministrativa e letteraria. Una parziale eccezione \u00e8 rappresentata dal crescere di una cultura industriale, a partire dai primi insediamenti tessili svizzeri, tuttavia minoritaria rispetto a quella rurale, predominante in provincia, e a quella commerciale, egemone nel capoluogo e nei comuni limitrofi (Cava de' Tirreni, ovviamente l'ex repubblica marinara Amalfi).\nNel Novecento, la storia culturale della provincia di Salerno annovera figure rilevanti, come Alfonso Gatto, poeta ermetico e scrittore raffinato, come Filiberto Menna, insigne critico d'arte. Salernitano \u00e8 stato dal 1976 al 1984 il presidente del CNR, Quagliariello. Napoletano di nascita, ma salernitano d'adozione \u00e8 lo scrittore Diego De Silva, autore di \"Certi bambini\", e salernitani si contano anche nel giornalismo di qualit\u00e0, dal Gaetano Afeltra del Corriere della Sera all'Aldo Falivena autore di un fortunato format televisivo degli anni settanta del secolo scorso. Altro salernitano di adozione fu Franco Angrisano, il celebre Giacinto de \"I ragazzi di Padre Tobia\" e braccio destro di Eduardo De Filippo, per oltre quindici anni.\nTurismo.\nLa Costiera amalfitana e quella cilentana sono annoverate tra i tratti costieri pi\u00f9 affascinanti al mondo. Le pi\u00f9 note localit\u00e0 turistiche balneari a livello internazionale sono Amalfi, Atrani, Cetara, Conca dei Marini, Furore, Maiori, Minori, Positano, Praiano e Vietri sul Mare, incluse nella costiera amalfitana; per la costiera cilentana sono invece menzionabili Acciaroli, Agropoli, Ascea, Castellabate, Marina di Camerota, Montecorice, Palinuro, Pioppi, Sapri e Scario.\nNotevole importanza turistica hanno altres\u00ec il capoluogo Salerno e l'area di Capaccio Paestum, grazie alla sua millenaria storia di colonia prima greca e poi romana.\nPatrimoni dell'Umanit\u00e0.\nAll'interno del territorio della provincia di Salerno ricadono due Patrimoni dell'Umanit\u00e0 dell'UNESCO:\nAmministrazioni.\nControversie.\nA seguito delle nuove elezioni del Consiglio provinciale di Salerno nel dicembre 2021, la Cav. Michelina Manzillo (OMRI)\nha denunciato una mancanza di parit\u00e0 di genere. Solo 2 consigliere su un totale di 16 sono donne.\nComuni.\nAppartengono alla provincia di Salerno i seguenti 158 comuni:\nComuni pi\u00f9 popolosi.\nNella tabella sono inseriti i comuni con pi\u00f9 di abitanti.\nComuni meno popolosi.\nNella tabella i quattro comuni meno popolati della provincia (con meno di 400 abitanti):\nPopolazione.\nEtnie e minoranze straniere.\nAl 31 dicembre 2020, gli stranieri residenti in provincia erano (5,1% della popolazione complessiva). Le nazionalit\u00e0 con pi\u00f9 di individui sono quelle di:\nAmministrazione.\nGemellaggi.\nLa provincia di Salerno \u00e8 gemellata con:"}
{"id": "3303", "revid": "2145227", "url": "https://it.wikipedia.org/wiki?curid=3303", "title": "Papa Clemente III", "text": "Biografia.\nPaolo Scolari nacque nel 1130 a Roma, nel rione della Pigna. Di famiglia di alto livello sociale ma non nobile, era figlio di Giovanni e della di lui consorte Maria.\nFormazione e carriera ecclesiastica.\nAncora bambino venne educato dai canonici della Basilica liberiana, divenendone chierico e poi canonico. Nulla si sa di eventuali studi universitari. La prima notizia certa della sua vita \u00e8 riportata in un documento del 3 marzo 1176 in cui \u00e8 citato come suddiacono della Chiesa romana e arciprete della Basilica di Santa Maria Maggiore.\nNel concistoro del marzo 1179 papa Alessandro III lo nomin\u00f2 cardinale assegnandogli la diaconia dei Santi Sergio e Bacco ma subito dopo pot\u00e9 optare per il titolo di Cardinale presbitero di Santa Pudenziana.\nNel 1180 divenne cardinale vescovo della sede suburbicaria di Palestrina.\nConclavi.\nDurante il suo periodo di cardinalato, Paolo Scolari partecip\u00f2 ai seguenti conclavi:\nPontificato.\nIl 18 dicembre 1187 partecip\u00f2 al conclave convocato a Pisa. Al primo scrutinio i cardinali elettori assegnarono il Soglio pontificio al benedettino Teodobaldo di Vermandois, Cardinale vescovo di Ostia e Velletri. Egli tuttavia rinunci\u00f2. Il giorno seguente venne eletto il cardinale Scolari, che assunse il nome di Clemente III.\nNel 1188, poco dopo la sua elezione, Clemente riusc\u00ec ad appianare le discordie che da mezzo secolo opponevano i papi e i cittadini di Roma, in virt\u00f9 di un accordo (\"Patto di Concordia\") in base al quale ai romani veniva concesso il permesso di eleggere i propri \"consules\" (magistrati), mentre la nomina del governatore della citt\u00e0 rimase una prerogativa del Papa. Clemente III incit\u00f2 Enrico II d'Inghilterra e Filippo Augusto a partecipare alla Terza Crociata (1189-1192), e introdusse diverse riforme minori su questioni ecclesiastiche.\nConcistori per la creazione di nuovi cardinali.\nPapa Clemente III durante il suo pontificato ha creato 30 cardinali nel corso di 3 distinti concistori.\nDisambiguazione.\nClemente III era gi\u00e0 stato il nome di un antipapa, al secolo \"Guiberto\", eletto nel 1080 e morto nel 1100. Per i papi contemporanei di Guiberto si vedano: Papa Gregorio VII (1073-1085), Papa Vittore III (1086-1087), Papa Urbano II (1087-1099) e Papa Pasquale II (1099-1118)."}
{"id": "3304", "revid": "161374", "url": "https://it.wikipedia.org/wiki?curid=3304", "title": "Pietro Vannucci", "text": ""}
{"id": "3305", "revid": "2176804", "url": "https://it.wikipedia.org/wiki?curid=3305", "title": "Pierre Simon Laplace", "text": "Fu uno dei principali scienziati del periodo napoleonico, nel 1799 nominato ministro degli interni da Napoleone, che nel 1806 gli confer\u00ec il titolo di conte dell'Impero, nominato poi anche marchese nel 1817, dopo la restaurazione dei Borbone.\nHa dato fondamentali contributi in vari campi della matematica, della fisica, dell'astronomia e della teoria della probabilit\u00e0 ed \u00e8 stato uno degli scienziati pi\u00f9 influenti al suo tempo, anche per il suo contributo all'affermazione del determinismo. Diede la svolta finale all'astronomia teorica e alla meccanica celeste, riassumendo ed estendendo il lavoro dei suoi predecessori nella sua opera in cinque volumi \"M\u00e9canique C\u00e9leste\" (Meccanica celeste) (1799-1825). Questo capolavoro \u2013 assieme alla \"M\u00e9canique Analytique\" (1788) di Lagrange \u2013 ha trasformato lo studio geometrico della meccanica, sviluppato da Galileo e Newton, in quello basato sull'analisi matematica.\nBiografia.\nInfanzia.\nSimon Laplace nacque a Beaumont-en-Auge (Normandia) il 23 marzo del 1749, figlio di Pierre Laplace e Marie Anne Sochon, benestanti proprietari terrieri. Suo padre commerciava anche il sidro, abbondantemente prodotto nella zona, e verso la met\u00e0 del secolo divenne sindaco di Beaumont. I primi rudimenti scolastici li ebbe da suo zio Louis, conosciuto in zona come l'abate Laplace, un sacerdote cattolico di solida formazione, che avrebbe trasmesso a suo nipote la propria attitudine per la matematica. Oltre a ci\u00f2 la sua famiglia aveva deciso che Pierre-Simon avrebbe seguito i passi dello zio Louis, indossando dunque gli abiti monacali ed avviandosi ad un futuro promettente come ecclesiastico. Nel 1756, all'et\u00e0 di sette anni, grazie alla mediazione dello zio, fu ammesso come alunno esterno nel collegio benedettino del convento di Beaumont. \nRimase nel collegio di Beaumont sino al 1765 e da qui si trasfer\u00ec a Caen, dove entr\u00f2 nel Collegio delle Arti dell'universit\u00e0, con l'intento di conseguire gli ordini di sacerdote e intraprendere la carriera ecclesiastica. Ma tre anni dopo, nel 1768, lasci\u00f2 l'universit\u00e0 di Caen senza aver ricevuto gli ordini sacerdotali. Nel periodo trascorso a Caen, infatti, Laplace, grazie ai due professori Cristophe Gadbled e Pierre Le Canu, scopr\u00ec la sua passione per la matematica superiore, che ne risalt\u00f2 il grande talento scientifico, notato dai due professori. Deciso a dirigere i suoi passi verso la scienza, Laplace abbandon\u00f2 la teologia, lasci\u00f2 Caen e accett\u00f2 provvisoriamente un lavoro di professore nel collegio di Beaumont, dove era stato alunno anni addietro. \nQuesto lavoro era solo provvisorio e neanche soddisfacente ed infatti un anno dopo, nel 1769, a venti anni, si trasfer\u00ec a Parigi, in quella che allora era la capitale europea dell'Illuminismo. Con s\u00e9 portava una lettera di raccomandazione del suo ex professore Pierre Le Canu, indirizzata a Jean Baptiste Le Rond d'Alembert, uno dei matematici pi\u00f9 prestigiosi di Parigi. D'Alembert non prest\u00f2 nessuna attenzione n\u00e9 alla lettera di raccomandazione n\u00e9 a Laplace, che non fu nemmeno ricevuto. Laplace per\u00f2 non si scoraggi\u00f2 e scrisse lui stesso una lettera di quattro pagine a D'Alembert, dove dimostrava di conoscere i fondamenti della meccanica e le opere di Newton e di D'Alembert stesso. \nD'Alembert pertanto lo convoc\u00f2 e gli propose un posto di professore presso la Scuola Militare di Parigi. Fu questa sua lettera ad aprirgli le porte di Parigi e non la raccomandazione che portava con s\u00e9 da Caen.\n\"'\"Signor Laplace, vedete che non prendo molto in considerazione le raccomandazioni.\" \n\"Non ne avevate bisogno, vi siete fatto conoscere meglio con questa vostra lettera e questo mi basta. Vi devo il mio appoggio.\"\n\"D'Alembert\"\"\nMaturit\u00e0.\nSicuro delle proprie capacit\u00e0, Laplace a questo punto si dedic\u00f2 ad una ricerca originale e per i successivi diciassette anni, dal 1771 al 1787, produsse gran parte del suo originale lavoro sull'astronomia. Tale lavoro inizi\u00f2 con una memoria, letta davanti all'Acad\u00e9mie fran\u00e7aise nel 1773, nella quale mostr\u00f2 che i moti planetari sarebbero rimasti vicini a quelli previsti dalla teoria newtoniana per lunghi intervalli di tempo e riportava la verifica fino ai cubi dell'eccentricit\u00e0 e dell'inclinazione delle orbite. Seguirono poi diversi articoli su alcuni punti essenziali del calcolo integrale, delle differenze finite, delle equazioni differenziali e dell'astronomia. Occorre per\u00f2 specificare che alcune importanti scoperte di questi articoli, come le corrispondenti delle armoniche sferiche nello spazio bidimensionale, erano gi\u00e0 state pubblicate precedentemente da Legendre in un articolo inviato all'Acad\u00e9mie nel 1783.\nNel 1785 divent\u00f2 membro dell'Acad\u00e9mie des Sciences e nel 1816 fu eletto all'Acad\u00e9mie fran\u00e7aise. Inoltre divent\u00f2 membro di tutte le maggiori accademie scientifiche europee. Grazie alla sua intensa attivit\u00e0 accademica esercit\u00f2 una grande influenza sugli scienziati del suo tempo, in particolare su Adolphe Quetelet e Sim\u00e9on-Denis Poisson. Egli \u00e8 ricordato talvolta come il Newton francese per la sua naturale e straordinaria capacit\u00e0 matematica che nessuno dei suoi contemporanei possedeva. Sembra che Laplace non fosse modesto riguardo alle sue capacit\u00e0 e ai suoi risultati, e probabilmente non riusc\u00ec a comprendere l'effetto del suo comportamento sui colleghi. Anders Johan Lexell visit\u00f2 l'Acad\u00e9mie des Sciences di Parigi nel 1780-1781 e rifer\u00ec che:\nDopo i suoi lavori sulla meccanica celeste, Laplace si prefisse di scrivere un lavoro che avrebbe dovuto \"offrire una soluzione completa del grande problema della meccanica rappresentato dal sistema solare e portare la teoria a coincidere cos\u00ec strettamente con l'osservazione che le equazioni empiriche non avrebbero pi\u00f9 dovuto trovare posto nelle tavole astronomiche. Il risultato \u00e8 racchiuso nell\"Exposition du syst\u00e8me du monde\" e nella \"M\u00e9canique c\u00e9leste\".\nLa \"M\u00e9canique c\u00e9leste\" fu pubblicata in cinque volumi. I primi due, pubblicati nel 1799, contengono metodi per calcolare i moti dei pianeti, per determinare le loro forme e per risolvere problemi legati alle maree. Il terzo ed il quarto volume, pubblicati rispettivamente nel 1802 e nel 1805, contengono applicazioni di questi metodi e diverse tavole astronomiche. Il quinto volume, pubblicato nel 1825, \u00e8 principalmente storico, ma fornisce in appendice i risultati delle ultime ricerche di Laplace. Esse sono numerose e rilevanti, ma egli si appropri\u00f2 di molti risultati di altri scienziati con nessuno o scarso riconoscimento e le conclusioni in realt\u00e0 sono solo il risultato organizzato di un secolo di pazienti fatiche altrui, spesso menzionate come se fossero dovute a Laplace.\nL'argomentare della \"M\u00e9canique c\u00e9leste\" \u00e8 eccellente, ma non \u00e8 di facile lettura. Biot, che aiut\u00f2 Laplace nella revisione per la stampa, disse che lo stesso Laplace era frequentemente incapace di ritrovare i dettagli nel ragionamento dimostrativo e, se era soddisfatto del fatto che le conclusioni fossero corrette, era lieto di inserire l'espressione ricorrente, \"Il est ais\u00e9 \u00e0 voir...\" (\u00e8 lasciato al lettore...). In realt\u00e0, la comprensione di queste dimostrazioni avrebbe richiesto una capacit\u00e0 mentale pari alla sua. Questa sua abitudine gli avrebbe creato spesso la necessit\u00e0 di rielaborare successivamente molti dei suoi risultati, richiedendo a volte qualche giorno per completarli.\nLa \"M\u00e9canique c\u00e9leste\" non \u00e8 solo la traduzione dei \"Principia\" nel linguaggio del calcolo differenziale, ma completa alcune parti che Newton non era stato in grado di dettagliare.\nIn quest'opera Laplace esponeva l'ipotesi secondo la quale il sistema solare si sarebbe formato in seguito alla condensazione di una nebulosa. L'idea della nebulosa era gi\u00e0 stata enunciata da Immanuel Kant nel 1755, ma \u00e8 probabile che Laplace non ne fosse al corrente.\nNel 1812 Laplace pubblic\u00f2 la sua \"Th\u00e9orie analytique des probabilit\u00e9s\". Si ritiene che tale teoria sia solo senso comune espresso in linguaggio matematico. In questo volume Laplace dava determinanti contributi alla teoria della probabilit\u00e0 di cui \u00e8 oggi considerato uno dei padri. Nel 1819 Laplace pubblic\u00f2 un semplice resoconto del suo lavoro sulla probabilit\u00e0.\nLa carriera politica.\nDurante la sua vita, Laplace mut\u00f2 spesso orientamento politico. Quando il potere di Napoleone aument\u00f2, Laplace abbandon\u00f2 i suoi principi repubblicani (che avevano fedelmente riflesso le opinioni del partito al potere) ed implor\u00f2 il primo console di dargli il posto di ministro degli interni. Napoleone, che desiderava il supporto di uomini di scienza, accett\u00f2 la proposta, ma in poco meno di sei settimane la carriera politica di Laplace vide la fine. La comunicazione di Napoleone della sua dimissione fu la seguente:\nSebbene Laplace fosse stato sollevato dall'incarico, mantenne la sua fedelt\u00e0. Sal\u00ec al Senato e al terzo volume della \"M\u00e9canique c\u00e9leste\" fece precedere una nota in cui dichiarava che fra tutte le verit\u00e0 in esso contenute la pi\u00f9 cara all'autore era la dichiarazione che aveva fatto riguardo alla sua devozione nei confronti del paciere d'Europa. Nelle copie vendute dopo la restaurazione, essa fu cancellata. Nel 1814 fu evidente che l'Impero stava fallendo e Laplace si affrett\u00f2 ad offrire i suoi servigi ai Borbone. Durante la restaurazione fu ricompensato con il titolo di marchese. Il disprezzo che i suoi colleghi sentivano per la sua condotta in quell'occasione si evince dalle pagine di Paul-Louis Courier. Le conoscenze di Laplace erano utili per le numerose commissioni scientifiche di cui faceva parte e probabilmente spiegano il motivo per cui si chiuse un occhio sul suo opportunismo politico.\nChe Laplace fosse presuntuoso ed egoista non viene negato dai suoi pi\u00f9 appassionati ammiratori; la sua condotta nei confronti dei suoi benefattori di giovent\u00f9 e delle sue amicizie politiche fu ingrata ed \u00e8 palese la sua appropriazione dei risultati di coloro che erano relativamente sconosciuti. Fra coloro che aveva trattato in tal modo, tre in seguito diventarono famosi: (Legendre e Fourier in Francia e Young in Inghilterra). Essi non dimenticarono mai l'ingiustizia di cui furono vittime. D'altra parte bisognerebbe dire che su alcune questioni mostr\u00f2 di avere un carattere indipendente e non nascose mai i suoi modi di vedere riguardo alla religione, alla filosofia o alla scienza, per quanto potessero essere non graditi alle autorit\u00e0 al potere; bisognerebbe anche aggiungere che verso la fine della sua vita, e specialmente nei confronti del lavoro dei suoi allievi, Laplace fu generoso e in un caso omise un suo articolo in modo tale che un allievo potesse avere il merito esclusivo della ricerca.\nMassone, nel 1804 fu membro del collegio dei grandi ufficiali del Grande Oriente di Francia.\nContributi scientifici.\nMeccanica celeste.\nLaplace diede un valido contributo alla meccanica celeste usando le concezioni lagrangiane per spiegare meglio il moto dei corpi. Trascorse gran parte della sua vita lavorando sull'astronomia matematica e il suo lavoro culmin\u00f2 nella verifica della stabilit\u00e0 dinamica del sistema solare sotto l'ipotesi che esso consista in un insieme di corpi rigidi che si muovono nel vuoto. Formul\u00f2 autonomamente l'ipotesi della nebulosa, gi\u00e0 ipotizzata nel 1755 da Immanuel Kant. Fu uno dei primi scienziati a postulare l'esistenza dei buchi neri e la nozione di collasso gravitazionale.\nSecondo l'ipotesi della nebulosa, il sistema solare si sarebbe sviluppato da una massa globulare di gas incandescente che ruotava attorno ad un asse passante per il suo centro di massa. Raffreddandosi questa massa si sarebbe ristretta e alcuni anelli concentrici si sarebbero staccati dal suo bordo esterno. Questi anelli poi, raffreddatisi, si sarebbero condensati nei pianeti. Il Sole rappresenterebbe il nucleo centrale della nebulosa che, rimasto ancora incandescente, continuerebbe ad irradiare. Da questo punto di vista dovremmo aspettarci che i pianeti pi\u00f9 distanti siano pi\u00f9 vecchi rispetto a quelli pi\u00f9 vicini al Sole. L'idea sostanziale della teoria, seppur con qualche importante modifica, \u00e8 accettata ancora oggi.\nLaplace inoltre intu\u00ec il concetto di buco nero. Egli mostr\u00f2 che ci potrebbero essere delle stelle massive dotate di gravit\u00e0 cos\u00ec grande che nemmeno la luce avrebbe velocit\u00e0 sufficiente a uscire dal loro interno. Laplace inoltre ipotizz\u00f2 che alcune delle nebulose mostrate dai telescopi non facessero parte della Via Lattea e fossero esse stesse delle galassie. Quindi, Laplace anticip\u00f2 la grande scoperta di Edwin Hubble, un secolo prima che avvenisse.\nNel corso degli anni dal 1784 al 1787 egli produsse alcune memorie dagli eccezionali risultati. Particolarmente rilevante fra queste \u00e8 quella del 1784, ristampata nel terzo volume della \"M\u00e9canique c\u00e9leste\", all'interno della quale determin\u00f2 completamente l'attrazione di uno sferoide su una particella esterna ad esso. Essa \u00e8 memorabile per l'introduzione in analisi delle armoniche sferiche o coefficienti di Laplace.\nSe le coordinate di due punti sono (r,\u03bc,\u03c9) ed (r',\u03bc',\u03c9'), e se r' \u2265 r, allora il reciproco della loro distanza pu\u00f2 essere sviluppato mediante le potenze di r/r', ed i rispettivi coefficienti sono i coefficienti di Laplace. La loro utilit\u00e0 deriva dal fatto che ogni funzione con le coordinate di un punto sulla sfera pu\u00f2 essere sviluppata in serie in tale modo.\nQuesto articolo \u00e8 anche considerevole per lo sviluppo dell'idea del potenziale, di cui si era appropriato Lagrange, che lo aveva utilizzato nelle sue memorie del 1773, 1777 e 1780. Laplace mostr\u00f2 che il potenziale soddisfa sempre l'equazione differenziale:\ne su questo risultato fu basato il suo successivo lavoro sull'attrazione. La quantit\u00e0 formula_2 \u00e8 stata definita come la densit\u00e0 di formula_3 ed il suo valore in ciascun punto indica l'eccesso di formula_3 rispetto al suo valor medio nell'intorno del punto. L'equazione di Laplace, o la forma pi\u00f9 generale formula_5, appare in tutte le branche della fisica matematica.\nTra il 1784 e il 1786 pubblic\u00f2 una memoria riguardante Giove e Saturno dove verificava, tramite delle serie perturbative, che per tempi molto lunghi l'azione reciproca di due pianeti non pu\u00f2 mai influire significativamente sulle eccentricit\u00e0 e sulle inclinazioni delle loro orbite. Fece notare che le particolarit\u00e0 del sistema di Giove erano dovute al fatto che i moti medi di Giove e Saturno erano molto vicini alla commensurabilit\u00e0. Scopr\u00ec inoltre la ciclicit\u00e0 del moto dei due pianeti, stimata in circa 900 anni, tale per cui i due pianeti appaiono esercitare accelerazioni e decelerazioni reciproche. Tale variazione era gi\u00e0 nota anche a Joseph-Louis Lagrange, ma solo Laplace la ricondusse a un moto ciclico, confermando l'idea che il sistema solare presentasse dei moti non casuali anche su grande scala temporale. Gli sviluppi di questi studi sul moto planetario furono esposti nelle sue due memorie del 1788 e del 1789.\nL'anno 1787 fu reso memorabile dall'analisi di Laplace della relazione fra l'accelerazione lunare e i cambiamenti secolari nell'eccentricit\u00e0 dell'orbita della Terra: questa ricerca complet\u00f2 la dimostrazione della stabilit\u00e0 dell'intero sistema solare. Cerc\u00f2 ad esempio di spiegare come mai il moto orbitale della Luna subisse una lievissima accelerazione che faceva variare la lunghezza del mese lunare di un secondo in tremila anni attribuendone la causa a una lenta variazione dell'eccentricit\u00e0 terrestre. In verit\u00e0 \u00e8 stato dimostrato successivamente che tale accelerazione \u00e8 dovuta alla reciproca attrazione mareale che tende a sincronizzare il moto di rivoluzione e rotazione dei corpi: err\u00f2 nel metodo, ma colse nel segno con la valutazione dei calcoli.\nFisica.\nLa teoria dell'attrazione capillare \u00e8 dovuta a Laplace, il quale accett\u00f2 l'idea proposta da Hauksbee nelle \"Philosophical Transactions\" del 1709, secondo la quale il fenomeno era dovuto ad una forza di attrazione che era impercettibile a ragionevoli distanze. La parte che si occupa dell'azione di un solido su un liquido e dell'azione reciproca di due liquidi non \u00e8 stata sviluppata completamente, ma fu completata in definitiva da Carl Friedrich Gauss. Nel 1862 Lord Kelvin (Sir William Thomson) avrebbe mostrato che, se supponiamo il carattere molecolare della materia, le leggi dell'attrazione capillare possono essere dedotte dalla legge Newtoniana della gravitazione.\nLaplace nel 1816 fu il primo a mettere in evidenza esplicitamente il motivo per cui la teoria di Newton del moto oscillatorio forniva un valore impreciso della velocit\u00e0 del suono. La velocit\u00e0 effettiva \u00e8 maggiore rispetto a quella calcolata da Newton a causa del calore sviluppato dalla compressione improvvisa dell'aria che aumenta l'elasticit\u00e0 e quindi la velocit\u00e0 del suono trasmesso. Le ricerche di Laplace in fisica pratica erano limitate a quelle da lui condotte insieme a Lavoisier negli anni dal 1782 al 1784 sul calore specifico di vari corpi.\nTeoria delle probabilit\u00e0.\nMentre conduceva molte ricerche in fisica, un altro tema principale a cui dedic\u00f2 i suoi sforzi fu la teoria della probabilit\u00e0. Nel suo \"Essai philosophique sur les probabilit\u00e9s\", Laplace formalizz\u00f2 il procedimento matematico del ragionamento per induzione basato sulla probabilit\u00e0, che noi oggi riconosciamo come quello di Thomas Bayes. Nel 1774 ricav\u00f2 il teorema di Bayes senza essere probabilmente a conoscenza del lavoro (pubblicato nel 1763) di Bayes (morto nel 1761).\nUna ben nota formula che deriva dal suo procedimento \u00e8 la regola di successione. Supponiamo che un evento abbia solo due possibili esiti, indicati come \"successo\" ed \"insuccesso\". Sotto l'ipotesi che si sappia poco o niente \"a priori\" riguardo alla probabilit\u00e0 relativa degli esiti, Laplace deriv\u00f2 una formula per la probabilit\u00e0 che l'esito successivo sia un successo.\ndove \"s\" \u00e8 il numero dei successi osservati precedentemente ed \"n\" \u00e8 il numero totale delle prove osservate. Tale formula viene ancora oggi utilizzata come una stima della probabilit\u00e0 di un evento se si conosce lo spazio degli eventi, ma si dispone solo di un piccolo numero di campioni.\nLa regola di successione \u00e8 stata soggetta a molte critiche, dovute in parte all'esempio che Laplace scelse per illustrarla. Egli infatti calcol\u00f2 la probabilit\u00e0 che il sole sorga domani, considerato il fatto che \u00e8 sempre sorto in passato, con la espressione\ndove \"d\" \u00e8 il numero di volte che il sole \u00e8 sorto in passato. Questo risultato \u00e8 stato ricavato per assurdo, e alcuni autori hanno concluso che tutte le applicazioni della regola di successione sono assurde per estensione. Comunque, Laplace era pienamente consapevole dell'assurdit\u00e0 del risultato; subito dopo l'esempio, scrisse, \"Ma questo numero [cio\u00e8, la probabilit\u00e0 che il sole sorger\u00e0 domani] \u00e8 molto pi\u00f9 grande per chi, considerando i principi che regolano i giorni e le stagioni nella totalit\u00e0 degli eventi, si rende conto che nulla all'istante attuale pu\u00f2 fermare il suo corso.\"\nSempre nel 1774 rese esplicito l'integrale di Eulero\nma non pu\u00f2 essere considerato il padre della gaussiana\nin quanto non lo colleg\u00f2 alla legge sugli errori.\nNel 1779 Laplace indic\u00f2 il metodo per stimare il rapporto del numero dei casi favorevoli rispetto al numero totale dei casi possibili. Esso consiste nel considerare i valori successivi di una qualsiasi funzione come i coefficienti dello sviluppo di un'altra funzione con riferimento ad una diversa variabile. Questa seconda funzione viene dunque chiamata la funzione generatrice della precedente. Laplace mostr\u00f2 come, per mezzo dell'interpolazione, questi coefficienti possano essere determinati a partire dalla funzione generatrice. In seguito egli affront\u00f2 il problema inverso, trovando dai coefficienti la funzione generatrice mediante la soluzione di un'equazione alle differenze finite. Il metodo \u00e8 scomodo e, dati i successivi sviluppi dell'analisi, oggi viene usato raramente.\nIl suo trattato \"Th\u00e9orie analytique des probabilit\u00e9s\" include un'esposizione del metodo dei minimi quadrati, una notevole testimonianza della padronanza di Laplace sui procedimenti dell'analisi. Il metodo dei minimi quadrati, tramite numerose osservazioni, era stato spiegato empiricamente da Carl Friedrich Gauss e Legendre, ma il quarto capitolo di questo lavoro contiene una dimostrazione formale di esso, su cui da allora si \u00e8 basata l'intera teoria degli errori. Questo fu dimostrato solo grazie a un'analisi pi\u00f9 complessa, inventata appositamente per lo scopo, ma la forma in cui viene presentato \u00e8 cos\u00ec incompleta che, nonostante la costante accuratezza dei risultati, ci si chiese se Laplace aveva effettivamente esaminato con attenzione il difficile lavoro che egli stesso aveva cos\u00ec brevemente e spesso erroneamente mostrato.\nMatematica.\nFra le scoperte minori di Laplace in matematica pura si possono menzionare la sua discussione (contemporaneamente a Vandermonde) della teoria generale dei determinanti nel 1772: la sua dimostrazione che ogni equazione di grado pari deve avere almeno un fattore quadratico reale, la sua riduzione della soluzione delle equazioni differenziali lineari ad integrali definiti; e la sua soluzione dell'equazione differenziale lineare parziale del secondo ordine. \nEgli fu anche il primo a considerare i difficili problemi coinvolti nelle equazioni alle differenze miste, e a dimostrare che la soluzione di un'equazione alle differenze finite di primo grado e del secondo ordine potrebbe essere sempre ottenuta nella forma di una frazione continua. Oltre a queste originali scoperte egli determin\u00f2, nella sua teoria della probabilit\u00e0, i valori dei pi\u00f9 comuni integrali definiti; e nello stesso libro diede la dimostrazione generale del teorema enunciato da Joseph-Louis Lagrange per lo sviluppo in serie di una qualsiasi funzione implicita per mezzo di coefficienti differenziali.\nLa trasformata di Laplace, invece, bench\u00e9 venga chiamata cos\u00ec in suo onore in quanto la utilizz\u00f2 nel suo lavoro sulla teoria della probabilit\u00e0, fu scoperta originariamente da Eulero. La trasformata di Laplace compare in tutte le branche della fisica matematica, un campo alla cui formazione Laplace contribu\u00ec notevolmente.\nConvinzioni filosofiche.\nA differenza di molti altri grandi matematici Laplace non vedeva la matematica come una disciplina dal valore particolare, ma come uno strumento utile per la ricerca scientifica e per problemi pratici. Laplace sembra aver considerato l'analisi semplicemente come uno strumento per affrontare problemi fisici, sebbene l'abilit\u00e0 con cui aveva inventato l'analisi necessaria a tale scopo sia quasi straordinaria. Fino a quando i suoi risultati erano veri egli non si preoccupava molto di spiegare i passaggi dimostrativi; egli non aveva mai curato l'eleganza o la simmetria nei suoi procedimenti, e per lui era sufficiente riuscire con qualche mezzo a risolvere il problema particolare che stava affrontando.\nCredeva fermamente nel determinismo causale, che \u00e8 ben espresso nella seguente citazione tratta dall'introduzione all\"Essai\":\nSi fa spesso riferimento a questo intelletto come al \"demone di Laplace\" (in modo analogo a quello che fa parlare del diavoletto di Maxwell). La descrizione dell'ipotetico intelletto descritto sopra da Laplace come un diavoletto non viene per\u00f2 da Laplace, ma da biografi successivi: Laplace sperava che l'umanit\u00e0 avrebbe migliorato la sua comprensione scientifica del mondo e credeva che, anche se essa fosse stata completata, essa avrebbe ancora avuto bisogno di una straordinaria capacit\u00e0 di calcolo per determinarla completamente in ogni singolo istante. Ma mentre Laplace vedeva in primo luogo i problemi concreti dell'umanit\u00e0 per raggiungere quest'ultimo stadio di conoscenza e di calcolo, le successive teorie della meccanica quantistica, che furono adottate dai filosofi e che difendevano l'esistenza del libero arbitrio, contestarono anche solo la possibilit\u00e0 teorica dell'esistenza di un tale \"intelletto\".\n\u00c8 stato recentemente proposto un limite sull'efficacia di calcolo dell'universo, cio\u00e8 sull'abilit\u00e0 del diavoletto di Laplace di trattare una quantit\u00e0 grandissima di informazioni. Il limite fa riferimento alla massima entropia dell'universo, alla velocit\u00e0 della luce e alla quantit\u00e0 minima di tempo necessaria per trasportare informazioni su una lunghezza pari alla lunghezza di Planck; esso risulta essere 2130 bit\". Di conseguenza, qualsiasi cosa richieda pi\u00f9 di questa quantit\u00e0 di dati non pu\u00f2 essere calcolata nella quantit\u00e0 di tempo che \u00e8 trascorsa finora nell'universo.\nAnche se Laplace pens\u00f2 a un intelletto superiore egli intendeva ci\u00f2 solo come un esperimento mentale, una supposizione. Non credeva veramente nell'esistenza di un tale intelletto: era infatti ateo o quantomeno agnostico come dimostra il seguente aneddoto, probabilmente vero.\nInfatti, Laplace si trov\u00f2 nella condizione di implorare Napoleone di accettare una copia del suo nuovo lavoro \"Exposition du syst\u00e8me du monde\" (1796). Avevano riferito al Primo Console (Imperatore dal 1804) che il libro non conteneva alcun cenno al nome di Dio e Napoleone, a cui piaceva porre domande imbarazzanti, ricevette Laplace facendogli l'osservazione\nLaplace, che, sebbene fosse il pi\u00f9 arrendevole degli uomini politici, era fermamente convinto di questo punto della sua filosofia, si ferm\u00f2 e rispose senza mezzi termini,\nNapoleone, molto divertito, raccont\u00f2 questa risposta a Lagrange, il quale esclam\u00f2, \"Ah! Questa \u00e8 una bellissima ipotesi; essa spiega molte cose\".\nIn realt\u00e0 non \u00e8 chiaro, stando anche ai commentatori dell'epoca, se la risposta di Laplace a Napoleone fosse da intendersi come un proclama di ateismo oppure semplicemente come il rifiuto di introdurre nella filosofia della natura un Essere Supremo che intervenendo in continuazione nell'universo fosse garante dell'ordine cosmico, come era ritenuto necessario ad esempio da Newton.\nDi fatto Laplace non rese mai note pubblicamente, con le sue opere, le proprie opinioni religiose, anche se comunque nell\"Essai philosophique des probabilit\u00e9s\" derise Gottfried Leibniz, Luigi Guido Grandi e John Craig, i quali sostenevano che la matematica potesse essere utilizzata per supportare l'idea di un ruolo di Dio nella natura. L'amico astronomo J\u00e9r\u00f4me Lalande inser\u00ec Laplace nel dizionario degli atei di Sylvain Mar\u00e9chal, ma quest'opera non \u00e8 particolarmente attendibile dal momento che, tra gli altri, elenca lo stesso Ges\u00f9 Cristo.\nAd ogni modo, quali che fossero le convinzioni di Laplace sull'esistenza di Dio, \u00e8 comunque certo che egli fu convintamente anti cristiano. Si \u00e8 infatti conservato fino ai nostri giorni un manoscritto, risalente al periodo di preparazione dell\"Essai philosophique des probabilit\u00e9s\", in cui Laplace spiega di considerare soltanto come una mitologia il Cristianesimo, e come assurde superstizioni i suoi dogmi ed i miracoli.\nRiconoscimenti.\nGli \u00e8 stato dedicato un asteroide, 4628 Laplace"}
{"id": "3306", "revid": "125801548", "url": "https://it.wikipedia.org/wiki?curid=3306", "title": "Piossasco", "text": "Piossasco (\"Piossasch\" in piemontese) \u00e8 un comune italiano di abitanti della citt\u00e0 metropolitana di Torino in Piemonte.\nGeografia fisica.\nAdagiato ai piedi del rilievo alpino, che s'incunea nella pianura torinese, a circa 18\u00a0chilometri ad ovest dal capoluogo, ha per confini i torrenti Chisola e Sangone. Oltre a questi due corsi d'acqua, nel comune scorre il Sangonetto, canale artificiale (da non confondere con il Torrente Sangonetto, affluente del Sangone) per il cui sfruttamento ci furono contrasti tra il comune di Piossasco e quello di Trana.\nIl monte sovrastante Piossasco \u00e8 chiamato monte San Giorgio (837 metri s.l.m.), diventato parco provinciale l'8 novembre 2004, e sulla cui sommit\u00e0 si pu\u00f2 raggiungere la chiesetta romanica dell'XI secolo. \nIl centro abitato \u00e8 lambito a nord dal 45\u00ba Parallelo, la linea equidistante fra il Polo Nord e l'Equatore.\nStoria.\nNel territorio di Piossasco si pu\u00f2 riscontrare un clima particolarmente favorevole, grazie al quale, sin dall'et\u00e0 del ferro, \u00e8 stato possibile lo sviluppo di insediamenti umani.\nNel complesso morfologico del monte San Giorgio, della Montagnassa e del monte della Croce sono state individuate fasi di cultura materiale risalenti all'et\u00e0 del ferro e delle incisioni rupestri collocabili tra l'et\u00e0 del ferro e del bronzo.\nNon sono molte invece, le informazioni sul periodo pre-romano e romano.\nIl toponimo deriverebbe dal prediale \"Platius\", accostato al suffisso \"ascus\", che lo ricondurrebbe a una presenza di popoli celto-liguri\n. Note sono anche le varianti \"Platuaschia\", \"Plazasca\", \"Plosz-ascum\", \"Plosasco\", intorno all'XI secolo. Non ci sono testimonianze di influenze celtiche, mentre sappiamo dei primi insediamenti romani nel I secolo da parte delle conquiste dell'imperatore Augusto in Piemonte, con villaggi agricoli popolati dai veterani, in modo tale da accrescerne l'affidabilit\u00e0 dal punto di vista militare e politico. Nonostante si riscontrino numerosi ritrovamenti dell'epoca, non \u00e8 possibile collegarli a insediamenti ben precisi.\nMedioevo.\nPi\u00f9 documentata risulta la storia medioevale, grazie ai resti del ricetto e il borgo di San Vito, con la chiesa omonima. Il pi\u00f9 noto \"Castello dei Nove Merli\" invece, rimanda alla storia feudale del XII secolo-XIV secolo, quando la nobile e potente famiglia \"Merlo\" (gi\u00e0 originata dai \"Signori di Moriana\") si ramific\u00f2 in quattro dinastie successive, successivamente in sei e, infine, in nove. Spiccano, in questo periodo, i rami pi\u00f9 potenti come i Merlo-Folgore e Merlo-De Rossi ai quali si deve un'ala del castello, tuttavia mai terminata, mentre le restanti dinastie si allearono successivamente, a difesa dell'intero territorio; questo nome \u00e8 tuttora presente nello stemma cittadino, che raffigura, appunto, sei merli (intesi come sagome degli uccelli), mentre, in altri simboli araldici, tutti e nove i merli al completo.\nLa Marsaglia.\nI Signori di Piossasco difesero per secoli il territorio, grazie anche all'appoggio di Casa Savoia, almeno fino al XVII secolo, quando, nonostante l'aiuto delle truppe di Vittorio Amedeo II, l'antica vedetta, detta il \"Gran Merlone\", a guardia del borgo, fu quasi interamente distrutta dall'avanzata francese, che culmin\u00f2 con la storica battaglia della Marsaglia del 1693. Tuttavia, il Castello dei Nove Merli fu difeso e risparmiato.\nDal XIX secolo circa, Piossasco divenne una semplice stazione di passaggio carrabile lungo la Strada Reale tra Torino e Pinerolo, mentre la sua attivit\u00e0 agricola fu affiancata dall'incipiente nascita imprenditoriale dei primi liquorifici piemontesi, come ad esempio i vermouth \"Baudino\", \"Reinaudi\" e \"Oberto\", e dell'alta pasticceria di \"Mondino\".\nEpoca recente.\nPer molti decenni, Piossasco rimase un centro prevalentemente agricolo, fino ad uno sviluppo esponenziale negli anni settanta del XX secolo di un notevole incremento demografico, con l'apertura del vicino insediamento industriale della FIAT di Rivalta, abbandonato poi dall'industria automobilistica e ora sede di diverse aziende. Negli ultimi anni, il paese gode di un crescente turismo, legato alle attivit\u00e0 naturalistiche collegate al monte San Giorgio, e ai molti agriturismi e maneggi presenti sul territorio; \u00e8 inoltre uno dei pi\u00f9 importanti centri della cintura torinese per gli appassionati di mountain bike e volo libero (parapendio e deltaplano).\nMonumenti e luoghi d'interesse.\nAltri edifici.\nIl Castello dei Nove Merli.\nOggi sede di lussuosi ricevimenti, in realt\u00e0 esso nasce come edificio militare del X secolo, facente parte della \"Castellata\", in funzione di vedetta all'inizio delle pendici del Monte San Giorgio. Del complesso militare faceva inizialmente parte anche il \"Castellaccio\", avamposto posto ancor pi\u00f9 in alto, detto anche il \"Gran Merlone\" a causa del fatto che fu propriet\u00e0 della casata piossaschese del \"Merlo\", ma and\u00f2 quasi completamente distrutto dai francesi nel 1693 (Battaglia della Marsaglia), e ne rimangono oggi dei ruderi. L'attuale castello invece, lo si deve all'epoca feudale (XIII secolo) e successivi rimaneggiamenti, dovuti al forte contributo dei vari rami dinastici successivi, nove, appunto, dei nobili signori \"Merlo\": i \"Merlo-Rossi\" (o \"De Rossi\") di Scalenghe, i \"Merlo-Feys\" e \"Merlo-Federici\" di None, i Merlo visconti di Avigliana, i \"Merlo-Folgore\" (o \"De Folgore\" o \"Folgori\") e \"Merlo-Delfina\" di Piossasco, i \"Merlo-Seyssel\" visconti di Moriana e Pancalieri, i \"Merlo-Porporato\" signori di Pinerolo, i \"Merlo-Chialamberto\" signori di Villarbasse. Una parte indipendente del castello fu eretta dai nobili \"De Rossi\", ma mai ultimata.\nOltre ai gi\u00e0 citati Signori di Piossasco, si citino anche le famiglie dei nobili \"Palma di Borgofranco\", i \"Lajolo\", i \"Piacenza\", e i \"Filippi\", di cui alcuni edifici sono ancora conservati nell'antico borgo di San Vito. I \"Palma di Borgofranco\", ad esempio, gi\u00e0 signori di Rivarossa, videro il loro massimo splendore nel XVII secolo, ereditando il paese di Piossasco nel XIX secolo. I \"Piacenza\" invece, costruirono una villa, poi ceduta ai salesiani nel XX secolo. Altri siti di interesse culturale e naturalistico rimangono:\nSociet\u00e0.\nEvoluzione demografica.\nNegli ultimi cinquant'anni, a partire dal 1961, la forte immigrazione ha portato a quadruplicare la popolazione residente.\nCultura.\nBiblioteca.\nA Piossasco \u00e8 presente la biblioteca Nuto Revelli. Ha ricevuto diverse donazioni nel corso degli anni, di particolare interesse il fondo \"Emma Marchetti\" per argomenti riguardanti l'arte, la religione, la storia e l'archeologia, e il sostanzioso fondo Cruto sulla letteratura, donato da Miranda Cruto, storica locale e discendente dell'inventore Alessandro Cruto.\nInfrastrutture e trasporti.\nDal 1881 al 1936 Piossasco fu servita da una tranvia a vapore per Torino, Cumiana e Pinerolo."}
{"id": "3308", "revid": "1543377", "url": "https://it.wikipedia.org/wiki?curid=3308", "title": "Provincia di Ferrara", "text": " \nLa provincia di Ferrara \u00e8 una provincia italiana dell'Emilia-Romagna di abitanti.\nConfina a nord con il Veneto (provincia di Rovigo) e la Lombardia (provincia di Mantova) lungo il Po (e il Po di Goro nel delta del Po), a ovest con la provincia di Modena, a sud (lungo il Reno) con la citt\u00e0 metropolitana di Bologna e la provincia di Ravenna, a est con il mare Adriatico (tra il Po di Goro e la foce del Reno).\n\u00c8 la provincia dell'Emilia-Romagna con maggiore estensione di riserve naturali e aree protette, che ammontano a circa 40.000 ettari (pi\u00f9 del 15% della superficie totale).\nGeografia fisica.\nSi tratta di un'area completamente pianeggiante, in cui le altitudini pi\u00f9 elevate, nelle vicinanze del confine con la provincia di Modena, non superano le poche decine di metri, mentre una consistente porzione del territorio \u00e8 a una quota persino inferiore al livello del mare (il punto pi\u00f9 basso \u00e8 a -3,44\u00a0m). Il territorio \u00e8 molto fertile e permette la coltura di frutta (soprattutto pesche, albicocche, mele, pere e kiwi) e cereali (mais, frumento e riso). Nel XX secolo la provincia era molto importante per la coltivazione della canapa.\nIdrografia.\nIl corso d'acqua principale che attraversa la provincia \u00e8 il fiume Po: segna il confine con la provincia di Rovigo e, nel territorio ferrarese, si divide in Po di Volano (che attraversa Ferrara), Po di Primaro e Po di Goro, il pi\u00f9 meridionale dei rami del delta del fiume. Il fiume Reno segna il confine meridionale della provincia da Cento con qualche interruzione fino ad Argenta: infine sfocia a sud del lido di Spina, in provincia di Ravenna. I torrenti Idice e Sillaro attraversano la provincia solo nel loro ultimo tratto, andando rispettivamente a sfociare nelle valli di Campotto e in Valle Santa. A ovest attraversa Bondeno il Panaro, ultimo affluente del Po. Inoltre scorrono attraverso la provincia numerosi canali artificiali, tra cui il Cavo Napoleonico, che collega Po e Reno, e l'Idrovia Ferrarese.\nDirigendosi verso il mar Adriatico si incontrano le numerose valli d'acqua salmastra del delta del Po: sono terreni che, a causa della subsidenza del territorio, vengono allagati dalle acque del mare. Le pi\u00f9 importanti sono le valli di Comacchio, estese su pi\u00f9 di 10\u00a0000 ettari, che si suddividono in valle Vacca, valle Fossa di Porto, valle Zavelea, valle Ussarola e Salina di Comacchio. Ci sono poi valle Fattibello (sulla quale si affaccia Comacchio) e a nord valle Bertuzzi (suddivisa in valle Nuova e in val Cantone) e valle Cannevi\u00e8-Porticino. La dimensione attuale delle valli \u00e8 molto minore rispetto al passato, in quanto grandi aree palustri sono state bonificate (valle del Mezzano, valle Pega, valle Giralda, valle Falce, valle Vallona). Pi\u00f9 verso l'interno si incontrano le valli di Campotto e Valle Santa, che sono invece caratterizzate da acqua dolce.\nI laghi principali della provincia sono due: il lago delle Nazioni, di origine artificiale, e il lago del Quaternario, cos\u00ec chiamato per il gran numero di fossili che vi si possono trovare.\nClima.\nSecondo i dati della stazione meteorologica di Ferrara il clima dell'Emilia-Romagna e pi\u00f9 in particolare della provincia ferrarese \u00e8 di tipo temperato umido, con una forte escursione termica tra l'estate e l'inverno.In estate si possono raggiungere facilmente i 35\u00b0, soprattutto nelle zone dell'entroterra, mentre le temperature sono pi\u00f9 miti nella fascia litoranea anche se accompagnate da un forte tasso di umidit\u00e0 con precipitazioni forti ma di breve durata. Con l'arrivo dell'autunno le temperature si abbassano velocemente e aumentano le precipitazioni. Compare inoltre il fenomeno della nebbia, che accompagna il territorio fino ad aprile. In inverno le temperature scendono spesso sotto lo zero di notte, meno frequentemente di giorno. La neve \u00e8 un fenomeno regolare, ma la quantit\u00e0 pu\u00f2 variare notevolmente da anno ad anno. La primavera \u00e8 caratterizzata da numerose piogge alternate a lunghi periodi di sole, con temperature molto variabili.\nAree naturali.\nParco regionale del Delta del Po.\nIl Parco regionale del Delta del Po \u00e8 una vasta area protetta compresa tra il Po di Goro, le foci del Reno, del Lamone, i Fiumi Uniti e l'Adriatico. Il parco, istituito nel 1998, comprende 18.000 ettari dell'Emilia-Romagna con una vasta vegetazione ed una ricca presenza animale, in particolare avifauna. Nel territorio vi sono monumenti notevoli come l'Abbazia di Pomposa e la Pieve di San Giorgio. \u00c8 stato inserito nella lista dei patrimoni dell'umanit\u00e0 dall'UNESCO nel 1999.\nValli di Comacchio.\nLe Valli di Comacchio, situate a Comacchio ed estendendosi sino alla provincia di Ravenna, costituiscono una vasta area verde di 11000 ettari, caratterizzata da quattro valli principali (Lido di Magnavacca, Fossa di Porto, Campo e Fattibello) e dall'elevata presenza di animali, uccelli in particolare. Nella zona di Comacchio \u00e8 molto attiva la pesca alle anguille.\nBosco della Mesola.\nLa Riserva naturale Bosco della Mesola si estende fra i comuni di Goro, Codigoro e Mesola, contando un'estensione territoriale di 1058 ettari. Fondato nel 1977, rappresenta una riserva nazionale dello Stato, costituito da arbusti quali tamerici, salici, e querce oltre alla presenza di ungulati quali il cervo della mesola, specie endemica di taglia pi\u00f9 piccola rispetto al comune cervo europeo, minacciata da un assortito nucleo di daini.\nOasi isola bianca.\nL'oasi Isola Bianca \u00e8 un'area di protezione della fauna gestito dalla Lipu. Ha un'estensione di 360 ettari ed \u00e8 compresa nella frazione di Pontelagoscuro del Comune di Ferrara vicino al Po. La presenza faunistica pi\u00f9 rilevante \u00e8 rappresentata dal picchio rosso maggiore, simbolo dell'oasi. Oltre a questa vi si possono osservare altre specie di volatili quali l'airone cenerino e il Cavaliere d'Italia.\nBosco della Panfilia.\nIl Bosco della Panfilia si trova nelle vicinanze di Sant'Agostino e ricorda le antiche foreste padane distrutte dell'antropizzazione. Si \u00e8 formato da circa tre secoli ed il nome deriva da una celebre rotta del Po di Primaro avvenuta nel 1750 che ha travolse il palazzo e le terre del marchese Panfilio Fachinetti. \u00c8 una zona protetta ricca di specie vegetali come pioppo bianco, frassino ossif\u00ecllo, salice bianco, robinia, olmo campestre, acero campestre, gelso bianco, ontano nero.\nAnche la fauna \u00e8 molto ricca. Vi sono uccelli come Merlo, Ghiandaia, Storno, cinciarella, cinciallegra, scricciolo, averla piccola, averla cenerina, allodola, cornacchia grigia, fringuello, picchio verde, picchio rosso maggiore. E anche: martin pescatore, gallinella d'acqua, nitticora, germano reale, airone cenerino e cos\u00ec via. Vi si trova pure il fagiano, e vari rapaci: allocco, barbagianni, civetta, gufo comune, poiana, gheppio e sparviere. Tra i mammiferi lepre, riccio, talpa, volpe e nutria. Sono presenti poi molti altri vertebrati e numerosissime specie di invertebrati.\nOasi di Porto.\nL'Oasi di Porto \u00e8 un'area di interesse naturalistico posta al confine tra il comune di Portomaggiore con il comune di Argenta. Comprende una serie di isolette collegate da ponticelli in legno. Viene frequentata da turisti, da pescatori e appassionati di birdwatching. L'area \u00e8 una delle poche della Provincia di Ferrara, insieme alle Anse Vallive, a non registrare la presenza del pesce siluro e del gambero rosso americano.\nComuni.\nAppartengono alla provincia di Ferrara i seguenti 21 comuni: \nComuni pi\u00f9 popolosi.\nDi seguito sono riportati i sei comuni pi\u00f9 popolosi presenti nella Provincia, ordinati per popolazione:\nUnioni di comuni.\nLe tre unioni di comuni sono:\nAmministrazione.\nElenco dei presidenti.\nIl presidente della provincia \u00e8 Gianni Michele Padovani, sindaco di Mesola."}
{"id": "3309", "revid": "399", "url": "https://it.wikipedia.org/wiki?curid=3309", "title": "Portomaggiore", "text": "Portomaggiore (\"Portmagi\u00f2r\" in dialetto ferrarese) \u00e8 un comune italiano di abitanti della provincia di Ferrara in Emilia-Romagna. \u00c8 capoluogo dell'Unione dei comuni Valli e Delizie.\nIl toponimo deriva dall'importante porto fluviale che esisteva sul \"Sandalo\" e che permetteva i commerci con i corsi d'acqua prossimi (\"Fossa di Porto\", Po di Primaro e \"Persico\") e con il mare attraverso le paludi di Comacchio.\nGeografia fisica.\nCittadina i cui primi insediamenti risalgono al XII secolo, sviluppatasi in una terra strappata alla antica palude delle valli del Mezzano sugli argini di antichi rami del fiume Po.\nStoria.\nLe origini.\nIl primo documento scritto relativo alla citt\u00e0 \u00e8 una carta d'enfiteusi scritta da Regimbaldo di Santa Maria in Palazzolo del 955. Lo scritto tratta la descrizione morfologica delle terre comprese nella Pieve di Santa Maria in Porto e, nonostante non sia ancora utilizzato l'attributo \"maggiore\" tutti gli storici sono concordi nell'affermare che si trattasse proprio del centro odierno. Il toponimo moderno si avr\u00e0 solo nel 1249.\nLa contesa arcivescovile.\nLa terra di Portomaggiore fu a lungo contesa tra i poteri arcivescovili ravennati e quelli ferraresi. Nel 1119 l'imperatore Arrigo VI promulg\u00f2 un diploma con il quale venne spostato il confine ferrarese fino alla Fossa di Bosio, comprendendo anche Portomaggiore. Un altro diploma imperiale, settantasei anni dopo, restituiva ai Ravennati le \"Terre di Porto\". I ferraresi tuttavia continuarono a considerare la Fossa di Bosio come confine naturale e a pretendere il controllo sui centri di Portomaggiore, Sandolo, Maiero, Ripapersico, Consandolo e Portoverrara che, solo nel 1277, si poterono dire definitivamente ferraresi perch\u00e9 delimitati da una fossa fatta costruire da Azzo Novello a scopo di delimitare i propri confini.\nIl primo dominio Estense.\nGli Estensi governarono Portomaggiore per tutto il periodo della durata del Ducato di Ferrara e fino alla sua devoluzione allo Stato Pontificio. Essi apportarono in queste terre notevoli migliorie, specie in termini di bonifiche. Gi\u00e0 ai tempi di Nicol\u00f2 II esisteva a Portomaggiore un'istituzione scolastica riportata dai documenti come \"Schole Sanctae Mariae de Porto\". Malgrado i benefici influssi della stabilit\u00e0 estense fossero particolarmente sentiti dai portuensi, questi, in un momento difficile della vita della signoria, si lasciarono coinvolgere da faide familiari abbracciando la causa del marchese Azzo, ribelle al governo legittimo di Nicolo III. Il fatto, compiutosi nel 1395, \u00e8 noto come tradimento di Portomaggiore, perch\u00e9 proprio qui, i due schieramenti diedero vita ad una sanguinosa battaglia conclusa con la sconfitta di Azzo.\nIl secondo dominio Estense.\nDopo il cruento episodio del 1395, sempre sotto direzione estense, il Portuense torn\u00f2 ad essere oggetto di particolari attenzioni da parte della signoria, vuoi perch\u00e9 questi luoghi erano terre di confine e quindi bisognose di costanti aggiornamenti di natura bellica, vuoi per la peculiare attitudine di ogni reggitore della casata a concedersi luoghi di sosta, di ristoro e di caccia particolarmente lussuosi in ogni parte del ducato, denominati \"Delizie\". Anche nell'attuale territorio del comune di Portomaggiore ve ne era una di prestigio: la Delizia del Verginese a Gambulaga. Nel 1533, ai tempi di Alfonso I, il possedimento del Verginese era ancora legato allo sfruttamento agricolo, al pascolo e all'allevamento; tramut\u00f2 in Delizia vera e propria nel 1534 grazie a Laura Dianti.\nIl dominio Pontificio.\nCon la devoluzione del feudo ferrarese nel 1598, papa Clemente VIII si rec\u00f2 personalmente a prendere possesso dei territori ducali; il 2 ottobre fu a Portomaggiore dove celebr\u00f2 una messa all'altare della Madonna della Chiesa di San Francesco e lasci\u00f2 \"abbondante elemosina al Convento dei Frati\". Del periodo pontificio nel Portuense non si hanno memorie significative, tranne il definitivo sfaldamento del Castello e l'inaugurazione della Chiesa della Madonna dell'Olmo (tutt'oggi visitabile). Il 1860 fu un anno di aspre contese tra i poteri religiosi argentani e quelli portuensi; un insanabile dissidio che si protrasse per quasi cinquant'anni e il cui motivo era la dislocazione delle chiese collegiate pi\u00f9 prestigiose. Entrambe le popolazioni dei due centri furono coinvolte in questa sorta di campanilismo politico-religioso ed \u00e8 forse a questo periodo che si possono far risalire l'atavico agonismo e la rivalit\u00e0 ancora oggi molto sentiti tra i due comuni ferraresi.\nL'et\u00e0 Napoleonica ed il Risorgimento.\nIl periodo Napoleonico non si dimostr\u00f2 particolarmente significativo per la storia portuense e al riguardo fu scritto nel \"Giornale del Basso Po\" del 21 giugno 1798, \"ben pochi cittadini hanno smesso il vestito aristocratico, e le forze rivoluzionarie del paese sono rappresentate da una guardia \"ad zzanz\u00e0l\" (di zanzare)\". Ben altro va detto a proposito delle guerre d'indipendenza e dei cittadini di Portomaggiore direttamente impegnati nelle lotte per l'unificazione nazionale. Tra gli episodi pi\u00f9 noti ricordiamo l'intervento del conte colonnello Ignazio Aventi in favore della popolazione di Comacchio ribellatasi agli austriaci; e ancora va menzionata la figura del fratello di Ignazio, il conte Carlo Aventi, che, arruolatosi tra i Bersaglieri del Po, cadde nella battaglia di Cornuda del 9 maggio 1848. Fu sempre un Aventi, il conte Antonio figlio di Ignazio, che nel 1859 organizz\u00f2 e diresse la rivolta cittadina del 20 giugno, mentre Ferrara era ancora controllata dal potere pontificio e dal presidio austriaco.\nL'Ottocento e le rivolte popolari.\nL'Ottocento fu anche il secolo delle grandi bonifiche; con esse divamparono le lotte sociali che valsero a Portomaggiore l'appellativo di \"capitale degli scioperi\". Gi\u00e0 nel 1901 si potevano contare nel Portuense numerose organizzazioni politico-sindacali come le Leghe di Resistenza e Miglioramento che riunivano obbligati e disobbligati, muratori e operai. Nonostante da pi\u00f9 di un decennio fossero in funzione ferrovie di collegamento con Ferrara e Bologna, nel 1903 i disoccupati erano ancora oltre 2500 e l'economia era fondata ancora sullo sfruttamento dei lavoratori. Fu cos\u00ec che nel 1903 si giunse al grande sciopero dei 4500, con violenti scontri tra polizia e crumiri da una parte e manifestanti dall'altra. Un altro importante sciopero si ebbe nel 1907, durante il quale intervenne la polizia a cavallo per abbattere le barricate innalzate lungo il viale della stazione con lo scopo di impedire l'accesso ai crumiri.\nLe due guerre ed il dopoguerra.\nIl fascismo e le due guerre lasciarono lutti e profonde lacerazioni nel tessuto urbano-architettonico di Portomaggiore: le azioni terroristiche delle camicie nere erano dirette personalmente da Italo Balbo e Olao Gaggioli. Tra il 1944 e il 1945 le incursioni aeree determinarono la distruzione della centrale elettrica, della stazione ferroviaria, delle prigioni, del Palazzo degli Uffici governativi, dell'ospedale Eppi, della Collegiata (il Duomo) e di centinaia di abitazioni. Il 19 aprile, all'entrata in citt\u00e0 dell'VIII armata inglese, Portomaggiore si presentava come un cumulo di macerie. Negli anni Cinquanta del 1900 vennero realizzati strade, case, scuole e l'ospedale; fu attuato un piano regolatore che port\u00f2 ad una struttura urbanistica tra le pi\u00f9 moderne del tempo.\nDagli anni sessanta ad oggi.\nDurante gli anni del boom economico, fiorirono a Portomaggiore diverse attivit\u00e0 artigianali ed industriali: tra le pi\u00f9 famose ricordiamo la Fabbri e la Colombani (fondata nel 1924 da Giulio Colombani). Nel 1986 Portomaggiore fu ritenuta il luogo pi\u00f9 idoneo per realizzare un \"mega-villaggio satellite americano\"; furono quindi impiegati 5000 metri quadrati per la costruzione del sogno \"made in USA\". L'OK Village, cos\u00ec si chiamava questa New York in miniatura, era in effetti una piccola citt\u00e0 dove al ballo si associava la possibilit\u00e0 di fare acquisti nella Quinta Strada o di sdraiarsi sulle panchine di Central Park. Al mondo, al momento della realizzazione del complesso, esistevano soltanto altre due discoteche simili: il \"Palladium\" a New York e l'\"Ippodrome\" a Londra.\nSimboli.\nNon \u00e8 possibile stabilire l'antichit\u00e0 dello stemma poich\u00e9 il materiale storico dell'Archivio comunale \u00e8 andato perduto, ma lo si trova in un punzone di ferro del comune e scolpito sui banchi della sua collegiata.\nLa veduta al naturale allude al nome del borgo. Le stelle probabilmente si riferiscono ai tre territori che formavano la circoscrizione amministrativa nella sua massima estensione storica: il capoluogo (in posizione leggermente pi\u00f9 elevata) e gli appodiati di Voghiera e Masi Torello, oggi comuni autonomi.\nMonumenti e luoghi d'interesse.\nArchitetture civili.\nDelizia Estense del Verginese\nMonumento importante del comune \u00e8 la Delizia del Verginese, castello ubicato nella frazione di Gambulaga a circa 6 chilometri dal capoluogo. Originariamente casale di campagna, fu trasformato in residenza ducale nel primo Cinquecento da Alfonso I d'Este e donato a Laura Eustochia Dianti. Alla morte del Duca, la dama vi si ritir\u00f2, facendone la sua piccola corte privata e ne ordin\u00f2 la ristrutturazione, eseguita principalmente da Cavaldi da Parma. Questi configur\u00f2 il castello come un edificio a pianta rettangolare e a due ordini, delimitato da quattro torri merlate e a pianta quadrata. A lato \u00e8 posta una piccola chiesa settecentesca, unita all'edificio tramite un portico, anch'esso della stessa epoca. L'interno venne decorato a partire dal XVIII secolo con stucchi, fiori in stile liberty a tempera, conchiglie, rosoni, volute e spesse cornici che delineano soffitti. Grazie ad un recente restauro, l'antica delizia estense \u00e8 diventata un luogo privilegiato per mostre temporanee, incontri culturali e concerti.\nLa Delizia del Verginese dal 2006 ospita i reperti archeologici del \"Sepolcreto dei Fadieni\" (I e II secolo d.C.).\nTeatro Sociale della Concordia\nProgettato dall'architetto Giovanni Tosi nei primi del 1800 su mandato della societ\u00e0 per azioni del \"Teatro Sociale della Concordia\". Inaugurato il 15 ottobre 1844 il teatro di gradevole architettura circolare, era costituito da 44 palchi disposti su tre ordini che potevano, unitamente alla platea, ospitare circa 450 spettatori. Dopo decenni di abbandono, negli anni 80 fu restaurato il Ridotto del teatro, luogo di mostre ed eventi, e nelle sale del secondo piano sono ora esposti 10 ritratti del pittore portuense Federico Bernagozzi e 10 ritratti del pittore ferrarese Remo Brindisi con soggetto ferraresi illustri del \u2018900.\nOasi di Porto-Trava\nUn'altra attrattiva del comune \u00e8 l'Oasi di Porto, area ideale per il \"birdwatching\" e la pesca sportiva. Questa Oasi si estende per 11 ettari con uno specchio d'acqua di 7 ettari. In questo lembo di natura \u00e8 possibile fermarsi e trascorrere alcune ore in pace passeggiando tra le isolette unite tra loro da ponticelli in legno, soffermandosi a guardare le oche ed altri uccelli acquatici nuotare, pescare e rincorrersi nell'acqua; per finire poi a leggere la favola ferrarese \"Le tre ocarine\" che si sviluppa sul prato fino al recinto dei daini. Dall'Oasi Trava si pu\u00f2 raggiungere, percorrendo un bello e accessibile percorso in bicicletta di soli 4\u00a0km, l'Oasi Anse Vallive di Porto - Bacino di Bando.\nSociet\u00e0.\nEtnie e minoranze straniere.\nSecondo i dati ISTAT, al 31 dicembre 2010 la popolazione straniera residente era di persone. Le 10 nazionalit\u00e0 maggiormente rappresentate nel territorio comunale erano:\nTradizioni e folclore.\nNella terza settimana di settembre si tiene l'antica Fiera di Portomaggiore, rassegna di macchine agricole e prove di lavorazione in campo. Vi sono anche stand gastronomici e rassegne artistiche nelle vie del centro storico.\nDurante l'antica Fiera si tiene il famoso concorso di poesia dialettale al quale partecipano moltissimi artisti di livello provinciale e regionale.\nDa segnalare che la famiglia circense degli Orfei \u00e8 originaria di Portomaggiore.\nCultura.\nCucina e gastronomia.\nPortomaggiore \u00e8 la zona di origine della salama da sugo, un insaccato fatto con fegato, lingua e altre parti del maiale insaccate nella vescica.\nAltre specialit\u00e0 gastronomiche del portuense sono il cotechino (a rafforzare una tradizione della lavorazione della carne di suino), i cappellacci di zucca ed il risotto di zucca.\nInfluenze della cucina della vicina Romagna si possono vedere nell'uso della piadina e del vino Sangiovese.\nNotevole \u00e8 la produzione di prodotti ortofrutticoli nel portuense, il terreno fertile e torboso permette la coltivazione di ottime qualit\u00e0 di frutta, esportate in tutto il territorio italiano: tra i pi\u00f9 apprezzati troviamo i meloni, i fichi e le angurie.\nGeografia antropica.\nFrazioni.\nLe otto frazioni di Portomaggiore sono: Portoverrara, Maiero, Sandolo, Gambulaga, Runco, Quartiere, Portorotta e Ripapersico. Esistono altre piccole localit\u00e0 non riconosciute ufficialmente come frazioni ma densamente popolate in passato: la Braglia, il Pozzale e il Verginese sono quelle pi\u00f9 conosciute.\nEconomia.\nL'agricoltura (coltivazioni cerealicole e frutticole), sulla cui economia si \u00e8 sempre appoggiato storicamente il tessuto locale, sul finire del XX secolo ha visto perdere progressivamente importanza a favore di terziario avanzato e piccola attivit\u00e0 manifatturiera, con conseguente sviluppo di attivit\u00e0 industriali ed artigianali.\nPortomaggiore comunque \u00e8 luogo di nascita di aziende storiche del settore agricolo/commerciale. Nel 1905 vi nacque l'industria Fabbri, trasferitasi poi a Bologna, che divenne famosa per le conserve e l\"'Amarena Fabbri\", suo simbolo nel mondo. Nel 1924 il commendator Giulio Colombani avvi\u00f2 a Portomaggiore un'attivit\u00e0 di produzione di conserve di pomodoro, e successivamente di marmellate e succhi di frutta, che si afferm\u00f2 nel tempo con il marchio \"Jolly Colombani\" e che fu poi acquisita dal consorzio Conserve Italia. Ambedue queste attivit\u00e0 industriali non hanno comunque lasciato stabilimenti produttivi sul territorio di Portomaggiore.\nInfrastrutture e trasporti.\nStrade.\nPortomaggiore \u00e8 servito dalla strada statale 16 Adriatica ed \u00e8 a circa 15 chilometri dall'autostrada A13 Bologna-Padova e dalla Superstrada Ferrara-Porto Garibaldi.\nFerrovie.\nLa stazione di Portomaggiore rappresenta lo scalo ferroviario pi\u00f9 importante della provincia, dopo quello di Ferrara. La stazione rappresenta una fermata della linea Ferrara\u00a0\u2013 Rimini ed \u00e8 capolinea delle linee Bologna\u2013Portomaggiore e Portomaggiore-Dogato.\nDi fronte alla Delizia del Verginese \u00e8 presente inoltre una seconda stazione ferroviaria, posta sulla linea Portomaggiore-Dogato, il cui esercizio \u00e8 per\u00f2 sospeso dal 2017.\nSport.\nA Portomaggiore \u00e8 diffusa la pallavolo ed \u00e8 il luogo di nascita di molte personalit\u00e0 sportive come Dino Bruni (ciclismo), Gianfranco Macchia (pugilato), Luca Stagni (pallavolo), Ruben Buriani (calcio), Davide Santon (calcio), Vancini (nuoto) e Savino Bellini (calcio), al quale \u00e8 dedicato lo stadio.\nIl 4 gennaio 2008 la nazionale under 21 olandese si allen\u00f2 nello stadio di Portomaggiore (dove gioca la Portuense) prima dell'amichevole contro l'Italia a Ferrara.\nNuoto.\nLa societ\u00e0 Delfino 93 gestisce la piscina comunale e vanta numerosi iscritti.\nMotori.\nA Ripapersico, a pochi chilometri a sud di Portomaggiore, vi \u00e8 una pista per gokart e minimoto che ospita eventi e manifestazioni di livello sia regionale che nazionale.\nTiro con l'arco.\nPresso la Delizia del Verginese vi sono alcuni campi di tiro.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "3311", "revid": "297059", "url": "https://it.wikipedia.org/wiki?curid=3311", "title": "Pace", "text": "La pace \u00e8 una condizione sociale, relazionale, politica (per estensione anche personale ovvero intraindividuale, o eventualmente legata ad altri contesti), caratterizzata dalla presenza di condivisa armonia e contemporanea assenza di tensioni e conflitti.\nLa pace che si instaura tra due nazioni in seguito a una guerra pu\u00f2 trarre origine dalla cessazione del conflitto per comune accordo fra le nazioni coinvolte oppure essere imposta quando il suo mantenimento \u00e8 possibile sotto il rispetto di condizioni dettate dalla nazione che ha vinto il conflitto o quando la superiorit\u00e0 di una delle parti \u00e8 tale da scongiurare qualsiasi azione di rivolta da parte della nazione in condizione di inferiorit\u00e0.\nIl termine deriva dal latino \"pax\" (il quale a sua volta si fa derivare dalla radice indoeuropea \"pak-\", \"pag-\" fissare, pattuire, legare, unire, saldare; alla quale sono legate anche \"pagare\" e \"pacare\") ed \u00e8 il contrapposto di \"bellum\" (guerra) in senso politico e sociologico, ovvero dello stato dei rapporti tra individui o gruppi di individui.\nTrattandosi di uno dei concetti pi\u00f9 antichi e profondi in senso antropologico, il termine ha assunto significati pi\u00f9 estensivi e generali, compresi verbi come \"appacificare\" e \"rappacificare\", con i relativi riflessivi: \"appacificarsi\" e \"rappacificarsi\".\nPer ulteriore estensione semantica, il concetto di pace come \"non-turbamento\" \u00e8 poi passato dai campi sociologico e politico a quello individuale in senso spiccatamente psicologico, assumendo il significato di \"pace dell'anima\" o \"pace interiore\", ovvero uno stato di quiete o tranquillit\u00e0 dell'animo umano percepita come assenza di turbamenti e agitazione. Tale pace interiore (o dell'animo) ben risponde agli antichi concetti di eutim\u00eca (in Democrito), di apon\u00eca (in Epicuro), di atarassia (negli stoici), di eireneusi in etiche recenti.\nPi\u00f9 specificatamente, la pace viene considerata (o dovrebbe essere considerata, secondo l'opinione corrente) un valore universalmente riconosciuto che sia in grado di superare qualsiasi barriera sociale e/o religiosa e ogni pregiudizio ideologico, in modo da evitare situazioni di conflitto fra due o pi\u00f9 persone, due o pi\u00f9 gruppi, due o pi\u00f9 nazioni, due o pi\u00f9 religioni.\nFilosofia.\nAntica Grecia.\nNel mondo greco antico la pace non era da intendersi come la semplice astensione dal conflitto militare o una sua cessazione, ma veniva sempre strettamente associata a concetti che ne esprimono bene le altre dimensioni citate: tale associazione \u00e8 presente gi\u00e0 in et\u00e0 arcaica quando, in Esiodo, la sua personificazione, Eirene, \u00e8 associata a Eunomia (il \"buon governo\") e a Diche (\"giustizia\"), tutte figure delle Ore figlie di Temi. Interessante \u00e8 anche l'associazione con Pluto, che, in braccio a Eirene e con sembianze di bambino, personifica l'abbondanza recata dalla pace. L'iconografia \u00e8 famosa per una raffigurazione di Cefisodoto il Vecchio, padre di Prassitele, una cui statua, posta sull'acropoli di Atene, offriva la scena del bambino portato in braccio che accarezzava il volto della dea. Una significativa ripresa \u00e8 nella commedia \"Eirene\" di Aristofane il quale scrisse anche la commedia \"Lisistrata\", una protesta delle donne elleniche contro la guerra al tempo della guerra del Peloponneso.\nSecondo il filosofo Eraclito non pu\u00f2 esistere una pace totale, assoluta ed eterna. Esiste una pace perch\u00e9 prima si \u00e8 verificata una guerra, e la contrapposizione tra la pace e la guerra crea l'armonia nel divenire. La guerra, in quanto idea massima di distruzione, viene intesa come indispensabile strumento del divenire, e quindi del progresso: \"Polemos\" (la guerra) \"\u00e8 padre di tutte le cose\".\nIn Platone il mantenimento dell'ordine e della pace all'interno della polis dipende da vari fattori, uno dei quali \u00e8 la guerra. Essa non \u00e8 un concetto negativo o condannabile ma un elemento che partecipa dell'attivit\u00e0 di governo e quindi un lato necessario dell'arte politica. Platone sottolinea la naturalit\u00e0 e, quindi, la non eliminabilit\u00e0 definitiva della guerra.\nIl concetto platonico esprime una tipica ottica globale, che non abbraccia il solo orizzonte politico ma si estende anche alla sfera etica e morale.\nSempre nella stessa ottica etico-politica si muoveva Aristotele quando, nel sesto libro della Poetica, indicava la pace come il fine ultimo della polis ideale, al cui conseguimento doveva essere indirizzata e conformata l'educazione politica del cittadino.\n\u00c8 lo stesso quadro delle relazioni politiche internazionali, maturato nel IV secolo a.C. a promuovere un'evoluzione del concetto di pace, quando questa, a seguito dei contatti pi\u00f9 stretti con l'Oriente persiano, non poteva essere pi\u00f9 ricondotta alla dimensione delle relazioni tra le sole polis o, addirittura, all'angusto ambito dei rapporti interni alla singola polis: \u00e8 il concetto della pace comune (\"koin\u00e8 eir\u00e9ne\"), un obiettivo tendenzialmente stabile e duraturo, che acquisiva il suo senso in una logica multilaterale nel quale si componessero e bilanciassero gli interessi di un ambito di comunit\u00e0 pi\u00f9 ampio di quelle in conflitto, venendo garantita in maniera anche coercitiva da un organismo sovraordinato alle singole individualit\u00e0 comunitarie. L'esempio proveniente dal IV secolo a.C. \u00e8 quello della \"pace del Re\", ma il prototipo di questo tipo di relazioni pu\u00f2 essere rintracciato nella genesi di quelle embrionali associazioni multilaterali che evolveranno nel fenomeno delle \"anfizionie\".\nMondo romano.\nStoricamente la prima enunciazione del concetto di pace in ambito romano risale a Cicerone, che all'inizio del I secolo a.C. la definiva come \"tranquilla libertas\" nelle \"Filippiche\" (II, 44, 113). Dunque secondo Cicerone la libert\u00e0 (assieme alla \"securitas\") era una prerogativa per il raggiungimento della pace. La definizione di Cicerone si sovrapponeva a quella platonica e a quella aristotelica per costituire il punto di vista romano in generale, ma in senso politico prevaleva il significato espresso dal celebre adagio: \"si vis pacem para bellum\" (se vuoi la pace prepara la guerra).\nLo storico Publio Cornelio Tacito visse al tempo della pi\u00f9 ferrea applicazione del concetto di \"pax romana\", che indicava l'assenza di conflitti nell'impero e ai suoi margini, ottenuta attraverso la sottomissione dei popoli bellicosi e la riduzione di essi all'impotenza \"manu militari\" (cio\u00e8 per mezzo del potere militare). Tale condizione di pace si allontanava dalla definizione di Cicerone, in quanto negava la \"libertas\" a favore della \"securitas\".\nIl seguente brano \u00e8 tratto dalla \"Vita di Agricola\", in cui lo storico riporta le presunte parole di Calgaco (\"Calgax\") capo dei Britanni nell'ultimo tentativo di questi di opporsi alla conquista di Roma. Calgaco si sta rivolgendo ai suoi guerrieri prima dello scontro.\nImmanuel Kant.\nImmanuel Kant (1724 \u2013 1804) \u00e8 stato un maestro nel campo della filosofia della storia. La sua concezione della storia deriva dalle concezioni illuministe della storia considerata universale, appartenente a tutti gli uomini senza distinzioni, a prescindere dalle singole storie delle singole nazioni.\nLa riflessione kantiana sulla storia trova un approfondimento nello scritto \"Per la pace perpetua\" (\"Zum ewigen Frieden\"), un progetto filosofico del 1795 nel quadro della situazione storica del tempo profondamente mutata con lo scoppio della Rivoluzione francese.\nIn essa il filosofo propone una struttura mondiale che dovrebbe favorire la pace, organizzata sulla base di tre articoli, che riguardano rispettivamente il diritto pubblico interno, il diritto internazionale e il diritto chiamato da Kant cosmopolitico. Quest'ultimo definisce i diritti nei rapporti degli Stati fra loro e con i singoli individui all'interno di uno Stato sovranazionale detto \"civitas gentium\":\nPaul Henri Thiry d'Holbach.\nTra gli illuministi, anche il barone Paul Henri Thiry d'Holbach esprime una dura critica alla guerra offensiva (ammette invece la difesa armata da aggressioni), che considera un retaggio dei tempi barbari. Egli \u00e8 ateo, e motiva la sua scelta non su motivi religiosi ma tramite l'uso della ragione: la guerra \u00e8 un'ingiustizia, l'esercito va fortemente ridimensionato, poich\u00e9 anche in tempo di pace i militari rappresentano una minaccia per i cittadini, spesso costretti anche ad arruolarsi, essendo usati anche per reprimere le proteste. Il filosofo francese d'origine tedesca \u00e8 uno dei primi antimilitaristi moderni.\nVoltaire.\nVoltaire, uno dei principali illuministi, si impegn\u00f2 al fine di evitare il pi\u00f9 possibile le guerre. Disprezzava il militarismo e sosteneva il pacifismo e il cosmopolitismo. Un appello alla pace \u00e8 presente anche nel \"Trattato sulla tolleranza\". Cerc\u00f2 di fare da mediatore tra la Francia e la Prussia di Federico II, per evitare la guerra dei sette anni. Egli attacca l'uso politico della religione per giustificare le guerre, e auspica la distruzione del fanatismo religioso:\nBertrand Russell.\nBertrand Russell fu un convinto pacifista. Si oppose alla partecipazione del Regno Unito alla prima guerra mondiale. Per la sua posizione fu prima allontanato e poi perse la cattedra al Trinity College dell'Universit\u00e0 di Cambridge; infine fu incarcerato per sei mesi. Negli anni immediatamente precedenti la seconda guerra mondiale, Russell fu fautore di una politica di pacificazione, ma alla fine riconobbe che Hitler doveva essere combattuto.\nRussell chiam\u00f2 la sua posizione \"pacifismo relativo\": egli riteneva che la guerra fosse un male, ma anche che, in circostanze estreme (ad esempio, quando Hitler minacciava di occupare l'Europa intera), la guerra stessa potesse essere il male minore.\nA partire dagli anni cinquanta Russell, dopo avere sostenuto in una conferenza pubblica del 1948 la necessit\u00e0 di un attacco nucleare preventivo contro l'Unione Sovietica, divenne assieme ad Albert Einstein un sostenitore autorevole del disarmo nucleare. Nel 1961 Russell fu processato e condannato a una settimana di prigione in seguito a una manifestazione a Londra contro il proliferare delle armi nucleari. La guerra in Vietnam fu l'ultimo obiettivo polemico del pacifismo di Russell, che insieme a Jean-Paul Sartre fond\u00f2 il tribunale che prese il suo nome per processare gli Stati Uniti per crimini di guerra.\nReligioni.\nInduismo.\nIn lingua ind\u00f9 la traduzione di pace \u00e8 shanti. Tale termine, che viene associato a uno stato di assoluta pace interiore e di serena imperturbabilit\u00e0, viene citato in molte scritture sacre induiste, tra cui i Veda, le Upani\u1e63ad e la Bhagavad Gita.\nBuddismo.\nNel buddismo, come nell'induismo, il concetto di pace interiore riveste un ruolo fondamentale ed \u00e8 associato al cosiddetto \"nirvana\", inteso come liberazione dal dolore.\nEbraismo.\nNell'Antico Testamento, la pace si esprime con la parola shalom (\u05e9\u05dc\u05d5\u05dd). Questa parola va considerata e compresa in rapporto al contesto in cui viveva il popolo ebraico, che per la maggior parte della sua storia antica si \u00e8 trovato in una sofferta lotta per la sopravvivenza, minacciato e minacciando continuamente di aggressione e schiavit\u00f9 qualche popolo vicino.\nCi\u00f2 avveniva sia nell'epoca pi\u00f9 antica, quando gli ebrei erano un popolo nomade o seminomade, sia pi\u00f9 tardi, quando, a partire dal XII secolo a.C., essi si stanziarono in citt\u00e0 e villaggi.\nQuando nell'Antico Testamento si legge la parola pace, bisogna pensare a una situazione ideale dove il popolo pu\u00f2 vivere in tranquillit\u00e0, senza minacce esterne. La pace favorisce lo sviluppo delle attivit\u00e0 umane e il servizio a Yahweh.\nI profeti che annunciano i tempi del messia (per esempio \"Libro di Isaia\", 11,6) amano descrivere la pace in termini paradisiaci, dove persino tra gli animali non ci sar\u00e0 la lotta per la sopravvivenza.\nDal racconto della cessazione del diluvio universale nell'Antico Testamento nasce inoltre la figura della colomba con un ramoscello di ulivo nel becco, inteso come simbolo di pace.\nCristianesimo.\nGes\u00f9 Cristo resuscitato si presenta agli apostoli la sera dello stesso giorno di Pasqua e dice loro: \"La pace sia con voi\" (Giovanni 20,21). Questa pace \u00e8 la piena comunione con Dio, frutto del sacrificio redentore di Ges\u00f9 Cristo. Nel Libro di Isaia (9:6) viene profetizzata la nascita del Messia col nome di Principe della Pace. Ges\u00f9 predica l'avvento del Regno di Dio, iniziato sulla terra dopo la sua resurrezione: il Padre offre agli uomini la salvezza promessa dai profeti; \u00e8 necessario prendere una decisione e aderire alla sua persona e coinvolgersi nell'annuncio della buona notizia. In questo contesto, per Ges\u00f9, il valore della fedelt\u00e0 e della testimonianza alla sua persona \u00e8 pi\u00f9 importante che il valore della pace. Sebbene viva in un momento di dominazione straniera, Ges\u00f9 non si schiera n\u00e9 con i patrioti n\u00e9 con i collaborazionisti. Piuttosto invita tutti a essere fedeli a Dio. Sembra che riguardo alla pace voglia dire: non importa la situazione esterna, quanto la fedelt\u00e0 a Dio che chiama.\nPer questo, usando una forma di esprimersi per contrapposizioni comune nel suo tempo, Ges\u00f9 afferma che non \u00e8 venuto a portare la pace, ma la spada (metafora di decisa separazione) e, come riportato nel vangelo di Matteo (10,34): \"Non pensate che sia venuto a portar pace sopra la terra: non sono venuto a portare pace ma la spada. Sono venuto, infatti, a separare l'uomo da suo padre, la figlia dalla madre e la nuora dalla suocera; i nemici dell'uomo saranno i suoi stessi familiari.\". \nI papi nel Novecento.\nLa presa di Roma nel 1870 e la conseguente perdita del potere temporale da parte del Papa mise fine alla impressionante serie di guerre intestine e imprese militari di cui fu protagonista lo Stato Pontificio dal primo Medioevo al Rinascimento. La corruzione politica e la dissoluzione morale di papi emblematici quali Bonifacio VIII, Alessandro VI e Giulio II \nGiovanni Paolo II ha pi\u00f9 volte preso posizione contro l'inutilit\u00e0 della guerra e sulla necessit\u00e0 del dialogo per risolvere i conflitti tra le nazioni. Nella Lettera apostolica \u201cRosarium Virginis Mariae\u201d del sommo pontefice Giovanni Paolo II si legge a proposito di pregare per la pace con la devozione del Santo Rosario: \u201cil Rosario ci rende anche costruttori della pace nel mondo. Per la sua caratteristica di petizione insistente e corale, in sintonia con l'invito di Cristo a pregare \u00absempre, senza stancarsi \u00bb (Lc 18,1), esso ci consente di sperare che, anche oggi, una 'battaglia' tanto difficile come quella della pace possa essere vinta. Lungi dall'essere una fuga dai problemi del mondo, il Rosario ci spinge cos\u00ec a guardarli con occhio responsabile e generoso, e ci ottiene la forza di tornare ad essi con la certezza dell'aiuto di Dio e con il proposito fermo di testimoniare in ogni circostanza \u00abla carit\u00e0, che \u00e8 il vincolo di perfezione\u00bb (Col 3, 14)\u201d.\nIslam.\nLa radice della parola islam \u00e8 \"slm\", il cui significato \u00e8 pace. Il Corano descrive la sua via come \"la via della pace\" (5:16); la riconciliazione \u00e8 presentata come la strada migliore (4:128) ed \u00e8 scritto che Allah aborrisce tutto ci\u00f2 che disturba la pace (2:205). Secondo il Corano, uno dei nomi di Allah \u00e8 \"As-Salam\", che significa pace, e la societ\u00e0 ideale \u00e8 \"Dar as-Salam\", \"la dimora della pace\" (10:25). Il Corano presenta l'universo come un modello caratterizzato da armonia e pace (36:40). Quando Allah cre\u00f2 il cielo e la terra, fece le cose in modo che ogni elemento potesse assolvere alla sua funzione pacificamente, senza scontrarsi con gli altri elementi. \"\"Al sole non \u00e8 permesso sorpassare la luna e la notte non pu\u00f2 venire al posto del giorno. Ogni cosa segue il suo cammino.\" (36:40)\nI musulmani ortodossi credono che l'uomo sia nato in uno stato di \"islam\" (sottomissione a Dio) che comporta pace, amore e purezza. Il contatto con l'impuro che \u00e8 nel mondo insieme con l'influsso di Shaytan (ovvero Satana) e dei Jinn (il maligno) allontanano l'uomo dalla purezza dell'islam. Per questo motivo un credente musulmano deve praticare la dawah (l'invito), ossia invitare gli infedeli verso l'islam e farli partecipi del messaggio di pace e giustizia attraverso la diffusione della verit\u00e0 rivelata da Allah nel Corano e dall'ad\u012bth, ossia dalla tradizione narrativa della vita del profeta Maometto.\nSecondo un'interpretazione moderata del Corano, \u00e8 chiaramente detto che la guerra di aggressione non \u00e8 permessa nell'islam. Un musulmano pu\u00f2 quindi intraprendere solo una guerra difensiva, mai offensiva (2:190). In obbedienza a questo precetto, la pace \u00e8 la regola mentre la guerra \u00e8 l'eccezione. Nemmeno la necessit\u00e0 di rispondere a un atto di aggressione \u00e8 sufficiente a un musulmano per intraprendere una guerra. Egli dovr\u00e0 considerare l'intera situazione e, se non \u00e8 sicuro del risultato di una possibile guerra, dovr\u00e0 adottare una condotta volta a evitare la violenza. Quindi anche in caso di difesa, se il risultato \u00e8 dubbio, un musulmano dovr\u00e0 evitare la guerra.\nD'altra parte, il concetto di jih\u0101d (lotta) \u00e8 uno degli insegnamenti pi\u00f9 importanti dell'islam. Ma la parola jihad non \u00e8 sinonimo di guerra visto che un'altra parola, \"qital\"\", \u00e8 usata nel Corano invece di jihad per indicare la lotta violenta. In realt\u00e0 jihad significa lotta pacifica, finalizzata alla pratica della \"dawah\". \u00c8 scritto nel Corano: \"Fai una grande jihad con l'aiuto del Corano (25:52)\". Infatti, jihad \u00e8 solo un altro modo di indicare un attivismo pacifico, il quale \u00e8 la sola arma attraverso cui l'islam vuole raggiungere tutti i suoi scopi e obiettivi. Secondo l'esplicito insegnamento del Corano, la vocazione verso Allah \u00e8 la vera ed eterna missione dell'islam, laddove la guerra \u00e8 un qualcosa di temporaneo ed eccezionale.\nSecondo l'islam, la pace non \u00e8 semplicemente l'assenza di guerra. Infatti lo svolgimento pianificato delle attivit\u00e0 umane \u00e8 possibile solo in uno stato di pace, da cui l'importanza della \"riconciliazione\". Allo stesso modo il profeta Maometto ha osservato: \"Allah riconosce alla mitezza ci\u00f2 che non riconosce alla violenza. (Sunan Abu Dawud 4/255)\nBahaismo.\nBah\u00e1'u'll\u00e1h (morto nel 1892, il cui nome in persiano significa \"la gloria di Dio\") fu il profeta e fondatore della religione chiamata Bahaismo.\nIl principio fondamentale della fede Bah\u00e1'\u00ed \u00e8 che la verit\u00e0 religiosa non sia assoluta, ma relativa: c'\u00e8 un unico Dio inconoscibile, che progressivamente si rivela all'umanit\u00e0 attraverso il suo verbo che si manifesta nei vari messaggeri divini. Tutte le religioni sono viste come stadi della rivelazione della volont\u00e0 e degli scopi di Dio e i loro insegnamenti sono sfaccettature di un'unica verit\u00e0.\nLo scopo ultimo della religione bah\u00e1'\u00ed \u00e8 l'unit\u00e0 del genere umano e la pace universale. Dice Bah\u00e1'u'll\u00e1h: \"La Terra \u00e8 un solo paese e l'umanit\u00e0 i suoi cittadini\". La fede tende all'instaurazione di una comunit\u00e0 mondiale in cui tutte le religioni, razze, credenze e classi siano strettamente e definitivamente unite. Secondo Bah\u00e1'u'll\u00e1h una societ\u00e0 globale per poter fiorire deve basarsi su certi principi fondamentali, che includono: la libera indipendente ricerca della verit\u00e0, l'eliminazione di tutte le forme di pregiudizio; piena parit\u00e0 di diritti tra uomo e donna; riconoscimento della unicit\u00e0 essenziale delle grandi religioni mondiali; unicit\u00e0 di Dio, eliminazione degli estremi di povert\u00e0 e ricchezza; istruzione universale; armonia tra religione e scienza; equilibrio sostenibile tra natura e tecnologia; una lingua ausiliaria universale e lo stabilirsi di un sistema federativo mondiale, basato sulla sicurezza collettiva.\nSeguendo il suo insegnamento, Shoghi Effendi (1897 \u2013 1957) defin\u00ec la sua epoca come l'et\u00e0 formativa, coincidente con l'emergere della religione bah\u00e1'\u00ed dall'oscurit\u00e0 e l'espansione del credo in tutto il mondo. L'et\u00e0 formativa sarebbe seguita da una situazione di crisi mondiale tale da costringere i popoli e le nazioni a rivedere i loro concetti di politica internazionale fondando una confederazione mondiale, dotata di vero governo mondiale espressione di un vero parlamento mondiale eletto dai popoli del mondo e non dai loro governi, e dotata, inoltre, di un tribunale internazionale per dirimere le contese di interessi tra nazioni ed evitare la guerra con sentenze vincolanti fatte valere da uno stabile esercito mondiale con totale abolizione degli eserciti nazionali da esso sostituiti; questa situazione di unit\u00e0 confederale mondiale e semplice cessazione della guerra \u00e8 definita \"pace minore\" a cui poi, nei secoli, seguir\u00e0 una futura et\u00e0 d'oro in cui la religione bah\u00e1'\u00ed sar\u00e0 abbracciata dalla maggioranza delle persone in un gran numero di stati confederati del mondo e che viene chiamata \"pace maggiore\" e nella quale l'unit\u00e0 mondiale non sar\u00e0 solo istituzionale e confederale ma anche sentita dai popoli come parte ed espressione dell'unit\u00e0 divina.\nLa pace e i grandi personaggi del Novecento.\nMahatma Gandhi.\nSul finire dell'Ottocento in India sorgono i primi movimenti per ottenere l'indipendenza dall'Inghilterra a capo dei quali si pone Mohandas Karamchard Gandhi, detto il \"Mahatma\" (in sanscrito significa Grande Anima, soprannome datogli dal poeta indiano Tagore). Gandhi, fortemente influenzato dall'induismo e dalla pratica del giainismo i quali diffondono da sempre il concetto di non-violenza, guida le diverse anime dell'India nella rivolta agli inglesi con due sole armi: la \"non collaborazione\" e la \"disobbedienza civile\", rifuggendo l'uso della violenza.\nLa \"non-collaborazione\" o boicottaggio non-violento significava per Gandhi non acquistare liquori e tessuti provenienti dall'Impero britannico, non iscrivere i figli alle scuole inglesi, non investire i propri risparmi in titoli di stato britannici, ecc.\nLa \"disobbedienza civile\" consisteva nel violare pubblicamente le leggi ritenute ingiuste accettando per\u00f2 le punizioni previste dalla legislazione vigente per le violazioni commesse, non considerandosi il rifiuto della sanzione prevista un atteggiamento non-violento.\nA questo proposito bisogna ricordare come Gandhi trascorse un totale di 2\u00a0338 giorni di detenzione in Sudafrica e India a causa degli arresti dovuti alle sue lotte politiche.\nPer Gandhi la disobbedienza civile rappresentava, insieme allo sciopero della fame e della sete, la forma culminante di resistenza non-violenta; egli la defin\u00ec \"un diritto inalienabile di ogni cittadino\", e afferm\u00f2 che \"rinunciare a questo diritto significa cessare di essere uomini\".\nGandhi rivoluzion\u00f2 l'idea di lotta rivoluzionaria. Per quanto divergenti nei loro obiettivi politici, le teorie classiche della rivoluzione hanno in comune due componenti fondamentali:\nIl 30 gennaio di ogni anno, per l'anniversario della morte di Mahatma Gandhi, viene praticata la \"Giornata Scolastica della Non-violenza e della Pace (DENIP),\" fondata nel 1964.\nMartin Luther King.\nMartin Luther King fu un pastore battista afro-americano nell'Alabama, \"leader\" dei diritti civili della minoranza di colore negli Stati Uniti. \u00c8 stato il pi\u00f9 giovane premio Nobel per la pace della storia, riconoscimento conferitogli nel 1964 all'et\u00e0 quindi di soli trentacinque anni. Significativo \u00e8 il discorso che tenne il 28 agosto 1963 durante la \"marcia per il lavoro e la libert\u00e0\" davanti al Lincoln Memorial di Washington e nel quale pronunci\u00f2 pi\u00f9 volte la celebre frase \"I have a dream\" (\"Ho un sogno\"), che sottintendeva la (spasmodica) attesa che egli coltivava, assieme a molte altre persone, perch\u00e9 ogni uomo venisse riconosciuto uguale a ogni altro, con gli stessi diritti e le stesse prerogative\nPi\u00f9 volte imprigionato, perseguitato dagli ambienti segregazionisti del Sud degli Stati Uniti, nel mirino dell'FBI, King fu assassinato a colpi d'arma da fuoco prima di una marcia il 4 aprile 1968, mentre si trovava su un balcone del Lorraine Motel di Memphis, Tennessee.\nJohan Galtung.\nJohan Galtung (Oslo, 24 ottobre 1930) \u00e8 un sociologo e matematico norvegese, fondatore nel 1959 dell\"'International Peace Research Institute\" e della rete Transcend per la risoluzione dei conflitti. \u00c8 uno dei padri della \"peace research\" (o \"peace studies\"). Le sue opere ammontano a un centinaio di libri e oltre 1\u00a0000 articoli. Le istituzioni internazionali si sono spesso rivolte a lui per consulenze tecniche in fatto di mediazioni di conflitti.\nIl punto di forza del pensiero di Galtung \u00e8 quello di avere fatto della pace un concetto ben determinato, al centro di un vastissimo campo di ricerche. Sua \u00e8 la concettualizzazione di pace negativa (assenza di guerre), positiva (tensione verso una societ\u00e0 pi\u00f9 giusta), nonviolenta (superamento delle ingiustizie con mezzi nonviolenti).\nL'indagine di Galtung sulla pace e la nonviolenza parte da Gandhi e passa per il buddhismo, che gli appare come l'unica filosofia in grado di spiegare pienamente l'essenza della pace.\nTenzin Gyatso.\nTenzin Gyatso \u00e8 il XIV Dalai Lama, massima personalit\u00e0 del buddhismo ed esponente del pacifismo. Presiede il governo tibetano in esilio e per questa ragione il suo ruolo politico \u00e8 largamente controverso.\nD'altra parte il suo messaggio di lotta non-violenta \u00e8 molto diffuso attraverso la pubblicazione di numerosi libri e articoli e attraverso la partecipazione a seminari e conferenze in tutto il mondo.\nIl 10 dicembre 1989 venne conferito a Tenzin Gyatso il premio Nobel per la pace. In un comunicato il Comitato annunci\u00f2 le motivazioni:\nDaisaku Ikeda.\nDaisaku Ikeda \u00e8 un leader buddista, peacebuilder, un prolifico scrittore, poeta, educatore e fondatore di un certo numero di istituti di ricerca culturale, educativa e per la pace in tutto il mondo.\nCome terzo presidente della Soka Gakkai (che vuol dire \"societ\u00e0 per la creazione di valore\") e fondatore della Soka Gakkai International, Daisaku Ikeda ha sviluppato e ispirato quello che potrebbe essere la pi\u00f9 grande e diversificata associazione internazionale di laici buddisti nel mondo di oggi. Basato sulla tradizione del Buddismo di Nichiren Daishonin, il movimento si caratterizza per la sua enfasi sull\"'empowerment\" individuale e sociale per promuovere la pace, la cultura e l'istruzione.\nLa nonviolenza e il pacifismo come fenomeno di massa.\nLe filosofie e le religioni orientali vantano secoli di predicazione della nonviolenza. Il pacifismo \u00e8 invece un fenomeno sostanzialmente occidentale \nIl variegato mondo pacifista ha comunque al suo interno differenziazioni dovute al momento storico e ai riferimenti culturali: mentre alcuni non negano la violenza militare (e dunque statale e dunque non privata) in alcune particolari circostanze, altri negano \"a priori\" qualunque azione militare, esclusa la reazione all'invasione militare da parte di un esercito straniero.\nBench\u00e9 sottile, esiste una differenza tra pacifismo e nonviolenza: il primo rifiuta \"a priori\" la lotta in ogni sua forma mentre il secondo si oppone alla lotta violenta come metodo di risoluzione dei conflitti, secondo l'insegnamento del Mahatma Gandhi, fondando la propria azione su alternative quali la disobbedienza civile e la resistenza non-violenta (ahimsa). \u00c8 comunque doveroso aggiungere che spesso le manifestazioni \"pacifiste\", a causa di frange minoritarie intransigenti e disinteressate a qualunque forma di dialogo, sfociano in aspri scontri con le forze dell'ordine (significativo in Italia l'esempio del G8 di Genova).\nIn Italia seguaci della nonviolenza della prima ora sono stati il filosofo Aldo Capitini, il primo obiettore di coscienza Pietro Pinna, il MIR (Movimento Internazionale per la Riconciliazione), il MN (Movimento Nonviolento), la LDU (Lega per il Disarmo Unilaterale). Un'originale elaborazione ha poi tentato il sacerdote e filosofo Ernesto Balducci che influenz\u00f2 particolarmente il movimento contro i missili a Comiso e per il disarmo della prima met\u00e0 degli anni ottanta.\nIl quel movimento si impegnarono figure come Luciana Castellina, Chiara Ingrao, Tom Benettollo, Davide Ferrari.\nMisurare i livelli di pace.\nL'Indice Globale della Pace rappresenta uno dei primi tentativi di misurare i livelli di pace interni ed esterni ai Paesi (assenza di violenza). L'indice valuta i Paesi tenendo conto di 24 criteri, tra cui la criminalit\u00e0 interna, numero dei reati violenti, stabilit\u00e0 politica, spese militari e possibili azioni terroristiche. La ricerca mette in relazione una serie di condizioni sociali come la democrazia, la trasparenza, l'istruzione, i diritti civili, il benessere, per capire meglio i fattori che generano e sostengono la pace. Lo studio prende in esame elementi come il livello di violenza all'interno del Paese, il crimine organizzato, l'accesso alle armi, il numero di persone detenute nelle prigioni, il dispendio militare. Lo scopo del progetto \u00e8 di andare oltre lo studio delle guerre e misurare l'\"assenza di violenza\" considerata come indicatore di pace, portando a una maggiore comprensione dei meccanismi che la generano e la consolidano.\nIl diritto alla pace.\nLa Dichiarazione sul diritto dei popoli alla pace, adottata dalla Assemblea generale delle Nazioni Unite il 12 novembre 1984 durante la 57\u00aa Seduta plenaria, sottolinea che:\nMa questa appare oggi una visione assolutamente riduttiva del problema. Dall'insegnamento di Gandhi e attraverso le parole di Martin Luther King e gli scritti di Johan Galtung, si \u00e8 fatta strada l'idea di una pace positiva, considerata non semplicisticamente come \"assenza di guerra\" bens\u00ec come presenza di condizioni di giustizia reciproca tra i popoli che permettano a ciascun popolo il proprio libero sviluppo in condizioni di auto-governo.\nIn queste condizioni, la pace \u00e8 molto pi\u00f9 che il risultato di trattati tra governi o di accordi tra persone potenti, come molti credono. La pace risulta dal modo in cui un popolo si relaziona con un altro popolo, nel rispetto dei reciproci diritti e doveri riconosciuti dalla comunit\u00e0 internazionale.\nNon \u00e8 quindi la forma di governo che garantisce la pace, n\u00e9 tanto meno un insieme di trattati o di accordi internazionali. Essa \u00e8 garantita solo ed esclusivamente dal comportamento e dalle scelte degli individui che insieme costituiscono il comportamento e le scelte di un popolo.\nDi qui nasce la necessit\u00e0 di una cultura della pace intesa come conoscenza diffusa e consapevole dei fattori tutti che contribuiscono a creare condizioni di giustizia reciproca tra i popoli.\nIl concetto di cultura della pace fu formulato al Congresso Internazionale sulla Pace in Costa d'Avorio nel 1989. Il Congresso raccomand\u00f2 all'UNESCO di lavorare per costruire una nuova visione della pace basata sui valori universali di rispetto per la vita, la libert\u00e0, la giustizia, la solidariet\u00e0, la tolleranza, i diritti umani e l'uguaglianza tra uomo e donna.\nNegli anni seguenti si tennero forum e convegni internazionali per sollecitare ONG, associazioni, giovani e adulti, media nazionali e locali e leader religiosi attivi per la pace, la non-violenza e la tolleranza a diffondere in tutto il mondo una cultura della pace.\nIl 13 settembre 1999 l'Assemblea generale dell'ONU approv\u00f2 la risoluzione 53/243 adottando con essa la Dichiarazione per una cultura della pace.\nEducare s\u00e9 stessi alla cultura della pace, informandosi e prendendo consapevolezza dei problemi e delle scelte da fare per risolverli, \u00e8 il dovere di tutti coloro che, nelle varie forme culturali e associative, esprimono una volont\u00e0 di contribuire alla costruzione della pace nel mondo.\nIl peace-building e il ruolo dell'ONU.\nIl \"peace building\" (letteralmente dall'inglese \"costruzione della pace\") \u00e8 un particolare aspetto del peacekeeping, consistente nel portare l'ordine e assicurare la protezione di diritti umani fondamentali in situazioni post-belliche.\nL'imposizione della pace o peace enforcement \u00e8 la pratica di garantire la pace, in una zona o regione. Parte di una scala di tre gradini tra il mantenimento della pace (peacekeeping) e pacificazione (peacemaking), \u00e8 talvolta considerato il punto medio. Il peace-enforcement si differenzia dal peacekeeping nel momento in cui le regole d'ingaggio utilizzate per portare le parti in conflitto a negoziati di pace possono includere anche la forza. Anche se si tratta di un approccio per il mantenimento di una pace gi\u00e0 esistenti, e possono quindi essere fatti solo da una parte che \u00e8 riconosciuta come neutrale, questo \u00e8 differenziato dal peacekeeping in larga misura per il livello di forza che il gruppo neutrale \u00e8 disposto a utilizzare, in risposta alle violazioni degli accordi di pace.\nMentre l'imposizione della pace \u00e8 stata in gran parte evitata in passato, il livello di violenza con la quale le operazioni di mantenimento della pace in molte aree (tra cui gli eventi del 1994 in Ruanda, dove diversi soldati belgi sono stati costretti a guardare i massacri in corso e sono anche stati uccisi senza che gli fosse consentito di reagire) hanno scioccato la comunit\u00e0 internazionale e hanno condotto a una situazione di crisi in cui la volont\u00e0 di entrare in operazioni di peacekeeping, senza la possibilit\u00e0 di usare la forza \u00e8 raffrontata con una scarsa volont\u00e0 delle nazioni di inserire le loro forze e in conflitti potenzialmente \"caldi\" che non li coinvolgono direttamente.\nIn ogni caso la nozione di \"pace imposta\", salita alla ribalta in seguito alle varie operazioni di peace enforcement (Serbia, Afghanistan, Iraq), \u00e8 considerata, dalla maggioranza dei pacifisti, avulsa dal vero significato intrinseco della parola.\nUn'operazione di mantenimento della pace o peacekeeping, come definito dalle Nazioni Unite, \u00e8 \"un modo per aiutare i Paesi lacerati da conflitti a creare le condizioni per una pace sostenibile\". I peacekeeper devono monitorare e osservare i processi di pace nelle aree di post-conflitto e di aiutare gli ex combattenti a eseguire gli accordi di pace firmati. Tale assistenza si presenta in molte forme, tra cui le misure per alimentare la fiducia reciproca, accordi di condivisione del potere, il sostegno elettorale, il rafforzamento dello stato di diritto e lo sviluppo economico e sociale. Di conseguenza i peacekeeper dell'ONU (spesso denominati \"Caschi Blu\" a causa del colore dei loro elmetti) possono includere soldati, funzionari di polizia civile e altro personale civile.\nLa Carta delle Nazioni Unite conferisce al Consiglio di Sicurezza delle Nazioni Unite il potere e la responsabilit\u00e0 di azioni collettive per mantenere la pace e la sicurezza internazionali. Per questo motivo, la comunit\u00e0 internazionale si rivolge di solito al Consiglio di sicurezza per autorizzare operazioni di peacekeeping, siccome tutte le missioni di peacekeeping delle Nazioni Unite devono essere autorizzate dal Consiglio di sicurezza.\nLa maggior parte di queste operazioni sono stabilite e attuate dalle Nazioni Unite con le truppe in servizio al comando operativo delle Nazioni Unite. In questi casi, i peacekeeper rimangono membri delle rispettive forze armate, e non costituiscono un \"esercito delle Nazioni Unite\", visto che le Nazioni Unite non hanno una forza di questo tipo. Nei casi in cui il coinvolgimento diretto delle Nazioni Unite non \u00e8 considerato appropriato o fattibile, il Consiglio autorizza le organizzazioni regionali quali l'Organizzazione del Trattato Nord Atlantico (NATO), la Comunit\u00e0 economica degli Stati dell'Africa Occidentale, o coalizioni di Paesi disposti a intraprendere missioni di peacekeeping o peace-enforcement.\nLe Nazioni Unite non sono l'unica organizzazione ad avere autorizzato missioni di peacekeeping, anche se alcuni sostengono che \u00e8 l'unico gruppo legalmente autorizzati a farlo. Non comprendono le forze di mantenimento della pace delle Nazioni Unite la missione della NATO in Kosovo e la Forza multinazionale e di osservatori sulla Penisola del Sinai.\nLa pace e lo sviluppo economico.\nTutte le missioni di pace, sia militari sia civili, messe in cantiere negli ultimi decenni dalle maggiori organizzazioni intergovernative pongono l'accento sul tema dello sviluppo in quanto mezzo per superare le discordie politiche.\nLo sviluppo di un territorio, dal punto di vista teorico, \u00e8 inteso come il miglioramento della capacit\u00e0 autonoma del territorio stesso di dare soluzioni ai problemi esistenti e di produrre ricchezza sufficiente ai bisogni di tutti coloro che vi abitano.\nDal punto di vista pratico sviluppare un territorio significa migliorare la possibilit\u00e0 di uso del territorio stesso da parte degli uomini in termini di:\nSi assume che i conflitti tra gruppi umani sono spesso radicati nella povert\u00e0 relativa di un gruppo rispetto a un altro. Laddove tutti possano raggiungere un adeguato livello di sviluppo, essendo in capacit\u00e0 di far fronte autonomamente ai propri bisogni, si eliminano alla base le ragioni di molti conflitti.\nPeace studies.\nI \"peace studies\" (\"studi sulla pace\") sono una recente sottodisciplina delle scienze politiche, che si occupa dell'analisi dei fattori psicologici, sociologici, economici e politici determinanti nell'ottenimento di una pace positiva mentre, di norma, gli studi sulle relazioni internazionali si occupano dei fattori, problemi, e fenomeni che generano la guerra, ignorando quelle che sono le fondamenta della pace.\nLa pace e l'arte.\n\"Minerva protegge la Pace da Marte\" (Pace e Guerra) \u00e8 un dipinto di Pieter Paul Rubens.\nEsso attraverso la mitologia classica, rappresenta la pace che porta con s\u00e9 felicit\u00e0 e prosperit\u00e0, e va quindi protetta dalla guerra attraverso le arti.\nNazioni prive di esercito.\nCosta Rica.\nLa Costa Rica \u00e8 uno Stato del tutto privo di esercito e le sole unit\u00e0 in divisa fanno parte delle varie attivit\u00e0 di polizia, comprese quelle antidroga.\nAl contrario di quanto affermato da Michael Crichton nei suoi libri, la Costa Rica non possiede nessuna \"Guardia Nazionale\" tantomeno dotata di gas nervino."}
{"id": "3316", "revid": "125471193", "url": "https://it.wikipedia.org/wiki?curid=3316", "title": "Papa Alessandro II", "text": "Biografia.\nCarriera ecclesiastica.\nOriginario di Baggio, presso Milano, dalla omonima famiglia nobile, comp\u00ec i suoi studi nella scuola cluniacense di Lanfranco di Pavia presso l'Abbazia di Notre-Dame du Bec in Normandia, fu ordinato sacerdote verso il 1055.\nNel 1057 fu nominato vescovo di Lucca, carica che terr\u00e0 anche durante il papato. Come vescovo di Lucca fece riedificare il Duomo. Nel periodo in cui fu vescovo sostenne Ildebrando di Soana nell'impresa di sopprimere la simonia e di rafforzare il celibato del clero. Anselmo capeggi\u00f2 la pataria milanese, un movimento popolare contro l'immoralit\u00e0 nel clero.\nIl pontificato.\nL'elezione.\nL'ascesa al Soglio pontificio fu guidata da Ildebrando, che ag\u00ec in conformit\u00e0 con i decreti del 1059. Alessandro II fu il primo pontefice ad essere eletto da un consesso di pr\u00ecncipi della Chiesa senza l'intrusione del potere imperiale. Non rinunci\u00f2 alla cattedra lucchese, che mantenne fino alla morte. Al momento della sua elezione non era cardinale. Alessandro II si batt\u00e9 per il celibato ecclesiastico e contro la simonia, pratica che faceva mercato delle cariche ecclesiastiche e delle indulgenze.\nLa deposizione dell'antipapa Onorio II.\nDa parte della Sede apostolica nessuna richiesta venne fatta alla corte germanica per ottenere una conferma dell'elezione di Alessandro. La reazione della corte imperiale fu negativa: la reggente del Sacro Romano Impero, Agnese di Poitou, vedova dell'imperatore Enrico III e madre del futuro imperatore Enrico IV, convoc\u00f2 un concilio a Basilea, nel quale venne eletto papa il vescovo di Parma, Cadalo, che assunse il nome di Onorio II (28 ottobre 1061). Questi marci\u00f2 su Roma e per un lungo periodo compromise la posizione del rivale. \nTuttavia sorsero dei contrasti fra Agnese e la nobilt\u00e0 germanica. Fu convocato un concilio a Mantova (31 maggio 1064) presieduto dall'arcivescovo di Colonia, Annone II, subentrato ad Agnese nella reggenza del futuro imperatore Enrico IV. Alessandro, rappresentato dal cardinale Pier Damiani, fu completamente scagionato dalle accuse di aver ottenuto il papato con le armi e la simonia. Da allora la posizione del pontefice non venne pi\u00f9 minacciata.\nRelazioni con il Re dei Romani.\nNel 1066 Enrico IV, sedicenne, contrasse matrimonio con Berta di Savoia. Gi\u00e0 tre anni dopo, per\u00f2, fece richiesta al pontefice di sciogliere il legame. Alessandro II invece non volle concedere il divorzio, soluzione alla quale il re dovette al momento rinunciare. I contrasti con Enrico IV si acuirono ulteriormente allorch\u00e9 quest'ultimo, nel 1070, volle imporre come arcivescovo di Milano, dopo la morte di Guido da Velate, Goffredo da Castiglione, mentre Alessandro nomin\u00f2 Attone; il conflitto con re Enrico si protrasse oltre la morte di papa Alessandro, proseguendo con il suo successore papa Gregorio VII.\nRelazioni con gli altri monarchi cristiani.\nNel 1063 Alessandro II lanci\u00f2 un appello per la riconquista della citt\u00e0 di Barbastro (Spagna). Risposero cavalieri spagnoli, francesi - questi ultimi comandati da Guglielmo VIII d'Aquitania - e italiani. Il papa concesse l'indulgenza plenaria ai soldati che parteciparono alla presa della citt\u00e0 (giugno 1064).\nNel 1066 il pontefice si schier\u00f2 con il normanno Guglielmo il Conquistatore, che aveva preso il potere in Inghilterra, e contro Aroldo II. Quattro anni dopo Alessandro II invi\u00f2 tre legati papali, Giovanni Minuto, Pietro ed Ermenfrido, a Londra. Essi incoronarono solennemente Guglielmo nella domenica di Pasqua (4 aprile 1070). Poi deposero l'arcivescovo di Canterbury, Stigand, che si era dimostrato infedele, in un concilio convocato a Winchester nell'ottava di Pasqua; al suo posto nominarono titolare della cattedra primaziale il priore dell'abbazia di Bec Lanfranco di Pavia, gi\u00e0 consigliere di Guglielmo.\nNel 1071 Alessandro II invi\u00f2 una delegazione presso l'imperatore bizantino Michele VII. Fu la prima visita ufficiale di un legato della Santa Sede dopo la rottura avvenuta nel 1054 con la Chiesa di Costantinopoli.\nPassaggio dal sistema romano al sistema germanico nel calcolo della parentela.\nAd Alessandro II si deve la formalizzazione del passaggio, all'interno del mondo ecclesiastico, dal sistema romano di classificazione della parentela a quello germanico. Mentre il sistema romano si fondava sul calcolo della parentela in linea retta, quello germanico seguiva il computo nella linea collaterale, calcolando le generazioni dei diversi gruppi di fratelli-cugini. Col passaggio al sistema germanico, Alessandro II sanc\u00ec anche la proibizione del matrimonio fino al settimo grado di parentela, decisione che comport\u00f2 una forte estensione dei gradi proibiti (il settimo grado del metodo germanico, infatti, corrispondeva al quattordicesimo di quello romano). Per questa ragione, le interdizioni sarebbero state limitate dal Concilio Lateranense IV (1215), che avrebbe riportato gli impedimenti al quarto grado.\nConcistori per la creazione di nuovi cardinali.\nPapa Alessandro II durante il suo pontificato ha ordinato 45 cardinali nel corso di 12 distinti concistori."}
{"id": "3317", "revid": "125751460", "url": "https://it.wikipedia.org/wiki?curid=3317", "title": "Papa Giovanni VIII", "text": "Biografia.\nOrigini e carriera ecclesiastica.\nNacque a Roma verso l'820 da Gundo , che fu poi arcidiacono cardinale durante il pontificato di Sergio II. Dal nome paterno si pu\u00f2 dedurre che Giovanni fosse di origine longobarda. Consacrato arcidiacono nell'852 da papa Leone IV, era stato stretto collaboratore di Niccol\u00f2 Magno e sostenitore della sua energica politica, nonch\u00e9 fautore della mediazione che port\u00f2 all'elezione del suo predecessore Adriano II. Alla morte di quest'ultimo, nell'872, il seggio petrino fu conteso tra Giovanni e Formoso, vescovo di Porto, ma il popolo, il clero e la milizia della citt\u00e0 di Roma (all'epoca, il papa veniva eletto dietro consenso del \"populi romani\") scelsero Giovanni, che fu consacrato papa il 14 dicembre dell'872, lo stesso giorno in cui papa Adriano venne a mancare.\nUomo energico e dal carattere volitivo, Giovanni VIII s'ispir\u00f2 a Gregorio Magno e a Niccol\u00f2 Magno nella sua lotta per la supremazia papale. Tra le riforme realizzate durante il suo pontificato, si ricorda particolarmente la riorganizzazione amministrativa della curia pontificia.\nPontificato.\nLe relazioni con chiesa e impero bizantini.\nPer migliorare i rapporti politici con Costantinopoli (anche in prospettiva antisaracena), nell'agosto 879 Giovanni riconobbe il reinsediamento di Fozio (gi\u00e0 condannato e scomunicato dai suoi predecessori) come legittimo patriarca di Costantinopoli dopo la morte del patriarca Ignazio I (877). Giovanni poneva come condizioni che la Chiesa bulgara (che era stata strappata con l'inganno all'influenza di Roma) non fosse sottoposta alla giurisdizione di quella bizantina, ma rimanesse almeno autonoma, e che Fozio facesse pubblicamente ammenda dei suoi errori. Il Concilio di Costantinopoli, appositamente convocato, si svolse nella chiesa di Santa Sofia tra il 17 novembre 879 e il 13 marzo 880. Fozio s'incaric\u00f2 di leggere davanti all'assemblea le lettere con le richieste papali, che lui stesso aveva tradotto dal latino in greco, omettendo e travisando parte del contenuto in suo favore e tacendo abilmente sulle condizioni poste da Roma, particolarmente sulla questione della Bulgaria che lui stesso, a suo tempo, aveva manipolato. Nonostante le iniziali proteste, i legati papali accettarono la dichiarazione in quanto vi si riconosceva il primato petrino, ma il capo della delegazione, il vescovo Marino, non pot\u00e9 tacere riguardo all'omissione delle clausole. Per questo motivo, fu tenuto segregato per 30 giorni dall'imperatore Basilio I il Macedone per ritardare le reazioni del papa. Quando per\u00f2 Marino fu liberato, all'inizio dell'881, questi ritorn\u00f2 a Roma per riferire delle macchinazioni bizantine e Giovanni VIII non pot\u00e9 fare altro che rinnovare la scomunica dell'intrigante patriarca.\nGiovanni difese il vescovo Metodio (l'artefice della cristianizzazione della Bulgaria) dai suoi nemici germanici, che contestavano il suo uso della lingua slavonica nella liturgia della Chiesa bulgara. Il pontefice invece conferm\u00f2 il permesso di usare lo slavonico, che era stato originariamente garantito da papa Adriano II, il suo predecessore.\nI rapporti con i Carolingi.\nAlla morte senza eredi maschi dell'imperatore Ludovico II, nell'875, l'impero si trov\u00f2 ad essere conteso tra i suoi zii Carlo il Calvo e Ludovico II il Germanico, il quale ultimo voleva assicurare la successione imperiale al figlio Carlomanno che, peraltro, era stato designato dallo stesso Ludovico II come suo successore. A Roma vi era una forte fazione filo-germanica, cui apparteneva, tra gli altri, il vescovo di Porto, Formoso. Il pontefice invece prediligeva il ramo \"francese\" della dinastia carolingia, forse anche per continuit\u00e0 con le scelte dei suoi predecessori. Giovanni VIII, dunque, invi\u00f2 un'ambasceria a Carlo il Calvo in cui lo invit\u00f2 a recarsi immediatamente a Roma per essere incoronato. Senza perdere tempo Carlo si precipit\u00f2 a Roma dove il giorno di Natale dell'875 Giovanni lo incoron\u00f2 imperatore nella Basilica di San Pietro. Entrambi si recarono poi a Pavia per celebrare un sinodo in cui Carlo fu anche incoronato re d'Italia. Normalmente questo titolo veniva conferito dall'imperatore o da una dieta imperiale; il fatto che sia stato attribuito dal papa e dai vescovi non fece che rafforzare il potere del pontefice nei confronti dell'impero.\nIl papa sperava in un aiuto da parte di Carlo per contrastare le frequenti e pericolose incursioni dei Saraceni e per mettere a tacere l'opposizione filogermanica particolarmente attiva in Roma, ma rimase deluso in tutte le sue aspettative per l'inettitudine e l'incapacit\u00e0 dell'imperatore. Peraltro, l'impero di Carlo dur\u00f2 molto poco: nell'ottobre 877 era gi\u00e0 venuto a mancare. Certamente Carlo, per ottenere la corona, dovette fare molte concessioni alla Chiesa e dovette sborsare ingenti somme per ingraziarsi il favore dei Romani. E il papa, del resto, lo considerava apertamente una sua creatura. \u00abCon Carlo il Calvo la maest\u00e0 imperiale si abbass\u00f2 tanto quanto si innalz\u00f2 l'autorit\u00e0 del pontefice.\u00bb .\nImmediatamente Carlomanno si precipit\u00f2 in Italia alla testa di un esercito per ottenere l'incoronazione, ma il papa prese tempo, anche per paura che il partito filogermanico romano rialzasse la testa. In aiuto di Giovanni si verific\u00f2 una violenta epidemia, che decim\u00f2 l'esercito di Carlomanno il quale, ammalatosi lui stesso, dovette tornare in Baviera.\nSubito si fecero avanti Lamberto I, duca di Spoleto e Adalberto, duca di Tuscia, che occuparono Roma e di fatto tennero il papa prigioniero, imponendogli di eleggere imperatore Carlomanno; ma Giovanni non cedette alle pressioni e anzi scomunic\u00f2 i due duchi ribelli che, visto inutile ogni tentativo di agire con la forza, rientrarono nelle loro terre.\nSentendosi abbandonato e in pericolo Giovanni fugg\u00ec in Francia, dove il 7 settembre 878 incoron\u00f2 imperatore Ludovico II di Francia, il debole e malaticcio figlio di Carlo il Calvo. Mentre sperimentava l'inettitudine e l'inaffidabilit\u00e0 del nuovo sovrano, Giovanni puntava le sue attenzioni su una nuova alternativa: Bosone, uomo molto influente, duca di Lombardia, cognato di Carlo il Calvo e genero del defunto Ludovico II. Il papa gli promise appoggio nel tentativo di ottenere il regno di Provenza e gli fece intravedere la possibilit\u00e0 di ottenere la corona imperiale, sempre nella speranza di ricevere aiuto negli affari dello Stato della Chiesa, ma ben presto anche Bosone volt\u00f2 le spalle al pontefice, il quale, del resto, non fu da meno, quando si rese conto che quella strada era impraticabile. \u00abGiovanni VIII, pontefice violento e vendicativo come pochi altri, si lasci\u00f2 sempre trascinare dalle sue cieche passioni ed azioni sconsiderate e precipitose: perci\u00f2 tutte le sue imprese fallirono ed egli stesso, nell'istante in cui mise piede sul suolo francese, precipit\u00f2 per sempre dall'altezza alla quale si era innalzato.\u00bb.\nAnche Ludovico il Balbuziente mor\u00ec molto presto, gi\u00e0 nell'aprile dell'anno successivo. Il papa dovette cedere. Nell'879, quando gi\u00e0 non era pi\u00f9 in grado di seguire gli affari di stato, Carlomanno assegn\u00f2 l'Italia al fratello Carlo il Grosso, che Giovanni dovette incoronare imperatore nel febbraio 881. La scelta di eleggere un membro dei Franchi Orientali (dunque quelli germanici) era dovuta al fatto che il ramo occidentale della dinastia non aveva pi\u00f9 eredi, pertanto Giovanni VIII dovette accondiscendere ad incoronare l'ultimo rampollo rimasto della dinastia carolingia. Anche in questo caso, Giovanni si trov\u00f2 davanti ad un imperatore ancora pi\u00f9 patetico del precedente, in quanto non solo era un indolente e privo di abilit\u00e0 politica, ma non forn\u00ec alcun aiuto contro i Saraceni.\nLa gestione di Roma e del patrimonio di San Pietro.\nIl partito di opposizione a Giovanni, partito filogermanico, era particolarmente attivo in Roma, ed era guidato non solo da personaggi di spicco dell'amministrazione civile, ma anche da alti funzionari e prelati all'interno della curia, come ad esempio Formoso, il vescovo di Porto. Il 19 aprile 876 Giovanni, che aveva accusato i suoi avversari di congiura, convoc\u00f2 un concilio nel quale ordin\u00f2 loro di presentarsi per esporre le proprie motivazioni. I capi dell'opposizione si guardarono bene dall'accettare l'ingiunzione e il 30 giugno Giovanni scagli\u00f2 contro tutti loro la scomunica.\nPer quanto riguarda l'amministrazione dei beni della Chiesa, da tempo ormai essi erano oggetto di concessioni e alienazioni a favore di personaggi di alto rango, e non solo in ambito ecclesiastico. Oltre agli imperatori, che concedevano chiese e conventi a vescovi e conti a titolo di \"feudo\" personale, gli stessi pontefici, per assicurarsi l'elezione o i favori dell'aristocrazia romana, o per ammorbidire le posizioni dei capi del partito avverso, erano soliti concedere benefici, che spesso si trasformavano in patrimoni ereditari, e che in tal modo spezzettavano e depauperavano il patrimonio della Chiesa. In un sinodo tenuto a Ravenna nell'877 Giovanni proib\u00ec la concessione dei beni e territori appartenenti al patrimonio di San Pietro, che dovevano essere direttamente amministrati dall'erario pontificio.\nLa lotta contro i Saraceni.\nRoma e la campagna romana erano ancora esposte alle scorrerie dei Saraceni. Non era ancora stata dimenticato l'attacco dell'846 durante il quale furono saccheggiate la Basilica di San Paolo fuori le mura e quella di San Pietro in Vaticano, all'epoca situata anch'essa fuori dalle mura romane, con la profanazione della tomba del primo degli Apostoli. \nFu proprio in seguito a quell'attacco che papa Leone IV (847-855) aveva deciso la costruzione di una cinta muraria a protezione del Colle Vaticano. Volendo prolungare e concludere l'opera del predecessore, Giovanni fece edificare intorno alla basilica di San Paolo un avamposto militare, chiamato \"Giovannopoli\" o \"Giovannipoli\", e fece proteggere la zona circostante la fortezza di Ostia.\nA differenza per\u00f2 di Leone IV, che aveva ottenuto un aiuto finanziario dall'imperatore Carlo il Calvo, papa Giovanni non ricevette alcun finanziamento. Inoltre l'autorit\u00e0 imperiale era troppo debole per inviare un esercito a difese della Santa Sede e dell'Italia meridionale. Neanche i vari feudatari italiani risposero alla sua richiesta. Nell'876 i saraceni saccheggiarono la Sabina e la citt\u00e0 di Velletri, situata a soli 40\u00a0km da Roma. Successivamente eressero una fortificazione vicino a Tivoli (a Saracinesco) e una a Ciciliano in Sabina. Infine insediarono una loro base permanente nel Sud Italia ad Agropoli. Le citt\u00e0 di Napoli, Salerno, Amalfi, Capua e Gaeta si dichiarano alleate dei saraceni.\nGiovanni decise allora di prendere in mano la situazione; nell'877 convoc\u00f2 a Traetto (l'odierna Minturno) il duca di Napoli Sergio II, il principe di Salerno, Guaiferio, e i duchi Pulcario di Amalfi, Landolfo di Capua e Docibile di Gaeta, chiedendo loro di rompere definitivamente l'alleanza con i saraceni. Solo Guaifiero e Pulcario accettarono. In particolare, Pulcario di Amalfi s'impegn\u00f2 a rompere i patti stabiliti coi Saraceni e a inviare proprie navi a pattugliare le coste del Lazio. A tal fine papa Giovanni gli consegn\u00f2 10.000 mancusi d'argento. Gli amalfitani, per\u00f2, non ruppero coi Saraceni n\u00e9 inviarono le loro navi. Il papa fece istanza di riavere il suo denaro: a tal fine inform\u00f2 Guaiferio, poi scomunic\u00f2 Pulcari e tutta la citt\u00e0 di Amalfi. Minacci\u00f2 infine di scomunica Atanasio di Napoli se non avesse rotto l'alleanza con gli arabi.\nIl duca di Napoli rifiut\u00f2, per non intaccare i forti legami commerciali con i Saraceni. Scomunicato quest'ultimo, con le forze che riusc\u00ec a raccogliere, papa Giovanni VIII si mise egli stesso alla testa di una flotta che, sempre nell'877, al largo di Capo Circeo, sconfisse una flotta musulmana, catturando 18 vascelli nemici e liberando 600 schiavi cristiani. Giovanni pot\u00e9 quindi vendicarsi definitivamente di Sergio II di Napoli, incitando alla ribellione Atanasio, il vescovo di Napoli e fratello del duca, che fece accecare Sergio e lo mand\u00f2 a Roma presso il papa, che lo mise in carcere dove rest\u00f2 fino alla sua morte. Osserva il Gregorovius che \u00abquel fratricidio commesso da un vescovo fu salutato da lui, pontefice, come un evento felice; all'assassino fu corrisposto il prezzo del suo crimine com'era nei patti, e inviata una lettera di congratulazioni. A tal segno le necessit\u00e0 del dominio terreno allontanavano il papa dalla sfera delle virt\u00f9 apostoliche del sacerdozio, che con tale dominio \u00e8 per ragioni morali assolutamente inconciliabile\u00bb. Ma dopo la vittoria Guaiferio e Pulcario, ricevuto il compenso promesso dal papa, si sentirono slegati dal giuramento di fedelt\u00e0 fatto al pontefice, come pure Atanasio, divenuto nel frattempo duca di Napoli, e ripresero a commerciare con i Saraceni i quali, tra l'altro, tenevano lontana dall'Italia la flotta dei Bizantini, un costante pericolo per l'autonomia degli Stati del Meridione. Morto nel frattempo Carlo il Calvo, che comunque nessun contributo aveva dato alla lega antisaracena, Giovanni fu costretto a comprare, nell'aprile dell'878, una tregua con i musulmani al prezzo di 25.000 mancusi d'argento annui, e solo cos\u00ec riusc\u00ec ad assicurarsi un periodo di pace. Osserva lo storico tedesco Franz Xaver Seppelt, che \u00abil pagamento del tributo \u2026 equivaleva ad una profonda umiliazione del papa, che poteva per\u00f2 dichiarare a buona ragione che era stato costretto ad un passo simile, poich\u00e9 dei principi cristiani si erano apertamente schierati con i nemici di Cristo.\u00bb\nMorte e sepoltura.\nGiovanni VIII mor\u00ec a Roma il 15 o il 16 dicembre 882 e fu sepolto fuori di San Pietro. Nella quarta sezione degli Annali di Fulda si riporta la versione che Giovanni sia stato assassinato: i parenti, mossi da cupidigia, avrebbero cercato di uccidere Giovanni VIII tramite veneficio ma, non essendoci riusciti, lo finirono fracassandogli il cranio."}
{"id": "3318", "revid": "1180079", "url": "https://it.wikipedia.org/wiki?curid=3318", "title": "Papa Formoso", "text": "Biografia.\nLa carriera ecclesiastica.\nLe missioni diplomatiche.\nFormoso nacque attorno all'816 da Leone a Roma, dove ricevette la sua formazione. I primi documenti che lo riguardano risalgono all'864, quando era canonico regolare, e si riferiscono alla sua consacrazione a vescovo di Porto da parte di papa Niccol\u00f2 I Magno, con la relativa nomina cardinalizia. Stimato sia da Niccol\u00f2 che dal successore Adriano II per le sue qualit\u00e0 intellettuali e per la sua fermezza ed austerit\u00e0 di vita, Formoso intraprese missioni diplomatiche in Bulgaria (866-867) e Francia (869 e 872), dove persuase il re Carlo il Calvo a farsi incoronare dal papa. Il re bulgaro Boris I fu cos\u00ec soddisfatto dell'operato apostolico di Formoso che chiese (settembre-ottobre 867) prima a papa Niccol\u00f2 I e poi a papa Adriano II di nominarlo arcivescovo metropolita di Bulgaria, ma entrambi i papi rifiutarono perch\u00e9 i canoni proibivano la traslazione di un vescovo tra sedi diverse. Il diniego da parte dei due pontefici indispett\u00ec Boris e lo spinse a riportare la Chiesa bulgara sotto la giurisdizione ecclesiastica del Patriarca di Costantinopoli, vanificando cos\u00ec il duro lavoro di Formoso per riavvicinare i Bulgari alla Chiesa di Roma.\nLa scomunica e il reintegro nella Chiesa.\nGi\u00e0 nel dicembre 872, dopo la morte di Adriano II, Formoso era stato candidato alla sede papale, ma gli fu preferito l'arcidiacono Giovanni. Se Giovanni VIII era l'espressione della fazione \"filo-francese\", favorevole ai carolingi occidentali (Carlo il Calvo e poi Carlo il Grosso), Formoso rappresentava quella \"filo-germanica\". Il partito di opposizione a Giovanni era particolarmente attivo in Roma, ed era guidato non solo da personaggi di spicco dell'amministrazione civile, ma anche da alti funzionari e prelati all'interno della curia, come appunto lo stesso Formoso. Di fronte al precipitare degli eventi causati dai duri scontri avvenuti in Roma tra le opposte fazioni per la successione al trono imperiale, Formoso (insieme al \"nomenclator\" Gregorio e a suo genero Giorgio) lasci\u00f2 Roma nella notte tra il 14 e il 15 aprile 876. Il 19 aprile Giovanni, che aveva accusato i suoi avversari di congiura contro lo Stato, convoc\u00f2 un concilio nel Pantheon, nel quale ordin\u00f2 loro di presentarsi per esporre le proprie motivazioni, e in particolare intim\u00f2 a Formoso di fare ritorno a Roma, pena la scomunica, con una lunga serie di accuse. I capi dell'opposizione, Formoso compreso, si guardarono bene dall'accettare l'ingiunzione e il 30 giugno Giovanni, convocato un secondo concilio, scagli\u00f2 contro tutti loro la scomunica, condannandoli in contumacia. Nell'agosto dell'878 Formoso, durante un concilio celebrato sotto la presidenza di papa Giovanni a Troyes, ottenne che la sentenza di scomunica venisse ritirata, a condizione di essere ridotto allo stato laicale e di non rientrare mai pi\u00f9 a Roma.\nIl successore di Giovanni, papa Marino I (882-884), fu uomo buono e pacificatore, in contrasto con l'eccessiva severit\u00e0 del predecessore, preferendo essere pi\u00f9 clemente e pacifico nei confronti dei perseguitati sotto Giovanni VIII. Lo stesso Marino, del resto, apparteneva al partito filo-germanico, e dunque sciolse dalla scomunica tutti quei membri del clero che erano stati coinvolti nella pretesa congiura, compreso lo stesso Formoso, che dopo il giugno dell'883 fu riconfermato nella sua carica di vescovo della diocesi di Porto e venne sciolto dagli obblighi contratti nell'878.\nLa stessa clemenza e stima di Marino fu dimostrata anche dai suoi immediati successori Adriano III e Stefano V. Quest'ultimo, in particolare, dovette la sua elezione al consenso unanime di quella parte del clero, di fede filo-germanica, che faceva capo a Formoso, che tra l'altro fu personalmente incaricato della consacrazione del nuovo papa.\nL'elezione al Soglio.\nMorto Stefano V (14 settembre), il 6 ottobre 891 Formoso venne eletto papa, grazie al sostegno del partito filo-germanico romano e in particolare di Arnolfo di Carinzia, Re dei Franchi orientali (la parte germanica del dissolto impero carolingio) e del suo protetto Berengario, marchese del Friuli, che era stato costretto a rinunciare alla corona di re d'Italia da Guido, duca di Spoleto, inizialmente in buoni rapporti con Formoso, ma che ora aveva lasciato il partito filo-germanico per crearne uno a carattere nazionalista.\nIl fatto che fosse vescovo gi\u00e0 di un'altra diocesi (\"Portus\") avrebbe dovuto costituire motivo di impedimento alla nomina pontificale, in quanto i canoni ecclesiastici dell'epoca vietavano la traslazione di un vescovo da una sede ad un'altra, e dunque non avrebbe potuto essere eletto vescovo di Roma, ma gi\u00e0 con papa Marino I si era derogato alla norma, e l'irregolarit\u00e0 dell'elezione non fu mai impugnata contro di lui se non dopo la sua morte.\nIl pontificato.\nRelazioni con i regni cristiani.\nLa successione alla Corona francese.\nNella contesa per la Corona francese (893-898) tra Oddone, conte di Parigi e Carlo il Semplice, Formoso si schier\u00f2 con Carlo, che fu poi incoronato come Carlo III re dei Franchi occidentali nell'898.\nI rapporti con Costantinopoli.\nNell'886 a Costantinopoli il patriarca Fozio era stato deposto e ne aveva preso il posto il vescovo Stefano I, fratello del nuovo imperatore Leone VI il Saggio. Stefano per\u00f2 era stato ordinato diacono proprio da Fozio, e dunque la Chiesa bizantina si era appellata a papa Stefano V riguardo alla validit\u00e0 della sua ordinazione. Il pontefice aveva risposto che essa doveva essere considerata nulla e che i chierici ordinati da Fozio (compreso il nuovo patriarca) dovessero fare ammenda ed essere cos\u00ec reintegrati nella comunione con la Chiesa come laici. Durante le trattative, per\u00f2, Stefano V mor\u00ec (891) e Formoso scelse di seguire la linea del predecessore. Alcuni studiosi ritengono che il documento contenente la determinazione di Formoso sia stato manomesso e che la linea del papa dovesse essere pi\u00f9 equanime nei confronti degli ecclesiastici nominati da Fozio.\nI rapporti con i pretendenti alla Corona imperiale.\nIl partito \"italiano\" era guidato a Roma dal diacono Sergio, futuro Sergio III, che vedeva nei duchi di Spoleto gli unici che potessero garantire la sicurezza della Chiesa. Formoso, al momento, non poteva far altro che sostenere la loro causa, visto che, per la lontananza di Arnolfo e Berengario, Roma si trovava alla merc\u00e9 del duca spoletino. Pertanto, su richiesta dell'imperatore Guido II di Spoleto, il 30 aprile 892 Formoso rinnov\u00f2 la sua incoronazione e, nella stessa cerimonia, incoron\u00f2 co-imperatore il figlio dodicenne Lamberto II a Ravenna.\nGuido, sfruttando il potere della corona imperiale, sconfinava ripetutamente e impunemente nei territori della Chiesa, compiendo razzie. La situazione rischiava di provocare disordini a Roma, dove i due opposti partiti erano sempre pronti a far scoppiare disordini. Pertanto nel settembre 893 Formoso invi\u00f2 dei legati alla corte di Arnolfo, implorando l'imperatore legittimo di liberare l'Italia dai \"cattivi cristiani\". Nella primavera dell'894 Arnolfo varc\u00f2 le Alpi, ma la sua fu solo un'azione dimostrativa, in cui ottenne soltanto l'ossequioso omaggio dei principi dell'Italia centro-settentrionale, senza alcun intervento contro gli spoletini. Convinto che potesse essere sufficiente, torn\u00f2 in Germania, consentendo a Guido di riprendere in mano la situazione.\nTra il dicembre e il novembre dell'894 Guido mor\u00ec a causa di un malore, lasciando il figlio Lamberto II a prendersi cura della madre Ageltrude, accesissima avversaria dei filo-germanici. Lamberto reclam\u00f2 immediatamente la sua incoronazione a imperatore, e questa volta a Roma. Formoso tent\u00f2 di prendere tempo, ma non pot\u00e9 fare altro che riconfermare l'incoronazione dell'892. Intanto per\u00f2 inviava una nuova ambasceria ad Arnolfo il quale, nell'autunno dell'895, scese ancora una volta in Italia deciso, stavolta, a chiudere definitivamente la partita e a prendersi anche il titolo di re d'Italia.\nAgeltrude e il partito degli spoletini, indignati per il voltafaccia del papa, gli giurarono odio eterno e reagirono: Lamberto si barric\u00f2 a Spoleto, in attesa di Arnolfo, mentre la madre sobillava la rivolta in Roma; il papa fu catturato e incarcerato in Castel Sant'Angelo e i rivoltosi, preso il controllo della citt\u00e0, si chiusero all'interno delle Mura leonine pronti a resistere. Arnolfo per\u00f2 ebbe la meglio: le sue forze entrarono da Porta San Pancrazio e liberarono Formoso; Ageltrude ripar\u00f2 a Spoleto. Alcuni giorni dopo, nel febbraio dell'896 (alcuni indicano la data del 22), il papa incoron\u00f2 imperatore Arnolfo, che ben presto lasci\u00f2 Roma e si mosse contro il Ducato di Spoleto. Ma una paralisi lo colp\u00ec mentre era in marcia, e fu costretto a tornare in Baviera non essendo pi\u00f9 in grado di continuare la campagna. La situazione all'improvviso si capovolse: Formoso, che fino a quel momento si era sentito forte dell'alleanza con Arnolfo, d'un tratto si trov\u00f2 scoperto e abbandonato ai disordini che immediatamente scoppiarono in Roma, fomentati dal partito spoletino che in poco tempo aveva ripreso il sopravvento.\nMorte e sepoltura.\nLa morte, forse per veleno, che lo colse il 4 aprile 896, gli risparmi\u00f2 sicuramente le rappresaglie degli avversari. Fu sepolto nel recinto del Vaticano, dove rimase solo nove mesi prima di essere esumato e sottoposto a processo.\nIl \"Sinodo del cadavere\" e la persecuzione \"post mortem\".\nNel febbraio dell'897, tuttora spinti dall'odio verso Formoso che aveva rinnegato la casata spoletina, avendo per di pi\u00f9 chiamato in Italia un re e un esercito straniero, Lamberto e sua madre Ageltrude imposero al papa Stefano VI (eletto dal partito spoletino) di istruire un processo \"post-mortem\" a carico del defunto papa, in quello che venne chiamato il \"Sinodo del cadavere\"; il clero romano avrebbe giudicato il pontefice traditore.\nIl cadavere di Formoso venne dunque esumato, vestito dei paramenti pontifici e collocato su un trono nella basilica lateranense per rispondere di tutte le accuse che a suo tempo erano state avanzate da Giovanni VIII. A parte la generale decadenza dei costumi e della moralit\u00e0, anche da parte delle pi\u00f9 alte cariche ecclesiastiche, l'unica plausibile spiegazione a un siffatto modo di procedere pu\u00f2 essere riscontrata nella procedura giudiziaria germanica, che nella celebrazione di un processo esigeva la presenza del \"corpus delicti\", e che dunque consentiva anche la presenza di un cadavere. Dopo un processo, pi\u00f9 simile ad una macabra messinscena, in cui lo stesso papa Stefano fungeva da accusatore, il verdetto stabil\u00ec che Formoso era stato indegno del pontificato e dunque venne ufficialmente deposto, tutti i suoi atti e le sue misure vennero annullati e gli ordini da lui conferiti furono dichiarati non validi. Quest'ultimo aspetto in particolare tornava a vantaggio di papa Stefano, il quale, proprio durante il pontificato di Formoso, era stato nominato vescovo di Anagni e pertanto, anche lui, non avrebbe potuto essere eletto al pontificato; rendendo nulli gli atti di Formoso veniva meno la sua nomina vescovile e dunque anche l'irregolarit\u00e0 nell'elezione pontificale di Stefano.\nI paramenti gli vennero strappati di dosso, le tre dita della mano destra, usate per le benedizioni, gli furono recise e con urla selvagge il cadavere fu trascinato via dalla sala e gettato nel Tevere. Secondo il Gregorovius, che pure ha parole di netta riprovazione per il \"Sinodo del cadavere\", la sentenza poteva comunque avere qualche fondamento giuridico nella condanna dell'allora vescovo Formoso, nel giuramento infranto di non rientrare pi\u00f9 a Roma (sebbene ne fosse stato sciolto da papa Marino I) e dal suo innalzamento a pontefice pur essendo gi\u00e0 vescovo.\nIl cadavere percorse, per tre giorni, circa venti miglia trascinato dalla corrente del fiume, fino ad arenarsi su una sponda presso Ostia ove fu riconosciuto da un monaco (si dice indirizzato l\u00ec da una visione del defunto pontefice) e nascosto dai suoi fedeli finch\u00e9 fu vivo Stefano VI. Nel dicembre di quello stesso anno i resti di Formoso furono riconsegnati a papa Romano (897), e di nuovo inumati nella basilica di San Pietro dal successore papa Teodoro II (897), che lo avrebbe posto tra le tombe degli apostoli con una pomposa cerimonia. Papa Giovanni IX (898-900) annull\u00f2 il processo contro Formoso e tutti i suoi atti, mentre papa Sergio III (904-911), che a suo tempo era stato tra i maggiori promotori del \"Sinodo del cadavere\", ne approv\u00f2 nuovamente le decisioni, chiedendo la riconsacrazione dei vescovi ordinati da Formoso. Poich\u00e9 per\u00f2 nel corso della loro attivit\u00e0 essi avevano conferito l'ordine a molti altri ecclesiastici, prendere tale decisione si rivel\u00f2 estremamente complicato, perci\u00f2 la cosa fu lasciata cadere. Successivamente la validit\u00e0 dell'operato di Formoso venne ripristinata."}
{"id": "3319", "revid": "125643851", "url": "https://it.wikipedia.org/wiki?curid=3319", "title": "Papa Silvestro I", "text": "Biografia.\nSilvestro, la cui data di nascita \u00e8 sconosciuta, secondo il \"Liber pontificalis\" era figlio di un certo Rufino, romano; secondo il leggendario \"Vita beati Sylvestri\", o \"Actus Silvestri\", era figlio di una certa Giusta. Dopo la morte di papa Milziade, Silvestro fu consacrato vescovo di Roma e quindi papa; occup\u00f2 tale posizione per ventun anni. Il suo pontificato coincise con il lungo impero di Costantino I, il primo imperatore romano che accett\u00f2 il cristianesimo. La posizione pubblica della Chiesa affront\u00f2 un cambiamento epocale: il passaggio dalla Roma pagana alla Roma cristiana.\nL'incidenza politica di Silvestro fu debolissima, complice anche, di contro, la vastissima popolarit\u00e0 e la fortissima personalit\u00e0 di Costantino. Fu l'imperatore a gestire, di fatto, il potere e le attivit\u00e0 della Chiesa per tutto l'arco della vita di Silvestro e oltre. Il Papa fu, in un certo senso, l'\"uomo di Costantino\" il quale, consapevole della forza che ormai stava assumendo il Cristianesimo, orient\u00f2 i suoi sforzi in direzione della sostituzione degli apparati pagani dello Stato con quelli Cristiani. Per ottenere un tale risultato dovette spesso sostituirsi a Silvestro, che comunque non fu mai capace e solo raramente tent\u00f2 di imporre il suo ruolo. Costantino era il capo dello Stato, ma si ritagli\u00f2 anche una funzione di vescovo, e tale era considerato, specialmente in Oriente; si autodefin\u00ec \"vescovo dei vescovi\". In questo ruolo l'imperatore intervenne in prima persona per ricomporre le diatribe che scuotevano la Chiesa al proprio interno. Scopo della sua azione fu quello di evitare che all'interno del cristianesimo si creassero delle correnti. I dissensi e le discussioni teologiche ne avrebbero minato l'unit\u00e0 e, perci\u00f2, la sua stessa forza politica.\nLo scisma donatista e il primo concilio di Arles.\nIn conseguenza dei tumulti provocati in Africa dai donatisti, non soddisfatti dell'esito del sinodo che papa Milziade aveva convocato nell'ottobre del 313, e che li vedeva sconfitti, lo stesso Costantino (travalicando l'autorit\u00e0 di Silvestro), convoca un concilio ad Arles, a cui partecipano numerosi vescovi di opposte fazioni, che ribadiscono la condanna del movimento donatista, dichiarandolo fuori della Chiesa, e stabiliscono alcuni principi inerenti alla disciplina ecclesiastica.\nLa Chiesa di Roma non fu invitata dall'imperatore, i vescovi del Concilio allora inviarono una lettera ufficiale al pontefice dove si legge: \"Avesse voluto il cielo, o padre carissimo, che foste presente a questo grande spettacolo! Avreste contribuito a rendere pi\u00f9 severa la sentenza contro certi criminali! Se foste stato con noi, grande sarebbe stata la gioia di tutta l'assemblea. Ma poich\u00e9 non potevate lasciare la citt\u00e0, sede preferita dagli apostoli, dove il loro sangue testimonia la gloria di Dio, vi riferiamo che non abbiamo ritenuto nostro unico dovere trattare gli argomenti per i quali eravamo stati convocati; poich\u00e9 provenivamo da diverse province, abbiamo creduto opportuno consultarci su vari problemi che si dovevano discutere, con l'assistenza dello Spirito Santo e degli Angeli. E desideriamo che siate voi, la cui autorit\u00e0 \u00e8 pi\u00f9 sentita, a far conoscere a tutte le Chiese le nostre decisioni\".\nI donatisti proseguirono comunque nelle loro rimostranze e la Chiesa d'Africa continu\u00f2 ad essere turbata da violenze, cui Costantino contrappose dure repressioni. Lungi dall'essere repressa, la lunga vertenza afflisse la Chiesa d'Africa per pi\u00f9 di tre secoli, con i donatisti che rifiutavano obbedienza al clero \u201cufficiale\u201d, che consideravano usurpatore e di cui contestavano l'elezione.\nDonazioni, regolamentazione ecclesiastica e basiliche costantiniane.\nL'opera di cristianizzazione dello Stato in cui \u00e8 impegnato a fondo l'imperatore, vede quest'ultimo sempre pi\u00f9 coinvolto in questioni ecclesiastiche o comunque di regolamentazione unilaterale dei rapporti tra Stato e Chiesa. \u00c8 suo il decreto che stabilisce l'esclusiva competenza dei tribunali ecclesiastici sulle questioni che riguardano la fede, attribuendo pertanto a quegli organismi, composti da vescovi, lo stesso potere degli analoghi tribunali dello Stato, competenti per tutte le altre questioni laiche; sancisce l'esenzione del clero cristiano dai servizi civili; stabilisce che la \"domenica\" venga riconosciuta anche dallo Stato come giorno festivo.\nTra le principali donazioni dell'imperatore alla Chiesa cristiana, la \"Domus Faustae\", sede del sinodo dell'ottobre 313 indetto da papa Milziade, che diverr\u00e0 poi il Palazzo del Laterano, prima dimora ufficiale dei pontefici.\nSilvestro promosse la costruzione delle grandi basiliche di Roma, e Costantino ne fece le \"sue\" opere. Secondo il \"Liber Pontificalis\", infatti, su suggerimento del papa l'imperatore fond\u00f2 la basilica di San Pietro sul Colle Vaticano, sopra un preesistente tempio dedicato ad Apollo, tumulandovi, in un sarcofago di bronzo, il corpo dell'apostolo Pietro. Sempre su ispirazione del papa sorsero la basilica ed il battistero del Laterano vicino al palazzo appena donato, la basilica del \"Sessorium\" (basilica di Santa Croce in Gerusalemme), la basilica di San Paolo fuori le mura sulla Via Ostiense, e molte chiese cimiteriali sulle tombe di martiri, in particolare quella sulla Via Salaria, presso le catacombe di Priscilla, le cui rovine sono tornate alla luce verso la fine dell'Ottocento. La memoria di Silvestro \u00e8 legata principalmente alla chiesa in \"titulus Equitii\" (Basilica dei Santi Silvestro e Martino ai Monti) che prende il nome da un presbitero romano che si dice abbia eretto questa chiesa sulla sua propriet\u00e0. Essa sorge tuttora nei pressi delle terme di Traiano accanto alla Domus Aurea. Parti dell'edificio attuale risalgono al IV secolo.\nSenza dubbio Silvestro I contribu\u00ec anche allo sviluppo della liturgia, per ci\u00f2 che riguardava interventi propriamente interni alla vita della Chiesa: durante il suo regno, probabilmente, fu scritto il primo martirologio romano. Il nome di Silvestro \u00e8 legato anche alla creazione della scuola romana di canto.\nL'arianesimo e il primo concilio di Nicea.\nNella Chiesa di Alessandria d'Egitto si andava in quel periodo affermando la predicazione di Ario, un presbitero che diffondeva una sua dottrina sulla Trinit\u00e0. Affermava che Ges\u00f9 era \"adottato\" da Dio come figlio, sostanzialmente negando l'essenza divina di Cristo. Nonostante la scomunica, la sua dottrina continu\u00f2 a fare proseliti, soprattutto in Oriente, trovando tra i sostenitori anche alcuni vescovi, tra cui Eusebio di Nicomedia ed Eusebio di Cesarea. Non riuscendo a frenare la diffusione delle idee di Ario, il patriarca Alessandro di Alessandria chiese l'intervento di Silvestro. Ma prima che questi decidesse sul da farsi, Costantino aveva gi\u00e0 inviato sul posto il vescovo Osio di Cordova e, viste le serie difficolt\u00e0 della questione, aveva immediatamente convocato, per il 14 giugno del 325, tutti i vescovi della Chiesa cristiana ad un concilio a Nicea: si tratt\u00f2 del primo concilio ecumenico della storia.\nL'assemblea degli oltre 300 vescovi fu presieduta da Osio di Cordova, mentre Costantino ne era il presidente onorario. Il Papa comunque prese parte ai negoziati sull'arianesimo e sul Concilio: bench\u00e9 fisicamente assente \"per motivi di et\u00e0\" invi\u00f2 i suoi legati, ma non \u00e8 certo se Costantino avesse concordato in anticipo con lui la convocazione del concilio, n\u00e9 se, oltre alle firme dei suoi legati in calce ai documenti conciliari, ci fosse un'espressa conferma papale alle deliberazioni.\nFu confermata la condanna dell'arianesimo, fortemente ribadita dalla prima formulazione del \"Simbolo niceno\" (il \"Credo\" dei Cristiani) che per\u00f2 non bast\u00f2 a debellare il movimento eretico in Oriente. Anzi lo stesso imperatore, indubbiamente non esperto di questioni teologiche ma preoccupato soprattutto della stabilit\u00e0 politica, sostitu\u00ec a breve il suo consigliere per le questioni ecclesiastiche Osio con l'ariano Eusebio di Nicomedia. Questi riusc\u00ec ad ammettere lo stesso Ario alla presenza di Costantino (ormai trasferito nella nuova capitale Costantinopoli), il quale, fidandosi del suo nuovo consigliere, ritenne che una riabilitazione e un rientro di Ario nella Chiesa sarebbe servita ad una riconciliazione tra la Chiesa di Roma e quella d'Oriente. Al rifiuto di Atanasio, nuovo vescovo di Alessandria, senza neanche concordarlo con Silvestro, Costantino convoc\u00f2 nel 335, a Tiro, un nuovo concilio di soli vescovi ariani, che deposero Atanasio. Le rimostranze di Silvestro, che morir\u00e0 il 31 dicembre di quello stesso anno, saranno del tutto inutili.\nMorte.\nMor\u00ec il 31 dicembre 335, dopo 21 anni di pontificato.\nFu sepolto nella chiesa da lui voluta presso le Catacombe di Priscilla. La sua sepoltura \u00e8 espressamente menzionata negli itinerari dei fedeli del VII secolo.\nCulto.\nIl 2 giugno 761, secondo un'antica tradizione, papa Paolo I fece traslare il suo corpo nell'oratorio della chiesa di San Silvestro in Capite ed il 17 luglio dello stesso anno lo fece portare all'interno della chiesa, dove fu ritrovato durante i restauri del 1596. Papa Clemente VIII lo fece porre sotto l'altare maggiore. Un'altra tradizione indica, invece, che nel 756 fu traslato all'abbazia di Nonantola.\nSecondo la \"Depositio episcoporum\", l'elenco dei giorni della sepoltura dei vescovi romani che fu compilato appena un anno dopo la morte di papa Silvestro I, la sua festa si celebra il 31 dicembre, e la stessa data ricorre sul Calendario di Filocalo. Questo giorno, perci\u00f2, \u00e8 sicuramente il giorno della sua sepoltura.\nLa Chiesa cristiana ortodossa e le chiese cattoliche che seguono i riti orientali lo celebrano il 2 gennaio.\nDal Martirologio Romano:\nL'Ordine equestre.\nSan Silvestro papa era il patrono dell'ordine cavalleresco chiamato \"Milizia Aurata\" o anche \"dello Speron d'Oro\" che la tradizione voleva fosse stato fondato addirittura dall'imperatore Costantino in persona. Dopo varie vicende nel corso dei secoli, nel 1841 papa Gregorio XVI, nell'ambito di una vasta riforma degli ordini equestri, dalla \"Milizia Aurata\" separ\u00f2 l'\"Ordine di San Silvestro Papa\", assegnandogli propri statuti e decorazioni. Nel 1905 papa Pio X vi apport\u00f2 ulteriori modifiche, ancora vigenti. L'Ordine prevede quattro classi: Cavaliere, Commendatore, Commendatore con placca (Grand'Ufficiale), Cavaliere di Gran Croce. Dei tre ordini equestri disciplinati dalla Santa Sede quello di San Silvestro \u00e8 il minore; il rango pi\u00f9 elevato appartiene all'\"Ordine Piano\", seguito da quello di San Gregorio Magno.\nIl pontificato di Silvestro nelle fonti storiche.\nLa \"Vita beati Sylvestri\".\nAttorno a papa Silvestro esistono diverse leggende, ma ci\u00f2 che riportano \u00e8 in contrasto con gli avvenimenti storici. Queste leggende furono tramandate attraverso la \"Vita beati Sylvestri\", comparsa in seguito presso le Chiese orientali e tradotta in greco, siriaco, e latino attraverso il \"Constitutum Sylvestri\" (un resoconto apocrifo di un supposto sinodo romano, inserito nelle falsificazioni simmachiane e comparso tra il 501 ed il 508), e attraverso la \"Donatio Constantini\". I racconti riportati in tutti questi scritti, riguardo alla persecuzione di Silvestro, la conversione e il battesimo di Costantino, la donazione dell'imperatore al papa, i diritti garantitigli, ed il concilio di 275 vescovi a Roma, sono completamente leggendari.\nLa storia secondo la quale avrebbe battezzato Costantino \u00e8 pura leggenda, poich\u00e9 prove dell'epoca mostrano che l'imperatore ricevette il sacramento nei pressi di Nicomedia per opera di Eusebio, vescovo di quella citt\u00e0. Secondo lo storico del XIX secolo, Johann D\u00f6llinger, l'intera leggenda di Silvestro e Costantino, con tutti i dettagli sulla lebbra dell'imperatore e la proposta del bagno di sangue per guarirne, risale a non pi\u00f9 tardi della fine del V secolo, mentre vi fanno certamente allusione Gregorio di Tours e san Beda. La cosiddetta \"Donazione di Costantino\" (con cui la Chiesa, per secoli, ha preteso di giustificare il suo potere temporale con una legge costantiniana) \u00e8 stata gi\u00e0 da lungo tempo dimostrata falsa, ma il documento \u00e8 di considerevole antichit\u00e0 e, secondo D\u00f6llinger, venne redatto a Roma tra il 752 e il 777. Era certamente noto a papa Adriano I nel 778 e venne inserito nei falsi decreti verso la met\u00e0 del secolo seguente. La leggendaria relazione di Silvestro con Costantino ottenne comunque l'effetto voluto, e fu importante nel Medioevo per sostenere le basi storiche del potere temporale della Chiesa. Papa Innocenzo IV, nel 1248, fece addirittura affrescare la leggenda della \"donazione\" in una cappella della basilica dei Santi Quattro Coronati, in Roma: probabilmente era in buona fede convinto della veridicit\u00e0 dell'avvenimento, che si rivel\u00f2 comunque, ancora una volta, un ottimo mezzo di propaganda a dimostrazione della superiorit\u00e0 della Chiesa rispetto all'impero.\nLa leggenda pi\u00f9 popolare narra che un terribile drago viveva in una caverna sul Palatino, vicino a un lago stagnante. Questo drago con il suo alito pestifero era in grado di uccidere tutti i passanti. Papa Silvestro, che aveva gi\u00e0 sconfitto un'altra belva simile a Poggio Catino, per porre fine alla strage, si rec\u00f2 presso la tana del mostro. Disarmato, con il solo crocifisso in mano, alla vista del drago Silvestro invoc\u00f2 l\u2019aiuto della Vergine e il drago divenne mansueto, al punto che il Papa lo pot\u00e9 legare con un filo della sua veste e portare al guinzaglio come un cagnolino al cospetto dei cittadini romani, che lo uccisero. I sacerdoti pagani, colpiti dal prodigio, si convertirono. Il corpo del drago fu trascinato nel Foro Romano e seppellito nel tempio di Castore e Polluce. Papa Silvestro ordin\u00f2 di edificare nei pressi la chiesa di S. Maria Liberatrice, o anche S. Maria libera nos a poenis inferni.\nLa storiografia moderna.\nSecondo Claudio Rendina, l'agiografia cristiana ha costruito a posteriori (quando la Chiesa era diventata una potenza politica oltre che spirituale) la personalit\u00e0 di Silvestro come figura esemplare di cristiano, forse nel tentativo di recuperare una figura opaca per restituirle, a forza, una dimensione di parit\u00e0, se non di superiorit\u00e0, con l'imperatore."}
{"id": "3320", "revid": "2145227", "url": "https://it.wikipedia.org/wiki?curid=3320", "title": "Papa Clemente V", "text": "Biografia.\nNativo del Bazadais, in Guascogna, era figlio di B\u00e9raud de Got e di Ida di Blanquefort. Era anche fratello di B\u00e9rard de Got, arcivescovo di Lione, e zio di Raymond de Got, cardinale diacono di Santa Maria Nuova.\nA Lione Bertrand fu vicario generale del fratello B\u00e9rard, il quale nel 1294 venne nominato cardinale vescovo di Albano. Bertrand era un cappellano di papa Bonifacio VIII, che nel 1297 lo nomin\u00f2 arcivescovo di Bordeaux.\nIl pontificato.\nDa arcivescovo venne eletto papa il 5 giugno 1305 in un conclave tenutosi a Perugia, dopo ben undici mesi di sede vacante, dovuta sia alle continue ingerenze di Filippo il Bello, sia alle dispute tra cardinali francesi e italiani, che avevano praticamente lo stesso peso all'interno del conclave, e solo dopo che il cardinale Walter Winterbourne eletto nel giorno di Natale 1304 ma improvvisamente ammalatosi, ebbe annunciato il suo rifiuto dell'elezione e abbandonato il conclave.\nTrasferimento della sede papale in Francia.\nInvece di ritornare a Roma, che allora era dilaniata dalle lotte tra le diverse fazioni, Clemente V rest\u00f2 in Francia mettendosi praticamente sotto la tutela del re Filippo il Bello. Inizialmente fiss\u00f2 la sua dimora e quella della Curia a Poitiers.\nBertrand non era n\u00e9 italiano n\u00e9 cardinale, e la sua elezione pu\u00f2 essere considerata una scelta in direzione della neutralit\u00e0. Il cronista dell'epoca Giovanni Villani riport\u00f2 una voce secondo la quale egli si era legato a re Filippo IV di Francia con un accordo formale fatto prima della sua elezione a St. Jean d'Ang\u00e9ly in Saintonge. \u00c8 comunque pi\u00f9 probabile che il futuro papa abbia preso accordi col re tramite un intermediario, forse il cardinale Napoleone Orsini, prima della sua elezione. A Bordeaux Bertrand ricevette la notifica formale della sua elezione; ricevette grosse pressioni affinch\u00e9 si recasse in Italia, ma egli scelse invece Lione come luogo della sua incoronazione, che si svolse il 13 novembre 1305 e venne celebrata con magnificenza alla presenza di Filippo. Tra i suoi primi atti ci fu la nomina di nove cardinali francesi.\nSotto l'influenza del re di Francia.\nAll'inizio del 1306, Clemente abrog\u00f2 di fatto molte parti sia della \"Clericis Laicos\" sia della \"Unam Sanctam\", le due bolle di Bonifacio VIII che risultavano particolarmente odiose per l'ambizioso re Filippo. Clemente, durante tutto il suo pontificato, ag\u00ec sempre a stretto contatto con la monarchia francese, segnando un cambiamento radicale nella politica pontificia. Inoltre istitu\u00ec le annate, tasse sui benefici ecclesiastici delle sedi vescovili a ogni mutamento di titolarit\u00e0, che dovevano essere versate alla Santa Sede.\nIl 13 ottobre 1307 fu ordinato l'arresto di tutti i Cavalieri templari che si trovavano in Francia, un'azione apparentemente dettata da motivi finanziari e intrapresa dall'efficiente burocrazia reale per incrementare il prestigio della corona. Filippo fu l'incoraggiatore di questa mossa spietata, ma anche la reputazione storica di Clemente ne risult\u00f2 macchiata. Fin dal giorno dell'incoronazione di Clemente, il re aveva accusato i Templari di eresia, immoralit\u00e0 e abusi, e gli scrupoli del papa vennero meno quando si rese conto che il fiorente stato francese poteva non attendere la Chiesa, ma agire indipendentemente. L'ordine dei templari fu definitivamente dichiarato sospeso dagli Stati Generali del 1308 convocati da re Filippo il Bello.\nL'8 settembre 1308, con la Bolla papale \"Super Specula\", istitu\u00ec lo \"Studium Generale\" oggi Universit\u00e0 degli Studi di Perugia.\nApprofittando della sua influenza sul pontefice, il re di Francia volle processare e far condannare Bonifacio VIII. I legati di Filippo fecero pressione su Clemente per riaprire le accuse di eresia mosse da Guglielmo di Nogaret contro il passato pontefice, che erano circolate nella \u00abguerra di pamphlet\u00bb sviluppatasi attorno alla \"Unam sanctam\". Clemente dovette cedere alle pressioni per questo processo straordinario, incominciato il 2 febbraio 1309 ad Avignone e trascinatosi per due anni. Tale processo fu sancito nella riunione degli Stati Generali del 1308. Nel documento che chiamava i testimoni, Clemente espresse il suo personale convincimento che Bonifacio fosse innocente e, allo stesso tempo, la sua determinazione a soddisfare il re. Alla fine, nel febbraio 1311, il re scrisse a Clemente lasciando il processo al futuro Concilio di Vienne. Da parte sua Clemente assolse tutti quelli che avevano preso parte al rapimento di Bonifacio ad Anagni.\nNel perseguimento dei desideri del re, Clemente convoc\u00f2 il Concilio di Vienne del 1311, il quale stabil\u00ec che i templari non erano colpevoli di eresia. Il Papa a ogni modo, pur asserendone l'innocenza, sospese l'ordine, in quanto godeva di cattiva reputazione e aveva perso la sua utilit\u00e0 come banchiere pontificio e protettore dei pellegrini a Oriente (bolla \"Vox in excelso\" del 3 aprile 1312, approvata unanimemente dai partecipanti al concilio). Le propriet\u00e0 francesi dell'ordine vennero concesse ai Cavalieri Ospitalieri, ma in realt\u00e0 Filippo IV le tenne per s\u00e9 fino alla sua morte, ed espropri\u00f2 inoltre anche le banche dei Templari.\nIl 5 maggio 1313 canonizz\u00f2 Celestino V, a seguito della sollecitazione da parte di Filippo il Bello e per forte acclamazione del popolo, accelerando in maniera notevole l'iter avviato da Bonifacio VIII. Tuttavia Clemente non lo canonizz\u00f2 quale martire, come avrebbe voluto Filippo, ma come confessore.\nLa situazione in Italia.\nIl pontificato di Clemente fu un periodo disastroso per l'Italia. Le province pontificie vennero affidate a un gruppo di tre cardinali, ma Roma, il campo di battaglia dei Colonna e degli Orsini, rest\u00f2 ingovernabile. Nel 1312, l'imperatore Enrico VII entr\u00f2 in Italia, stabilendo i Visconti come vicari a Milano, e si fece incoronare dai legati di Clemente a Roma, prima di morire nei pressi di Siena nel 1313.\nA Ferrara le armate pontificie si scontrarono con la Repubblica di Venezia. Quando la scomunica e l'interdetto non produssero l'effetto atteso, Clemente proclam\u00f2 una crociata contro i Veneziani, il che \u00e8 sintomatico di quanto fosse ormai svalutato il portato religioso di quel tipo particolare di campagna militare.\nAltri incidenti degni di nota del regno di Clemente furono la sua sanguinosa repressione dell'eresia di Fra' Dolcino in Piemonte e la promulgazione della \u00abCostituzione Clementina\u00bb nel 1313.\nUltimi anni.\nNel 1313, l'intera corte papale si trasfer\u00ec da Poitiers (dove era rimasta per quattro anni) ad Avignone (in Provenza), ma Clemente V prefer\u00ec risiedere assieme alla Curia nella cittadina di Carpentras che si trovava nel vicino Contado Venassino, feudo papale e quindi assai meno soggetto alle pressioni del re di Francia alle quali, dopo diversi dissidi, voleva sottrarsi.\nAmmalatosi nel 1314 (probabilmente di tumore intestinale) e sentendosi prossimo alla fine, tent\u00f2 di farsi trasportare dal suo ritiro di Monteux (borgo vicinissimo a Carpentras) a Villandraut, suo paese natale e feudo della sua famiglia in Guascogna. Ma, raggiunto il paese di Roquemaure nel Gard il 5 aprile, non riusc\u00ec a proseguire. Ripar\u00f2 nella casa del Cavaliere Guillaume de Ricavi, che lo ospit\u00f2 ormai morente. Infatti, pochi giorni dopo, il 20 aprile 1314, Clemente V si spense e le sue spoglie furono ricondotte a Carpentras per i funerali solenni. Venne sepolto all'interno della collegiata di Uzeste, in Aquitania, dove si trova tuttora la tomba.\nNel 1316, Giovanni XXII, eletto successore di Clemente V dal lungo Conclave di Lione, port\u00f2 la sede papale e la Curia ad Avignone, che all'epoca non era parte della Francia, ma un feudo imperiale retto da Federico III d'Aragona, re di Sicilia. Il trasferimento della sede del papato in Provenza venne motivato dagli apologeti francesi dell'epoca con il perdurare dei tumulti di Roma, dove l'antagonismo tra gli aristocratici romani e le loro fazioni armate aveva raggiunto ormai l'apice e la basilica di San Giovanni in Laterano era stata distrutta da un incendio.\nConcistori per la creazione di nuovi cardinali.\nPapa Clemente V durante il suo pontificato ha creato 24 cardinali nel corso di 3 distinti concistori.\nClemente V nella storiografia.\nIl primo Papa ad assumere la tiara fu tutto sommato un pontefice debole. La critica storica moderna ha attenuato in parte il severo giudizio su questo papa, attribuendo la sua debolezza e arrendevolezza ai voleri del re di Francia, al suo pessimo stato di salute che lo torment\u00f2 per tutto il suo pontificato fino a culminare nel male che lo attacc\u00f2 nell'ultimo anno di vita, portandolo alla morte a soli 50 anni.\nAnche se viene criticato ingiustamente per la sospensione dell'ordine dei Templari nel suo pontificato, Clemente V dovette arrendersi dietro le minacce del Re francese, di deposizione dal soglio pontificio e della vendita dei beni dei templari, con il consenso di un nuovo pontefice. Al netto delle (difficilmente dimostrabili) accuse di eresia e sodomia, la colpevolezza o l'innocenza dei templari \u00e8 uno dei problemi storici pi\u00f9 difficili, in parte a causa dell'atmosfera di isteria che si era creata nelle generazioni precedenti, del linguaggio intemperato e delle stravaganti accuse reciproche scambiate tra governanti temporali e clero, e in parte perch\u00e9 l'argomento \u00e8 stato abbracciato da teorici della cospirazione e pseudo-storici.\nClemente V nella letteratura.\nPapa Clemente V fu oggetto di notevoli attenzioni da parte di Dante Alighieri, che nella sua \"Divina Commedia\" lo cita pi\u00f9 volte, in modo tutt'altro che benevolo (lo colloca nell\"Inferno\"):\nSuccessione apostolica.\nLa successione apostolica \u00e8:"}
{"id": "3322", "revid": "606919", "url": "https://it.wikipedia.org/wiki?curid=3322", "title": "Piaggio Aerospace", "text": "Piaggio Aerospace \u00e8 una tra le pi\u00f9 importanti aziende di produzione aeronautiche italiane. Dal 2014 ha assunto l'attuale denominazione, dopo che \"Piaggio Aero Industries\" \u00e8 stata interamente acquisita da \"Mubadala Development Company\", fondo sovrano del governo di Abu Dhabi.\nStoria.\nSotto la guida Piaggio.\nL'azienda fu fondata nel 1884 da Rinaldo Piaggio a Sestri Ponente (Genova), avendo come principale settore di attivit\u00e0 la produzione di materiale ferroviario.\nNel 1915 l'azienda acquisisce le \"Officine Aeronautiche Francesco Oneto\" e comincia la produzione di materiali per l'industria aeronautica. Nel 1924 cominciano ad essere prodotti i primi motori Jupiter e gli aeromobili Dornier Wal, costruiti su licenza.\nL'azienda ebbe al suo attivo una ventina di primati conquistati con gli aeromobili di sua produzione negli anni venti e trenta: da ricordare il Piaggio P.108, unico bombardiere quadrimotore ad essere impiegato dalla Regia Aeronautica durante la seconda guerra mondiale.\nInoltre sono i tecnici della Piaggio, per volere di Enrico Piaggio, figlio di Rinaldo, e guidati dall'ingegner Corradino D'Ascanio, che progettano il DAT 3, il primo elicottero della storia effettivamente manovrato dall'uomo e con eliche montate su giunto cardanico.\nDopo la seconda guerra mondiale la storia della Piaggio ha una svolta quando nel 1946, su progetto dello stesso D'Ascanio, viene brevettata una motocicletta che segner\u00e0 la storia della motorizzazione individuale in Italia: la Vespa.\nNegli anni seguenti prosegue sia la produzione motociclistica che aeronautica fino al 1964, anno in cui le due divisioni vengono ufficialmente scisse in due societ\u00e0 distinte: la produzione aeronautica prosegue con Armando (e in seguito con Rinaldo, nipote omonimo del fondatore) nello stabilimento di Sestri Ponente con il nome di \"Industrie Aeronautiche e Meccaniche Rinaldo Piaggio\", mentre con Enrico la Vespa viene prodotta nello stabilimento di Pontedera.\nIl P.136, il P.148 e il Piaggio P.166 sono alcuni degli aeromobili prodotti in questo periodo. Il PD-808 \u00e8 stato l'unico bireattore italiano certificato nella categoria dei velivoli da trasporto. Effettu\u00f2 il primo volo a Genova il 29 agosto 1964 pilotato dal comandante Evasio Ferretti. La certificazione fu ottenuta nel 1966.\nNegli anni ottanta cominciano sia le collaborazioni internazionali, sia la progettazione del P.180 Avanti, ancora oggi uno degli aerei pi\u00f9 innovativi della categoria. Nonostante ci\u00f2, gli anni novanta vedono l'azienda in crisi.\nSotto la guida Ferrari e Di Mase.\nNel 1998, per iniziativa di una cordata di imprenditori con a capo l'ing. Piero Lardi Ferrari, vicepresidente della Ferrari S.p.A., e Jos\u00e8 Di Mase sono stati rilevati gli asset della \"Rinaldo Piaggio S.p.A\", ridenominata Piaggio Aero Industries, investendo nel settore della \"business aviation\" e della motoristica aeronautica.\nL'azienda si risolleva dalla crisi degli anni precedenti, con il successo dell\"Avanti\" e la certificazione dell\"Avanti II\" nel 2005. Con un ordine di 36 \"P.180 Avanti II\" da parte di Avantair, una compagnia del New Jersey, di un valore di quasi 200M\u20ac, la societ\u00e0 esce dalla crisi, divenendo leader nella produzione di aerei \"executive\".\nL'azionariato era composto dalle famiglie Di Mase e Ferrari, mentre il 19 aprile 2006 viene annunciato l'ingresso nel capitale azionario della Mubadala Development Company, societ\u00e0 di investimenti del governo di Abu Dhabi, con una quota del 35%. \"Tata Limited\", societ\u00e0 britannica del Tata Group, \u00e8 entrata in Piaggio Aero Industries nel 2009.\nNel 2013 l'azienda presenta al Paris Air Show un mock-up nominato P.1HH HammerHead. Si tratta di un aeromobile a pilotaggio remoto, destinato al mercato militare, progettato insieme alla Selex ES, ed usa la stessa fusoliera del P.180 Avanti II. Con una velocit\u00e0 di 876 km/h e un peso massimo al decollo di circa 6.000 kg, ha un'autonomia di 20 ore che gli consente di compiere varie missioni di sorveglianza e protezione di siti e luoghi critici. Il P.1HH ha effettuato il primo volo di prova il 14 novembre 2013 partendo dall'aeroporto di Trapani-Birgi.\nSotto la guida del fondo di Abu Dhabi.\nA Piero Lardi Ferrari, presidente dal 1998, \u00e8 subentrato nel maggio 2014 Alberto Galassi, fino a quel momento amministratore delegato. Al suo posto Carlo Logli.\nDal 2014 Mubadala Development Company, fondo sovrano presieduto dal principe ereditario di Abu Dhabi e vicecomandante delle Forze Armate, sceicco Mohammed bin Zayed Al Nahyan, detiene il 98,05% del capitale sociale mentre Piero Ferrari ne possiede l'1,95%. Nello stesso anno la societ\u00e0 \u00e8 stata ridenominata \"Piaggio Aerospace\".. In seguito Piero Ferrari ceder\u00e0 la sua quota alla societ\u00e0 di Abu Dhabi.\nNel maggio 2014 viene presentato il nuovo Avanti EVO, considerato il pi\u00f9 veloce turboelica al mondo nella categoria executive (il primato rimane ai quadrimotori sovietici della famiglia Tu-95).\nPochi mesi pi\u00f9 tardi, nel novembre 2014, viene inaugurato il nuovo stabilimento di Villanova d'Albenga alla presenza dell'allora presidente del Consiglio, Matteo Renzi, e del ministro della Difesa Roberta Pinotti.\nNell'agosto 2016 nuovo cambiamento nel vertice della societ\u00e0: Renato Vaghi sostituisce Carlo Logli nel ruolo di amministratore delegato. Ed \u00e8 annunciato un pesante piano di ristrutturazione che prevede un futuro quasi esclusivamente militare e concentrato nella produzione di droni con un ridimensionamento dei dipendenti (circa la met\u00e0 in meno) e la chiusura dello stabilimento di Genova. Nell'ottobre 2017 la Reuters d\u00e0 la notizia che il ramo d'azienda che produce jet executive potrebbe essere ceduto ad un consorzio cinese, Pac Investment SA. Il governo italiano ha annunciato di voler esercitare il \"golden power\" sulla cessione.\nNel novembre 2018, dopo il silenzio del governo su una commessa da 766 milioni per l'acquisto di venti droni, il fondo di Abu Dhabi ha chiesto l'amministrazione straordinaria per l'azienda."}
{"id": "3325", "revid": "838137", "url": "https://it.wikipedia.org/wiki?curid=3325", "title": "Principio ristretto di equivalenza in variabilit\u00e0", "text": "Il Principio ristretto di equivalenza in variabilit\u00e0 \u00e8 dovuto a Karl Pearson\ne, facendo riferimento ai primi quattro momenti (o ai parametri \u03bc, \u03c3\u00b2, \u03b21, \u03b22), stabilisce che\nPer quanto riguarda la media e la varianza, questi non vengono presi in considerazione in quanto \u00e8 sufficiente standardizzare le variabili casuali per renderle tutte uguali.\nAltri criteri per caratterizzare le variabili casuali sono"}
{"id": "3326", "revid": "148107", "url": "https://it.wikipedia.org/wiki?curid=3326", "title": "Processo markoviano", "text": "Si definisce processo stocastico markoviano (o di Markov), un processo aleatorio in cui la probabilit\u00e0 di transizione che determina il passaggio a uno stato di sistema dipende solo dallo stato del sistema immediatamente precedente (propriet\u00e0 di Markov) e non da \"come\" si \u00e8 giunti a questo stato. Viceversa si dice \"processo non markoviano\" un processo aleatorio per cui non vale la propriet\u00e0 di Markov. Prende il nome dal matematico russo Andrej Andreevi\u010d Markov che per primo ne svilupp\u00f2 la teoria. Modelli di tipo markoviano vengono utilizzati nella progettazione di reti di telecomunicazioni: la teoria delle code che ne consegue trova applicazione in molti ambiti, dalla fila agli sportelli ai pacchetti dati in coda in un router.\nUn processo di Markov pu\u00f2 essere descritto per mezzo dell'enunciazione della propriet\u00e0 di Markov, o condizione di \"assenza di memoria\", che pu\u00f2 essere scritta come:\nCatene di Markov.\nUna catena di Markov \u00e8 un processo di Markov con spazio degli stati discreto, quindi \u00e8 un processo stocastico che assume valori in uno spazio discreto e che gode della propriet\u00e0 di Markov. L'insieme formula_2 di spazio degli stati pu\u00f2 essere finito o infinito numerabile. Nel primo caso si parla di catena di Markov a stati finiti. Una catena di Markov pu\u00f2 essere tempo-continua o tempo-discreta, in base all'insieme formula_3 di appartenenza della variabile tempo (continuo o discreto).\nFormalmente una catena di Markov \u00e8 un processo stocastico Markoviano caratterizzato da un parametro formula_4, da un insieme formula_2 di stati e da una funzione probabilit\u00e0 di transizione formula_6.\nEssendo un processo Markoviano, formula_7 gode della propriet\u00e0 di Markov: \nNel caso di catena di Markov a \"tempo discreto,\" cio\u00e8 con l'insieme formula_3 discreto, la notazione si semplifica:\nCatene di Markov omogenee.\nUna catena di Markov omogenea \u00e8 un processo markoviano in cui la probabilit\u00e0 di transizione al tempo formula_11 non dipende dal tempo stesso, ma soltanto dallo stato del sistema al tempo immediatamente precedente formula_12. In altre parole, la probabilit\u00e0 di transizione \u00e8 indipendente dall'origine dell'asse dei tempi e quindi dipende soltanto dalla distanza tra i due istanti temporali.\nPer le catene omogenee vale la condizione \nPi\u00f9 in generale si dimostra che in una catena di Markov omogenea la probabilit\u00e0 di transizione da uno stato a un altro in formula_14 passi \u00e8 costante nel tempo:\nI sistemi reali che possono essere modellati con catene di Markov omogenee sono rari: \u00e8 sufficiente pensare al sistema \"tempo atmosferico\" per capire come la probabilit\u00e0 di transizione da uno stato (per esempio \"sole\") a un altro stato (per esempio \"pioggia\") dipende dalla stagione, quindi non \u00e8 possibile modellare questo sistema come catena di Markov omogenea. Tuttavia restringendo l'analisi del sistema a un determinato intervallo di tempo si pu\u00f2 considerare il comportamento omogeneo: in questo caso l'intervallo di tempo potrebbe essere una singola stagione.\nMatrice di transizione.\nUna catena di Markov omogenea a stati finiti in cui l'insieme formula_2 degli stati del sistema \u00e8 finito e ha formula_17 elementi pu\u00f2 essere rappresentata mediante una matrice di transizione formula_18 e un vettore di probabilit\u00e0 iniziale formula_19. \nGli elementi di formula_20 rappresentano le probabilit\u00e0 di transizione tra gli stati della catena: una catena che si trova nello stato formula_21 ha probabilit\u00e0 formula_22 di passare allo stato \"j\" nel passo immediatamente successivo. In particolare gli elementi formula_23 sulla diagonale principale di formula_20 indicano le probabilit\u00e0 di rimanere nello stesso stato formula_21. Il vettore formula_26 definisce le probabilit\u00e0 che inizialmente la catena di Markov si trovi in ciascuno degli formula_17 stati. Una catena di Markov omogenea \u00e8 univocamente definita dalla coppia formula_28. \nSe al tempo formula_29 ha la distribuzione di probabilit\u00e0 formula_26 allora le probabilit\u00e0 formula_31 che a un tempo formula_32 il sistema si trovi in ciascuno degli formula_17 stati sono date dal vettore cos\u00ec definito:\ndove formula_35 indica la trasposta del vettore formula_36.\nDalla definizione assiomatica della probabilit\u00e0 discendono le seguenti propriet\u00e0 per la matrice formula_20:\nLa seconda propriet\u00e0 equivale a richiedere che la somma degli elementi su ciascuna riga sia uguale a 1.\nPer esempio, formula_20 e formula_26 possono essere i seguenti:\nNel caso di una \"catena di Markov omogenea a stati discreti\" si pu\u00f2 adottare la notazione sintetica:\ndove (n) non \u00e8 un esponente bens\u00ec \u00e8 un indice.\nSi ha quindi formula_44.\nSi hanno le seguenti propriet\u00e0:\nCatene di Markov aperiodiche.\nIl periodo di uno stato formula_47 di una \"catena di Markov a stati discreti,\" con formula_2 finito o infinito numerabile, \u00e8 definito come il minimo numero di passi temporali affinch\u00e9 vi sia una probabilit\u00e0 diversa da zero di tornare sullo stesso stato, partendo dallo stato formula_49 al tempo formula_50. Formalmente il periodo formula_51 \u00e8 definito come segue:\ndove MCD indica il massimo comune divisore.\nNel caso di una \"catena di Markov omogenea a stati finiti\" con numero di stati formula_17, rappresentabile quindi con una matrice formula_54, si pu\u00f2 riformulare la definizione cos\u00ec:\nLo stato formula_49 \u00e8 detto aperiodico se il suo periodo \u00e8 uguale a 1.\nUna catena di Markov \u00e8 detta aperiodica se tutti i suoi stati sono aperiodici, altrimenti \u00e8 detta periodica.\nCatene di Markov irriducibili.\nUna \"catena di Markov a stati discreti\" \u00e8 detta irriducibile se partendo da ogni stato formula_49 c'\u00e8 una probabilit\u00e0 maggiore di zero di raggiungere ogni altro stato formula_58. Formalmente una catena di Markov \u00e8 irriducibile se:\nStati ricorrenti positivi.\nSia \nlo stato formula_47 si dice ricorrente positivo se formula_62\nSe una catena \u00e8 irriducibile e un suo stato \u00e8 ricorrente positivo allora tutti i suoi stati sono ricorrenti positivi, in tale caso la catena si dice ricorrente positiva .\nDistribuzioni stazionarie.\nData una \"catena di Markov omogenea a stati discreti\", una sua distribuzione stazionaria di probabilit\u00e0, detta anche distribuzione di equilibrio, formula_63 \u00e8 una distribuzione discreta di probabilit\u00e0 che soddisfa le seguenti:\nInformalmente una distribuzione stazionaria \u00e8 una distribuzione di probabilit\u00e0 che si mantiene costante all'evolversi nel tempo della catena di Markov.\nL'importanza delle distribuzioni stazionarie per le catene di Markov omogenee a stati discreti \u00e8 data dai seguenti teoremi:\nLa convergenza di una catena di Markov a una distribuzione stazionaria e la possibilit\u00e0 di costruire una catena con una distribuzione stazionaria scelta sono alla base del funzionamento dell'algoritmo di Metropolis-Hastings.\nCatene di Markov ergodiche.\nUna catena di Markov si definisce ergodica se e solo se per ogni istante iniziale formula_29 e per ogni condizione iniziale di probabilit\u00e0 formula_78 esiste ed \u00e8 indipendente da formula_29 e da formula_78 il limite della probabilit\u00e0 per tempi infiniti \nApplicazioni.\nAnche gran parte della modellistica di serie temporali in finanza si basa su processi stocastici generati da catene di Markov."}
{"id": "3327", "revid": "120851492", "url": "https://it.wikipedia.org/wiki?curid=3327", "title": "Processo stocastico", "text": "In matematica, pi\u00f9 precisamente nella teoria della probabilit\u00e0, un processo stocastico (o processo aleatorio) \u00e8 la versione probabilistica del concetto di sistema dinamico. Un processo stocastico \u00e8 un insieme ordinato di funzioni reali di un certo parametro (in genere il tempo) che gode di determinate propriet\u00e0 statistiche. In generale \u00e8 possibile identificare questo processo come una famiglia con un parametro di variabili casuali reali formula_1 rappresentanti le trasformazioni dallo stato iniziale allo stato dopo un certo tempo formula_2. In termini pi\u00f9 precisi questo si basa su una variabile casuale che supera il limite dei numeri reali (come ad esempio, formula_3, o spazi funzionali, o successioni di numeri reali). I processi aleatori sono un'estensione del concetto di variabile aleatoria quando viene preso in considerazione anche il parametro tempo. \nDescrizione.\nDa un punto di vista pratico, un processo stocastico \u00e8 una forma di rappresentazione di una grandezza che varia nel tempo in modo casuale (ad esempio un segnale elettrico contenente informazione ovvero modulato, il numero di autovetture che transitano su un ponte, ecc.) e con certe caratteristiche. Facendo delle prove (o osservazioni) ripetute dello stesso processo, si ottengono diversi andamenti nel tempo (realizzazioni del processo); osservando le diverse realizzazioni a un istante formula_2 si ottiene una variabile aleatoria formula_1 che comprende i diversi valori che il processo pu\u00f2 assumere in quell'istante. Tali valori avranno un valore medio, che, nel caso di variabile aleatoria gaussiana, costituiranno il valore al centro della \"campana\" gaussiana all'istante formula_2. Quindi per ciascun istante si pu\u00f2 definire una variabile aleatoria, una gaussiana o altra, che rappresenti il valore pi\u00f9 probabile del processo con il relativo indice di scostamento o deviazione standard.\nConcetti e definizioni.\nSi definisce processo stocastico una famiglia di variabili aleatorie formula_7 dipendenti dal tempo, definite su uno spazio campione formula_8 e che assumono valori in un insieme definito \"spazio degli stati del processo\". Un processo stocastico \u00e8 quindi un insieme di funzioni che evolvono nel tempo (le cosiddette \"funzioni campione\" o \"realizzazioni\"), ognuna delle quali \u00e8 associata ad un determinato elemento dello spazio campione, cos\u00ec che il risultato di un esperimento casuale corrisponde di fatto all'estrazione di una di queste funzioni.\nFissando un istante di tempo formula_9, \u00e8 possibile individuare valori generalmente differenti, ognuno relativo a una determinata realizzazione e quindi ad un elemento dello spazio campione: formula_10 \u00e8 allora una variabile aleatoria e rappresenta la \"fotografia\" del processo stocastico in un determinato istante; quindi, rispetto a una semplice variabile aleatoria, esso fornisce anche un'informazione relativa all'evoluzione temporale.\nPer descrivere un processo aleatorio \u00e8 sufficiente utilizzare la funzione di densit\u00e0 di probabilit\u00e0 congiunta, o, analogamente, la funzione di distribuzione di probabilit\u00e0 congiunta, delle variabili aleatorie formula_11.\nLo spazio della variabile tempo, cio\u00e8 l'insieme formula_12, pu\u00f2 essere continuo o discreto: nel primo caso si parla di processo stocastico \"continuo nel tempo\" (o processo stocastico tempo-continuo), mentre nel secondo caso si parla di processo stocastico \"discreto nel tempo\" (o processo stocastico tempo-discreto). In alternativa si usa la formulazione \"processo stocastico a parametro discreto\" o \"continuo\".\nL'insieme dei valori che possono assumere le realizzazioni costituisce il suddetto spazio degli stati del processo e rappresenta le \"situazioni\" descritte dalle variabili casuali e indicate per esempio con formula_13. Tale insieme pu\u00f2 essere continuo o discreto: in quest'ultimo caso, che implica la numerabilit\u00e0 degli stati, il processo aleatorio viene definito catena.\nSe la variabile casuale \u00e8 discreta allora si parla di \"processo stocastico discreto\", se invece \u00e8 una variabile casuale continua allora si parla di \"processo stocastico continuo\" (sottinteso \"nello spazio degli eventi\").\nI processi stocastici si distinguono in markoviani e non markoviani a seconda che la legge di probabilit\u00e0 che determina il passaggio da uno stato all'altro (probabilit\u00e0 di transizione) dipenda unicamente dallo stato di partenza (processo markoviano) o anche dagli stati ad esso precedenti (processo non markoviano).\nSe la probabilit\u00e0 di transizione dipende dagli stati precedenti ma non dipende esplicitamente dal tempo \"t\", allora si parla di processo stocastico omogeneo.\nI processi stocastici ciclostazionari servono per descrivere processi generati da fenomeni periodici.\nEsempio introduttivo.\nSi supponga di voler definire matematicamente la dinamica di un punto che si muove su una retta con una data legge probabilistica. Si pu\u00f2 definire un processo stocastico come la collezione delle variabili casuali formula_14, dove per ogni valore del tempo formula_15, formula_16 \u00e8 la variabile casuale (reale) che esprime la legge probabilistica del punto considerato al tempo formula_17. Se si definisce formula_18 come la soluzione all'equazione differenziale stocastica\ndove formula_20, formula_21 e formula_22 denota il processo di Wiener, allora formula_23 definisce il processo di Ornstein-Uhlenbeck."}
{"id": "3328", "revid": "322321", "url": "https://it.wikipedia.org/wiki?curid=3328", "title": "Provincia di Viterbo", "text": "La provincia di Viterbo \u00e8 una provincia dell'Italia centrale di abitanti con capoluogo Viterbo.\nConfina a nord-ovest con la Toscana (provincia di Grosseto e provincia di Siena), a nord-est con l'Umbria (provincia di Terni), a est con la provincia di Rieti, a sud con la citt\u00e0 metropolitana di Roma Capitale, a ovest con il mar Tirreno. La sede istituzionale della provincia \u00e8 Palazzo Gentili a Viterbo.\nGeografia fisica.\nTerritorio.\nCollocata nella parte nord-occidentale della regione di cui fa parte, la provincia di Viterbo ha un'area di 3.612\u00a0km\u00b2 suddivisa in 60 territori comunali e si sviluppa in territori diversi tra loro che circondano il capoluogo posto abbastanza centralmente.\nIl territorio pu\u00f2 essere diviso grosso modo in quattro aree geografiche: \nSi pu\u00f2 dire che la citt\u00e0 di Viterbo appartenga geograficamente sia all'Alta Tuscia che alla zona Cimina, essendo situata proprio sotto i monti, ma a breve distanza dal lago di Bolsena.\nOrografia.\nNon ci sono rilievi particolarmente alti nella provincia di Viterbo, essendo il massimo picco il Monte Cimino situato accanto all'omonima catena all'interno del comune di Soriano nel Cimino, con 1.053 metri d'altitudine. La catena dei monti Cimini \u00e8 anche la pi\u00f9 considerevole in termini di estensione e di altitudine, col monte Fogliano (), il Poggio Nibbio () e il monte Venere ().\nL'unica altra catena, poco pi\u00f9 che collinare in realt\u00e0, \u00e8 quella dei Monti Volsini che coronano a nord il Lago di Bolsena: parlare di catena sembra a volte inappropriato per questi rilievi che raggiungono nel Poggio del Torrone l'altezza massima di 690 metri e hanno un andamento piuttosto dolce, dando l'aspetto decisamente pi\u00f9 collinare che montano.\nEntrambe le formazioni sono di origine vulcanica, come dimostrano le conformazioni rocciose spesso tufacee o di altre rocce tipicamente di origine lavica. Anche le zone pianeggianti o i laghi sono spesso sprofondamenti vulcanici, come le grosse caldere di Bolsena, l'attuale lago, o di Latera.\nIdrografia.\nIl patrimonio idrico della provincia di Viterbo \u00e8 decisamente consistente. Numerosi sono i laghi, spesso di origine vulcanica, ma anche i fiumi e i torrenti.\nIl lago principale, pi\u00f9 vasto e conosciuto \u00e8 senz'altro il Lago di Bolsena, vasta massa d'acqua situata nella zona nord-occidentale della provincia la cui importanza turistica, culturale ed economica \u00e8 preminente. Dalla forma quasi circolare e di origine vulcanica, il lago \u00e8 il quinto in Italia per dimensione, con un'estensione di 113,5\u00a0km\u00b2. Profondo massimo 151 metri, \u00e8 considerato il pi\u00f9 vasto lago europeo di origine vulcanica.\nIl secondo lago per importanza e dimensione, anch'esso di origine vulcanica, \u00e8 il Lago di Vico, incastonato nella catena dei Cimini. Questo bacino d'acqua \u00e8 decisamente particolare, essendo il pi\u00f9 alto dei grandi laghi italiani (510\u00a0m d'altitudine) e dalla forma piuttosto disomogenea a dispetto della sua origine. La particolarit\u00e0 del lago favorisce fauna e flora molto particolari e interessanti, protette in un parco naturale.\nAltri laghi minori sono il Lago di Mezzano nel territorio del comune di Valentano, dalla forma nettamente circolare, e anche il laghetto di Monterosi, entrambi di origine vulcanica.\nA livello di fiumi, va innanzitutto citato il Tevere, terzo fiume d'Italia per lunghezza, che scorre sul confine con l'Umbria presso Orte segnando il confine con la Provincia di Terni e quella di Rieti. Importanti sono anche il Marta, emissario del Lago di Bolsena, che sfocia vicino a Tarquinia, il Paglia, il Fiora e l'Arrone.\nSistema boschivo.\nI boschi della provincia di Viterbo, che ha una superficie complessiva di ettari, ricoprono il 19% del territorio. Rientrante tra le province italiane pi\u00f9 ampie, quella viterbese si estende dal mar Tirreno sino alle sponde del Tevere, che scende dall'Umbria verso Roma, mentre, geomorfologicamente, presenta tre apparati vulcanici tipici: il Vicano, il Vulsino e il Cimino. I primi due, a seguito dello svuotamento dei rispettivi crateri, hanno dato origine ai suggestivi laghi di Vico e di Bolsena; il terzo conserva ancora il tipico aspetto di montagna vulcanica, con una serie di piccole bocche effusive ai lati dell'imponente monte Cimino che, con i suoi 1053 metri sul livello del mare, \u00e8 la sommit\u00e0 pi\u00f9 alta della provincia. Secondo la classificazione del Pavari, quest'ultima pu\u00f2 essere divisa in due zone forestali:\nIl 19% della superficie, pari ad ettari 68030, \u00e8 la copertura forestale della provincia. I cedui, con un'estensione di 58209 ettari, sono i boschi pi\u00f9 diffusi, mentre quelli d'alto fusto, con i castagneti da frutto, occupano una superficie di 9821 ettari. Il ceduo pi\u00f9 diffuso \u00e8 quello di cerro che si trova ovunque, dal litorale al monte Cimino. In molti casi si trova allo stato puro, ma generalmente nella pianura maremmana e lungo il litorale \u00e8 consociato ad altre specie, quercine e non, come leccio, sughera, carpino, olmo, ornello ecc. La coltivazione e la diffusione dei cedui di cerro sono dovute, in prevalenza, al notevole consumo che in passato si faceva di legna da ardere. Ancora oggi si possono vedere nei boschi viterbesi le aree carbonili del passato . Oggi la lavorazione del carbone viene effettuata con metodi pi\u00f9 moderni, utilizzando macchine efficaci. Questi boschi vengono utilizzati in media ogni 14-16 anni; le piste interne spesso sono insufficienti e, per l'esbosco, soprattutto nei sentieri pi\u00f9 impervi si ricorre all'utilizzo dei muli.\nNei cedui di cerro, soprattutto in quelli della Maremma, viene praticato il pascolo bovino. Il carico dei bovini, in genere maremmani, \u00e8 sproporzionato in relazione alla grandezza e alla potenzialit\u00e0 del popolamento vegetale su cui il pascolo viene esercitato e pertanto questa pratica genera boschi privi di rinnovazione e sottobosco. Altri nemici dei boschi sono gli incendi, fenomeni ancora molto diffusi, soprattutto a causa della trascuratezza di molti agricoltori che incendiano stoppie e sterpaglie per eliminarle dal proprio territorio. Il fuoco si diffonde con molta intensit\u00e0 dal campo ai boschi vicini soprattutto nel periodo estivo. La produzione legnosa di questi cedui pu\u00f2 variare da zona a zona. e ci\u00f2 dipende dalle diverse condizioni climatiche e dalla differente fertilit\u00e0 del territorio. La linea di massima produzione media \u00e8 di 800/900 quintali ad ettaro, con punte massime che raggiungono anche il doppio della cifra indicata. I boschi attuali sono pi\u00f9 deboli rispetto a quelli del passato e vengono chiamati boschi cedui \u201cinvecchiati\u201d; non avendo subito il taglio alla scadenza del turno, sono caratterizzati da ceppaie con numerosi polloni che, con il tempo, non potranno che perdere vigore e vitalit\u00e0 a vantaggio di quelli pi\u00f9 robusti e sviluppati.\nQuesta situazione ha sollevato diverse interpretazioni: conservazionisti e naturalisti sono favorevoli alla conservazione di tali cedui di cerro in boschi di alto fusto. Tuttavia per queste trasformazioni ci devono essere condizioni climatiche e di terreno favorevoli, come ad esempio terreno profondo, fresco e fertile. \nSalendo in altitudine verso i tre coni vulcanici, il cerro viene sostituito dal castagno.\nQuesti cedui sono, forse, oggi i boschi ritenuti economicamente pi\u00f9 remunerativi degli altri. Dal materiale legnoso si ricavano molti assortimenti: tavolame, travi, travicelli, passoni, filagne, doghe per botti numerose palerie ecc.\nI castagneti sono per\u00f2 attaccati dal cancro corticale e dalla cosiddetta \u201ccipolla\u201d (dovuto al cinipide galligeno del castagno), patologie che deprezzano notevolmente questo legno. Il cancro \u00e8 ben manifesto sulla corteccia ma la cipolla \u00e8 all'interno del tronco, nella zona del cambio, e non \u00e8 visibile dall'esterno. Per acquistare questi soprassuoli e non trovare piante malate le ditte boschive incontrano seri problemi. I cedui di castagno nella Provincia rappresentano circa il 10% dei boschi e si estendono fino circa 800 metri sul livello del mare. Alla stessa altezza, diffusi attorno al monte Cimino, si trovano castagneti da frutto, importante coltura oggi molto fiorente e redditizia. Il mercato di questo frutto \u00e8 stato in crisi anni addietro causa di problemi fitosanitari sia per altri aspetti legati alla diminuita richiesta.\nOggi, in seguito a una maggiore conoscenza e valorizzazione qualitativa del prodotto con l'aggiunta dei contributi CEE volti al miglioramento e al potenziamento degli impianti, la castanicoltura \u00e8 diventata un caposaldo dell'economia locale.\nRecentemente, per valorizzare ancora di pi\u00f9 questo prodotto, le associazioni di categoria, in collaborazione con il Ministero delle politiche agricole alimentari e forestali, si sono incontrate per studiare la possibilit\u00e0 di dare un riconoscimento alla castagna viterbese assegnandole il marchio DOC.\nA cominciare dal basso abbiamo le fustaie di cerro contemporanee e non di quelle del comune di Vetralla che dalla localit\u00e0 \u201cLe valli\u201d che si estendono allo stato puro in buona parte del Monte Fogliano. Oggi questo tipo di bosco \u00e8 il meno ricercato sul mercato. In passato i tronchi di cerro venivano impiegati come traverse ferroviarie. \nA una maggiore altitudine del Monte Fogliano troviamo le fustaie di cerro miste al castagno e poi anche pi\u00f9 in alto insieme ai primi funghi. Il faggio allo stato puro non \u00e8 molto esteso, perch\u00e9 in generale questa specie \u00e8 mista ad altre, come accade nella faggeta del Monte Cimino (che nella parte pi\u00f9 alta \u00e8 unita all'acero montano).\nIn provincia di Viterbo abbiamo due esempi di \u201cinversione climatica\u201d, un fenomeno secondo il quale non sempre la vegetazione forestale \u00e8 strettamente legata alla ripartizione fitoclimatica delle zone precedentemente descritte, per fattori antropologici, pedologici e di espansione che provocano la discesa delle specie da una zona a un'altra. In tal modo le specie proprie del fagestum (zona fitoclimatica posta sopra il castanetum), come il faggio, si trovano pi\u00f9 in basso rispetto alla zona del castanetum (monte Venere e Monte Raschio). Si parla in questo caso di \"faggeta depressa\". Oggi il faggio \u00e8 la specie forestale di maggior bellezza e maggior valore. Questi popolamenti assolvono a funzioni ecologiche. Inoltre occorre ricordare le foreste artificiali create dall'uomo, cio\u00e8 le pinete. Altre piantagioni artificiali sono state effettuate dal Corpo forestale dello stato.\nStoria.\nLa provincia di Viterbo venne istituita nel 1927 per distacco dalla provincia di Roma; comprendeva il territorio del circondario di Viterbo, contemporaneamente soppresso; dopo pochi mesi vi venne aggregato anche il comune di Monte Romano.\nCon regio decreto n\u00ba 2735 del 2 dicembre 1928 fu ampliata ulteriormente con i comuni di Montalto di Castro, Monterosi, Nepi, Oriolo Romano e Tarquinia.\nStemma.\nLo stemma della provincia, che riprende quello del capoluogo, \u00e8 stato concesso con decreto del 21 giugno 1928; ha la seguente blasonatura:\nComuni.\nAppartengono alla provincia di Viterbo i seguenti 60 comuni:\nComuni pi\u00f9 popolosi.\nElenco dei dieci comuni pi\u00f9 popolosi della provincia di Viterbo\nEtnie e minoranze straniere.\nAl 31 dicembre 2008 nella provincia viterbese risultano residenti 23.843 cittadini stranieri. I gruppi pi\u00f9 numerosi sono quelli di:\nEventi.\nNei mesi di luglio e agosto, nei comuni della provincia di Viterbo, Caprarola, Bagnoregio, Bagnaia, Sutri e Ronciglione si svolge il Tuscia in Jazz Festival, il pi\u00f9 importante evento italiano dedicato al jazz secondo solo all'Umbria Jazz Festival di Perugia. Al Tuscia in Jazz partecipano ogni anno jazzisti provenienti da tutto il mondo, in particolare dagli Stati Uniti. Location dei concerti tra i pi\u00f9 bei monumenti della Tuscia come Palazzo Farnese di Caprarola, Villa Lante di Bagnaia, Civita di Bagnoregio, Teatro Romano di Ferento, Villa Savorelli di Sutri e il suo Parco Archeologico e molti centri storici e borghi medievali. La maggior parte dei concerti \u00e8 a ingresso libero. Nelle ultime due settimane di luglio a Bagnoregio si tengono i seminari internazionali del jazz e le finali del Jimmy Woode European Award.\nEconomia.\nAgricoltura.\nSecondo i dati ISTAT del 2010, con riferimento alle coltivazioni legnose, superfici a pascolo e boschive escluse, preponderante \u00e8 la coltivazione di frumento, duro e tenero, nocciolo e olive per olio."}
{"id": "3329", "revid": "1488304", "url": "https://it.wikipedia.org/wiki?curid=3329", "title": "Pafnutij L'vovi\u010d \u010ceby\u0161\u00ebv", "text": "Egli \u00e8 considerato uno dei padri fondatori della grande scuola matematica russa. Tra i suoi allievi presso l'Universit\u00e0 di San Pietroburgo vanno menzionati Dmitrij Grave, Aleksandr Korkin, Aleksandr Ljapunov, Egor Zolotar\u00ebv, Andrej Markov padre e Konstantin Posse.\nI polinomi di \u010ceby\u0161\u00ebv gli devono il nome, cos\u00ec come esiste una famiglia di filtri elettronici analogici chiamati filtri di \u010ceby\u0161\u00ebv. Egli \u00e8 altres\u00ec noto per i suoi risultati nell'ambito della probabilit\u00e0 e della statistica, dove tra l'altro riscopr\u00ec, indipendentemente da Bienaym\u00e9 (di cui per\u00f2 divenne amico), quella che ora \u00e8 chiamata disuguaglianza di \u010ceby\u0161\u00ebv.\nIl suo nome si trova traslitterato in vari altri modi: Chebychev e Chebyshov in inglese; Cebisceff e Chebycheff in italiano; Tchebycheff e Tschebyscheff in francese; Tchebychev, Tschebyschow e Tschebyscheff in tedesco.\nBiografia.\nGiovane et\u00e0.\nUno di nove figli, \u010ceby\u0161\u00ebv nacque nel paese di Okatovo, nella regione di Kaluga. Suo padre, Lev Pavlovi\u010d, era un nobile russo e un ricco proprietario terriero. Pafnutij L'vovi\u010d fu dapprima istruito a casa da sua madre Agrafena Ivanovna (nella scrittura e nella lettura) e poi da sua cugina Avdotya Kvintillianovna Sukhareva (nel francese e nell'aritmetica). \u010ceby\u0161\u00ebv ricordava che anche la sua maestra di musica aveva giocato un ruolo importante nella sua istruzione, in quanto \"ha sollevato la sua mente all'esattezza e all'analisi\".\nUn handicap fisico (di causa sconosciuta) colp\u00ec l'adolescenza e lo sviluppo di \u010ceby\u0161\u00ebv. Fin dalla fanciullezza zoppicava e camminava con un bastone; di conseguenza i suoi genitori abbandonarono l'idea che potesse diventare un ufficiale, proseguendo una tradizione di famiglia. La sua disabilit\u00e0 imped\u00ec di prendere parte a molti dei giochi da bambini, ma lo indusse a dedicarsi alla passione della sua vita, la costruzione delle macchine.\nNel 1832, la sua famiglia si trasfer\u00ec a Mosca, soprattutto per sostenere l'istruzione dei figli maggiori Pafnutij e Pavel (che sarebbe divenuto avvocato). L'istruzione di Pafnutij L'vovi\u010d continu\u00f2 a casa e i suoi genitori ingaggiarono insegnanti di eccellente reputazione, tra cui (per matematica e fisica) P. N. Pogorelski, ritenuto uno dei migliori docenti a Mosca e che in particolare aveva insegnato allo scrittore Ivan Sergeevich Turgenev.\nStudi universitari.\nNell'estate 1837, \u010ceby\u0161\u00ebv super\u00f2 gli esami di ammissione e, nel settembre dello stesso anno, cominci\u00f2 i suoi studi matematici all'Universit\u00e0 di Mosca. Tra i suoi insegnanti ci furono Nikolai Dmitrievich Brashman, N. E. Zernov e D. M. Perevoshchikov; sembra chiaro che tra questi docenti fu Brashman ad avere l'influenza maggiore su \u010ceby\u0161\u00ebv Brashman lo istru\u00ec nella meccanica concreta e probabilmente gli present\u00f2 lavori dell'ingegnere francese Jean-Victor Poncelet.\nNel 1841 \u010ceby\u0161\u00ebv fu premiato con la medaglia d'argento per il suo lavoro sul \"calcolo delle radici di un'equazione\" che aveva terminato nel 1838. In esso, \u010ceby\u0161\u00ebv deriv\u00f2 un algoritmo per la soluzione approssimata di equazioni algebriche di grado \"n\" basate sul metodo di Newton (metodo delle tangenti). Nello stesso anno termin\u00f2 i suoi studi essendo valutato come il candidato pi\u00f9 eminente.\nNel 1841, la situazione finanziaria di \u010ceby\u0161\u00ebv cambi\u00f2 drasticamente. La Russia venne colpita da una carestia e i suoi genitori furono costretti a lasciare Mosca. Sebbene essi non potessero pi\u00f9 sostenere il figlio, egli continu\u00f2 i suoi studi matematici e si prepar\u00f2 per gli esami di laurea che durarono sei mesi. \u010ceby\u0161\u00ebv super\u00f2 l'esame finale nell'ottobre del 1843 e nel 1846 present\u00f2 la sua dissertazione dal titolo \"Un saggio sull'analisi elementare della Teoria della Probabilit\u00e0\". Il suo biografo Prudnikov ritiene che \u010ceby\u0161\u00ebv fu indirizzato a questo argomento dalla lettura di libri che erano stati pubblicati di recente sopra la teoria della probabilit\u00e0 o sulle entrate del settore assicurativo russo.\nEt\u00e0 adulta.\nNel 1847, \u010ceby\u0161\u00ebv promosse la sua tesi pro venia legendi dal titolo \"Sull'integrazione con l'aiuto dei logaritmi\" all'Universit\u00e0 di San Pietroburgo e di conseguenza ottenne il diritto di insegnare in quella sede come lettore. In quel tempo, alcuni dei lavori di Eulero furono scoperti da P. N. Fuss e Viktor Jakovlevi\u010d Bunjakovskij incoraggi\u00f2 \u010ceby\u0161\u00ebv a studiarli. Queste letture ebbero molta influenza sul lavoro di \u010ceby\u0161\u00ebv. \nNel 1848, \u010ceby\u0161\u00ebv present\u00f2 il suo lavoro \"La Teoria delle Congruenze\" per il dottorato di ricerca, che ha sostenuto nel maggio 1849.\nNel 1850 fu eletto Professore straordinario all'Universit\u00e0 di San Pietroburgo e nel 1860 fu nominato professore ordinario; dopo 25 anni di insegnamento, divenne professore emerito nel 1872. Nel 1882 lasci\u00f2 l'universit\u00e0 per dedicare tutte le sue energie alla ricerca.\nDurante la sua attivit\u00e0 di lettore universitario (1852-1858), \u010ceby\u0161\u00ebv insegn\u00f2 anche meccanica pratica al Liceo Alexander in Tsarskoe Selo (ora Pushkin), un sobborgo a sud di San Pietroburgo.\nI suoi risultati scientifici hanno avuto come conseguenza nel 1856 la sua elezione come accademico aggiunto. Successivamente divent\u00f2 membro straordinario (1856) e poi ordinario (1858) dell'Accademia Russa di Scienze. Nello stesso anno divenne membro onorario dell'Universit\u00e0 di Mosca. Nel 1856, \u010ceby\u0161\u00ebv divenne membro del comitato scientifico del Ministero dell'istruzione nazionale. Nel 1859, divenne un membro ordinario del dipartimento di artiglieria dell'accademia, mettendosi a capo della commissione per le questioni matematiche legate all'artiglieria e agli esperimenti legati alla balistica. L'Accademia di Parigi elesse \u010ceby\u0161\u00ebv membro corrispondente nel 1860. Nel 1893, fu eletto membro onorario della Societ\u00e0 matematica di San Pietroburgo, che era stata fondata tre anni prima.\n\u010ceby\u0161\u00ebv mor\u00ec a San Pietroburgo il 26 novembre del 1894.\nA Pafnutij L'vovi\u010d \u010ceby\u0161\u00ebv la UAI ha intitolato il cratere lunare Chebyshev.\nContributi matematici.\n\u010ceby\u0161\u00ebv \u00e8 noto per il suo lavoro nel campo della probabilit\u00e0, statistica e teoria dei numeri. La Disuguaglianza di \u010ceby\u0161\u00ebv afferma che se formula_1 \u00e8 una variabile casuale con deviazione standard \u03c3, la probabilit\u00e0 che il risultato di formula_1 sia distante pi\u00f9 di formula_3 dal suo valor medio \u00e8 al massimo formula_4:\nLa disuguaglianza di \u010ceby\u0161\u00ebv \u00e8 usata per provare la legge debole dei grandi numeri.\nIl teorema di Bertrand-\u010ceby\u0161\u00ebv (1845/1850) afferma che per ogni formula_6, esiste almeno un numero primo formula_7 tale che formula_8. Esso \u00e8 una conseguenza della disuguaglianza di \u010ceby\u0161\u00ebv per il numero formula_9 (che denota il numero dei numeri primi minori di formula_10), la quale afferma che formula_9 \u00e8 dell'ordine di formula_12. Un enunciato pi\u00f9 preciso \u00e8 dato dal famoso teorema dei numeri primi: il quoziente delle due espressioni tende a 1 quando formula_13 tende a infinito.\nEredit\u00e0.\n\u010ceby\u0161\u00ebv \u00e8 considerato il padre fondatore della matematica russa. Tra i suoi ben noti studenti ci furono i prolifici matematici Dmitrij Grave, Aleksandr Nikolaevi\u010d Korkin, Aleksandr Lyapunov e Andrej Andreevi\u010d Markov. Secondo il Mathematics Genealogy Project, \u010ceby\u0161\u00ebv ha circa 5000 \"discendenti\" matematici.\nIl cratere \u010ceby\u0161\u00ebv sulla Luna e l'asteroide 2010 Chebyshev sono stati cos\u00ec denominati in suo onore."}
{"id": "3331", "revid": "0", "url": "https://it.wikipedia.org/wiki?curid=3331", "title": "Pini", "text": ""}
{"id": "3332", "revid": "2207", "url": "https://it.wikipedia.org/wiki?curid=3332", "title": "Pinus Sylvestris", "text": ""}
{"id": "3333", "revid": "117929785", "url": "https://it.wikipedia.org/wiki?curid=3333", "title": "Pinus sylvestris", "text": "Il pino silvestre (\"Pinus sylvestris\" ), conosciuto anche come pino di Scozia, \u00e8 un albero sempreverde della famiglia delle Pinaceae. \u00c8 una specie arborea di primaria importanza nel settore forestale e selvicolturale.\nMorfologia.\nHa una forma espansa caratteristica, con chioma espansa di un gradevole colore verde glauco. La ramificazione \u00e8 verticillata in giovent\u00f9, poi pi\u00f9 irregolare.\nIl suo legname \u00e8 modesto, apprezzato in falegnameria.\nAlto fino a 40 metri, foglie aghiformi.\nAlla base degli alberi adulti \u00e8 bruna-rossastra e si stacca a placche. Nelle parti pi\u00f9 giovani dei rami e del tronco il colore tende al rosso-marrone. A maturit\u00e0 \u00e8 grigia.\nAghiformi, sempreverdi, raggruppati in mazzetti di due aghi (raramente tre o quattro), lunghe circa 3-5\u00a0cm (talvolta fino a 10\u00a0cm), di colore verde glauco, ritorti e con guaine brunastre alla base.\n\u00c8 una specie monoica, ma spesso in alcuni esemplari prevalgono nettamente gli sporofilli maschili o femminili. Gli studiosi stigmatizzano questa singolare peculiarit\u00e0 con il termine \"sub-dioicismo\" che non ha l'equivalente in italiano; tutt'al pi\u00f9 si pu\u00f2 affermare che \"Pinus sylvestris\" ha una tendenza al dioicismo, anche se rimane una specie monoica, come del resto tutte le piante appartenenti al genere \"Pinus\". Gli sporofilli maschili (microsporofilli) formano piccoli coni sessili, penduli, di colore giallo, alla base dei getti dell'anno, quelli femminili (macrosporofilli) formano invece coni rossastri, globosi e generalmente isolati, eretti all'impollinazione, in seguito pendenti e trasformantisi in strobili (pigne) ovali, lunghi circa 3-7 cm, con cortissimo picciolo. Inizialmente verdi, poi grigio-marroncine scure, le pigne si trovano in coppie o in gruppi sugli steli ricurvi. Esse maturano e liberano i semi in tre anni.\nIl pino ha un sistema di radici a fittone con radici laterali che si approfondano e si allontanano orizzontalmente con cui pu\u00f2 penetrare in profondit\u00e0 anche in strati acquiferi.\nSottospecie e variet\u00e0.\nNonostante l'enorme areale, le caratteristiche morfologiche rimangono piuttosto uniformi e le variazioni tra individui nella popolazione (intrapopolazionali) sono pi\u00f9 ampie delle variazioni tra popolazioni (interpopolazionali). Tuttavia sono state descritte pi\u00f9 di 140 sottospecie, varit\u00e0 e forme botaniche. Normalmente vengono accettate tre variet\u00e0 che risultano debolmente distinguibili a livello morfologico:\nDifferenze con piante simili.\nInconfondibile per gli aghi corti riuniti a due, di colore glauco e soprattutto ritorti a elica; nonch\u00e9 per la corteccia giovanile color rosso mattone. Il portamento \u00e8 simile al pino marittimo (\"Pinus pinaster\") dal quale si distingue per\u00f2 completamente per il colore della corteccia e delle foglie, che sono pi\u00f9 corte e leggermente avvolte, e per gli strobili pi\u00f9 piccoli. Nelle forme mature pu\u00f2 ricordare il pino da pinoli (\"Pinus pinea\") dato che la chioma \u00e8 presente solo nel terzo apicale del fusto.\nEcologia.\n\u00c8 una pianta colonizzatrice con poche pretese nei riguardi del terreno e della necessit\u00e0 di acqua. \u00c8 una specie adattabile che preferisce terreni calcarei tra cui quelli argillosi, ma cresce molto bene sia in terreni vulcanici che acidi in generale. Resiste al freddo (microterma) ed al secco; \u00e8 spiccatamente una pianta eliofila.\nDistribuzione.\nIl pino silvestre predilige terreni morbidi e areacei della zona temperata settentrionale. Ci sono per\u00f2 anche altre specie di \"Pinus sylvestris\" ai margini settentrionali dei tropici. Specie diffusa in varie zone d'Italia del centro-nord. Usato anche nei parchi e nei giardini.\n\u00c8 diffuso nelle Alpi, nonch\u00e9 nell'Europa centrale e settentrionale. In Italia cresce solitamente a quote comprese tra i 400 e 1400 metri (anche se sporadicamente pu\u00f2 spingersi fino a 1800-1900\u00a0m), e in Piemonte, Lombardia ed Emilia \u00e8 presente anche a quote relativamente basse (colline del Basso Monferrato e Novarese in popolazioni residue, Langhe; alta pianura asciutta fra il Ticino e l'Adda, in particolare nel Parco del Ticino, Parco delle Groane, parco della Pineta di Appiano Gentile e Tradate e parco della Brughiera briantea, Appennino Emiliano fra i 300 e gli 800\u00a0m). Presente in Toscana e in Emilia-Romagna sulle montagne dell'Appennino Tosco-Romagnolo e anche a quote collinari. Forma sia boschi puri che misti, solitamente con l'abete rosso o l'abete bianco. In pianura forma boschi puri o misti con la betulla, il pioppo tremolo o la farnia.\nUtilizzi fitoterapici.\nNella medicina popolare gli aghi di pino venivano utilizzati come tali per ottenere dei fomenti.\nAttualmente, da essi si ottiene, per distillazione, un olio essenziale, ricco in monoterpeni, che ha azione balsamica, sedativa della tosse ed antinfiammatoria. Ad uso topico ha azione antinfiammatoria e decontratturante.\nTalvolta l'olio essenziale di pino pu\u00f2 determinare effetti irritativi sulle mucose o sulla cute soprattutto quando viene utilizzato tramite aerosol.\nImpieghi.\nGli impieghi del pino silvestre sono variabili. Il legname del pino silvestre si utilizza per costruzioni edilizie e navali, serramenti, strumenti musicali, mobilio, imballaggi, pasta da carta, lavori idraulici ecc."}
{"id": "3335", "revid": "120470568", "url": "https://it.wikipedia.org/wiki?curid=3335", "title": "Pecci", "text": ""}
{"id": "3336", "revid": "1652635", "url": "https://it.wikipedia.org/wiki?curid=3336", "title": "Citt\u00e0 metropolitana di Messina", "text": "La citt\u00e0 metropolitana di Messina \u00e8 una citt\u00e0 metropolitana italiana di abitanti che si estende su una superficie di , istituita con la legge regionale n. 15 del 4 agosto 2015 che ha contemporaneamente soppresso la provincia regionale di Messina, con la quale il suo territorio coincide.\nSi affaccia a nord sul mar Tirreno e a est sul mar Ionio, separata dalla Calabria dallo stretto di Messina, confinando ad ovest con la citt\u00e0 metropolitana di Palermo, a sud con il libero consorzio comunale di Enna e la citt\u00e0 metropolitana di Catania. Con i suoi 108 comuni \u00e8 la prima per suddivisione territoriale davanti agli altri liberi consorzi comunali e citt\u00e0 metropolitane siciliane ed ospita un'importante riserva della biosfera nonch\u00e9 patrimonio culturale, le Isole Eolie, dal 2000 Patrimonio dell'Umanit\u00e0 UNESCO.\nIl territorio messinese \u00e8 tra i pi\u00f9 ricchi dell'isola e ne fanno parte due delle localit\u00e0 turistiche pi\u00f9 importanti della Sicilia, Taormina e le isole Eolie (Alicudi, Filicudi, Lipari, Panarea, Salina, Stromboli e Vulcano): le isole costituiscono il comune di Lipari, ad eccezione di Salina che \u00e8 suddivisa amministrativamente in tre comuni.\nGeografia fisica.\nTerritorio.\nIl territorio \u00e8 attraversato da est a ovest, a partire dal capoluogo, dalle catene dei Monti Peloritani e dei Nebrodi. La divisione delle due catene, sulla linea Tirreno\u2013Jonio, si trova all'altezza dei comuni di Furnari, Mazzarr\u00e0 Sant'Andrea, Novara di Sicilia e Francavilla di Sicilia.\nLa costa tirrenica \u00e8 lunga 150\u00a0km: 24 all'interno del Comune di Messina e 126 da Villafranca Tirrena a Tusa, rispettivamente primo e ultimo comune del Tirreno messinese.\nLa costa jonica \u00e8 lunga 68\u00a0km: 34 all'interno del comune di Messina e altrettanti da Scaletta Zanclea a Giardini-Naxos, rispettivamente primo e ultimo comune dello Jonio messinese.\nLa citt\u00e0 metropolitana di Messina \u00e8 il territorio di origine provinciale italiano con pi\u00f9 comuni con accesso al mare, ben 46 (34 sul mar Tirreno, 12 sul mar Jonio e il comune di Messina su entrambi).\nIl territorio \u00e8 prevalentemente montuoso, ad eccezione delle piane alluvionali alle foci dei corsi d'acqua. La pianure pi\u00f9 estese sono: la Valle del Mela, nel territorio comprendente Milazzo e Barcellona Pozzo di Gotto, i due centri pi\u00f9 popolosi della citt\u00e0 metropolitana (dopo il capoluogo) e la Valle del Niceto.\nLe catene montuose dei Monti Peloritani (fino a 1300\u00a0m) e dei Nebrodi o Caronie (fino a 1900\u00a0m), con l'omonimo parco regionale naturale, rappresentano la continuazione naturale dell'Appennino continentale in territorio siciliano, e ricadono in parte nella macro-area della Sicilia centrale.\nLa popolazione, nel corso degli anni, si \u00e8 concentrata prevalentemente sulla costa, abbandonando in buona parte i centri collinari e causando una grande espansione delle borgate marittime degli stessi, via via riconosciute come comuni autonomi dalla fine del secolo XIX in poi.\nI principali corsi d'acqua sono il fiume Alcantara (che segna il confine con la citt\u00e0 metropolitana di Catania) ed altri corsi d'acqua a regime torrentizio tra cui il fiume Timeto, il fiume Niceto, il fiume Mela, il fiume Patr\u00ec e il fiume Agr\u00f2. Il Fiume Pollina, ad ovest, \u00e8 il limite di confine con la citt\u00e0 metropolitana di Palermo.\nStoria.\nLa citt\u00e0 metropolitana di Messina \u00e8 stata istituita con la legge regionale n. 15 del 4 agosto 2015, sostituendo la soppressa provincia regionale di Messina.\nLa prima elezione, di secondo grado, per i nuovi organi prevista per il 29 novembre 2015, il 10 novembre \u00e8 stata rinviata dall'ARS, che ha anche prorogato i commissari fino al giugno 2016.\nIl 4 gennaio 2016 il presidente della Regione nomina commissario Filippo Romano. Il 1\u00ba giugno 2016, in attuazione della legge regionale 17 maggio 2016 n. 8, che all'art. 23 ha modificato la l.r. 15/2015, il sindaco del comune di Messina Renato Accorinti diviene automaticamente sindaco della citt\u00e0 metropolitana, insediandosi il 10 giugno, mentre Romano resta commissario per le funzioni del consiglio metropolitano.\nIl 10 ottobre 2017 Accorinti decade da sindaco della citt\u00e0 metropolitana di Messina in seguito al provvedimento di revoca firmato dall'allora presidente della Regione Rosario Crocetta (in recepimento della legge, votata dall'ARS, che prevede l'elezione diretta dei sindaci metropolitani); gli subentra il commissario regionale Francesco Calanna. L\u20198 marzo 2018, su nomina dell'appena eletto presidente della Regione Nello Musumeci, Accorinti torna a ricoprire nuovamente la carica di sindaco metropolitano. Con il decreto di nomina n. 533 dell'8 marzo 2018, Musumeci ha assegnato le funzioni del Consiglio metropolitano al commissario straordinario Filippo Ribaudo, per 15 anni segretario e direttore generale del comune di Messina e poi commissario straordinario del comune di Torrenova.\nLe prime elezioni per il consiglio erano previste per il 25 settembre 2016, ma sono state rinviate.\nL'11 febbraio 2019 \u00e8 stata indetta, per una settimana lavorativa, la sospensione di ogni attivit\u00e0 della citt\u00e0 metropolitana, attraverso la chiusura degli uffici e la collocazione in ferie d'ufficio di tutto il personale in servizio: la decisione del sindaco metropolitano Cateno De Luca \u00e8 stata chiarita in un comunicato ufficiale, in cui prende atto del dissesto finanziario dell'ente e della mancata approvazione del bilancio equilibrato per insufficienza di risorse finanziarie. A tale iniziativa, si sono susseguite due manifestazioni organizzate dallo stesso De Luca: una a Messina con i sindaci dei comuni della Citt\u00e0 metropolitana, durante la quale ha consegnato la sua fascia da sindaco metropolitano al viceprefetto di Messina; l'altra a Palermo, sotto la sede della presidenza della Regione Siciliana, insieme a tutti i sindaci dei comuni siciliani che hanno deciso di partecipare. Dopo queste due manifestazioni, il governo Musumeci ha siglato il primo accordo con lo Stato per consentire alle citt\u00e0 metropolitane e ai liberi consorzi comunali di ottenere le risorse finanziarie per approvare il bilancio equilibrato del 2019 entro il medesimo anno, autorizzando altres\u00ec tali enti di area vasta di approvare il disavanzo del bilancio consuntivo del 2018. Nell'accordo, siglato tra l'Assessore all'economia della Regione Siciliana Gaetano Armao ed il Sottosegretario al ministero dell'economia e delle finanze Alessio Villarosa, \u00e8 previsto che, entro il 30 settembre 2019, per tutti gli enti di area vasta della regione, sarebbero state trovate le risorse finanziarie per garantire l'approvazione del bilancio equilibrato 2020/2022, in modo da programmare e spendere le risorse extrabilancio assegnate dalla Regione, dallo Stato e dall'Unione europea.\nIl 30 giugno 2019, inoltre, si sarebbero dovute tenere le elezioni di secondo livello per i 3 Consigli metropolitani e per i vertici dei 6 liberi consorzi comunali con i rispettivi Consigli provinciali. Dopo il diniego ufficializzato del sindaco metropolitano Cateno De Luca a convocare queste elezioni (fornendo come motivazione che non avrebbe avuto senso eleggere i Consigli se le Citt\u00e0 metropolitane siciliane non fossero state in grado di approvare i bilanci equilibrati) e dopo che la Regione ha nominato un commissario ad acta per convocarle (addebitando tutte le spese allo stesso De Luca), la battaglia politica si \u00e8 spostata all'ARS ove, dopo alcune settimane di discussione, sono state annullate le elezioni indette per il 30 giugno 2019 e sono state fissate ad aprile 2020, o comunque entro il 31 maggio 2020.\nTrasporti e comunicazioni.\nStrade.\nAutostrade.\nIl territorio metropolitano \u00e8 attraversato da due autostrade:\nStrade provinciali.\nCon l'introduzione del decreto legislativo n. 112 del 1998 tutte le strade statali che interessavano il territorio sono ora di competenza della citt\u00e0 metropolitana. Nel contempo l'amministrazione provinciale ha operato una serie di declassamenti di strade provinciali, cedute ai comuni. Alla data del 2003 vi erano 1.141,95\u00a0km di strade provinciali.\nStrade statali.\nLe strade statali che attraversano il territorio sono:\nFerrovie.\nLa citt\u00e0 metropolitana di Messina \u00e8 interessata dalle seguenti tratte ferroviarie:\nPer circa mezzo secolo il territorio usufru\u00ec della ferrovia Alcantara-Randazzo, con un'estensione di 13\u00a0km. La linea tuttavia \u00e8 chiusa all'esercizio dal 2002.\nAeroporti.\nLa citt\u00e0 metropolitana di Messina \u00e8 sprovvista di aeroporti. Ci\u00f2 ha dato adito a studi di fattibilit\u00e0 e proposte per realizzarne uno sul territorio. Un sito \u00e8 stato localizzato nella valle del Mela, a pochi chilometri dal capoluogo tra Barcellona e Milazzo. Un altro progetto \u00e8 stato proposto in localit\u00e0 Zappulla tra Torrenova e Capo d'Orlando. L'aeroporto pi\u00f9 vicino \u00e8 quello di Reggio Calabria ma gli scali di Catania e Palermo sono molto pi\u00f9 utilizzati dagli abitanti dell'area metropolitana in quanto offrono maggiori servizi, tra cui un numero superiore di voli, di destinazioni e offerte a basso costo; quello catanese \u00e8 utilizzato da gran parte del territorio provinciale, mentre Punta Raisi \u00e8 il pi\u00f9 vicino per quanto riguarda la zona tra Sant'Agata Militello e Tusa.\nParchi, riserve e aree protette.\nQui di seguito sono indicati i parchi e le riserve marine, ricadenti nella citt\u00e0 metropolitana di Messina.\nEconomia.\nAgricoltura.\nTra le province siciliane quella di Messina non vanta, a ragione della montuosit\u00e0, grandi distretti agrumicoli come Catania, n\u00e9 viticoli come Trapani, o serricoli come Ragusa. Nelle valli che si addentrano tra le catene che affiancano il litorale si possono reperire, peraltro, tutte le colture tipiche dell'Isola, tanto arboricole quanto orticole e una serie di paesaggi agrari tra i pi\u00f9 diversificati della Sicilia, quali il mosaico dei vivai di Mazzarr\u00e0 Sant'Andrea, gli agrumi di Barcellona Pozzo di Gotto e Santa Teresa di Riva, le aree a pascolo dei Nebrodi, i noccioleti dei rilievi afferenti all'Etna, i piccoli vigneti piantati sul bianco suolo di pomice delle Lipari. Nella valle del Niceto si trovano inoltre i frutteti di pesche sbergie, una particolare variet\u00e0 di pesca liscia \u00ab\"le cui peculiarit\u00e0 organolettiche non sono riscontrabili nelle produzioni di altre localit\u00e0\"\u00bb.\nIndustria.\nL'apparato industriale \u00e8 piuttosto frammentato e di medie dimensioni, in diverse sedi quali:\nCommercio.\nIl commercio insieme al turismo \u00e8 l'elemento trainante dell'economia metropolitana. I dati Istat riguardanti il numero di attivit\u00e0 commerciali mettono in evidenza come il settore sia sviluppato e trainante oltre che per la citt\u00e0 capoluogo, in particolare per i centri di Milazzo, Barcellona Pozzo di Gotto e Capo d'Orlando.\nI centri commerciali sorgono nella periferia sud di Messina con negozi nel tratto di strada statale 114 compreso tra Maregrosso e Tremestieri, raggiungibili dagli svincoli della tangenziale. Il centro commerciale Tremestieri (72 negozi, non tutti aperti, un ipermercato Paghi Poco, Euronics Bruno e Uci Cinemas con 11 sale), centro commerciale Maregrosso (30 negozi e supermercato IperSigma) centro Today (Scarpe&amp;Scarpe, Eurospin e Conbipel) e centro La Via Lattea (Conad Superstore e pochi negozi). Sar\u00e0 costruito un nuovo centro commerciale di grande dimensione (una struttura di ) a Zafferia, sempre nella zona sud, con una galleria di 60 negozi di vicinato, un grande ipermercato Auchan e due medie superfici (elettronica e articoli sportivi)\nNel territorio si trovano zone commerciali di medie e piccole dimensioni a Torregrotta, Barcellona Pozzo di Gotto, Taormina, Santa Teresa di Riva, Brolo, Capo d'Orlando, Patti e Sant'Agata di Militello. A Milazzo sono presenti due centri commerciali: il centro commerciale Milazzo (32 negozi e un ipermercato IperConveniente, ex Carrefour) e il Parco Corolla (55 negozi e un ipermercato Ipercoop). A Villafranca Tirrena \u00e8 presente il centro commerciale La Briosa (20 negozi, un supermercato Sigma Superstore ed Euronics)\nTurismo.\nLa citt\u00e0 metropolitana \u00e8 sede di notissime localit\u00e0 turistiche quali Taormina e le Isole Eolie; insieme a Messina e agli altri centri della citt\u00e0 metropolitana sono state raggiunte circa 5 milioni di presenze turistiche annue, un primato in Sicilia e nel meridione d'Italia. Il porto di Messina accoglie 400.000 croceristi l'anno. Molto visitate sono le Gole dell'Alcantara sull'omonimo fiume al confine con la citt\u00e0 metropolitana di Catania; site nel comune di Motta Camastra in localit\u00e0 Fondaco Motta e tutelate da un Parco Fluviale; notevolissimi gli scenari naturalistici dei monti Peloritani, tra i quali spiccano la Rocca di Salvatesta, Monte Scuderi e la Montagna di Vern\u00e0, e del Parco dei Nebrodi, entrambi ricchi di boschi e percorsi per l'escursionismo. L'intero tracciato costiero \u00e8 atto alla balneazione (Milazzo, Venetico, Oliveri, Patti, Gioiosa Marea, Piraino, Brolo, Capo d'Orlando, Giardini Naxos, Taormina, Letojanni, Sant'Alessio Siculo, Santa Teresa di Riva, Furci Siculo). Importanti le aree archeologiche di Tindari (con il suo teatro greco), di Alesa Arconidea, di Taormina e di Naxos; la produzione ceramica di Santo Stefano di Camastra e Patti con la sua villa romana; i piccoli e medi centri storici (San Piero Patti, Montalbano Elicona, San Marco d'Alunzio, Santa Lucia del Mela, Novara di Sicilia, Savoca, Forza d'Agr\u00f2,\nCasalvecchio Siculo, Fiumedinisi ed Al\u00ec). Notevole l'offerta museale, le grandi manifestazioni estive (Il festival di Taormina Arte, e altre rassegne ospitate a Tindari, Villa Piccolo di Capo d'Orlando e Castroreale). Sei comuni della citt\u00e0 metropolitana di Messina fanno parte dell'esclusivo club de i borghi pi\u00f9 belli d'Italia: Castroreale, Castelmola, Savoca, San Marco d'Alunzio, Novara di Sicilia, Montalbano Elicona dove si trovano anche i megaliti dell'Argimusco. Nel territorio di Acquedolci si trova la grotta di San Teodoro, all'interno della quale sono state ritrovate le pi\u00f9 antiche sepolture paleolitiche siciliane (cinque crani e due scheletri eccezionalmente completi) un passo importante verso la conoscenza approfondita degli antichi abitanti della Sicilia.\nUniversit\u00e0.\nL'Universit\u00e0 degli Studi di Messina, fondata nel 1548 da Ignazio di Loyola come \"primum ac prototypum collegium Societatis Jesu\", ovvero primo Collegio al mondo della Societ\u00e0 di Ges\u00f9, \u00e8 stata, fin dalle proprie origini, un luogo privilegiato per gli scambi tra culture diverse. Poco pi\u00f9 di un secolo dopo, nel 1678, l'Ateneo \u00e8 stato chiuso in seguito alla rivolta antispagnola. In questo periodo, l'Universit\u00e0 costituiva l'espressione politico-culturale pi\u00f9 rappresentativa della citt\u00e0 di Messina e annoverava fra i suoi professori Giovanni Alfonso Borelli, Pietro Castelli, Giovan Battista Cortesi, Carlo Fracassati, Giacomo Gallo, Mario Giurba, Marcello Malpighi, Francesco Maurolico. L'Ateneo \u00e8 stato poi rifondato nel 1838 dal re Ferdinando II e, a parte la breve chiusura a causa della rivolta antiborbonica del 1847, fino ai primi del Novecento \u00e8 stato una fucina per grandi intellettuali come Pietro Bonfante, Leonardo Coviello, Vittorio Martinetti, Vittorio Emanuele Orlando, Giovanni Pascoli, Gaetano Salvemini. Il terremoto che ha devastato Messina nel 1908 ha distrutto gran parte delle strutture e delle attrezzature dell'Ateneo, oltre a causare le morte di molti professori e studenti. Gi\u00e0 nel 1909 per\u00f2 la Facolt\u00e0 di Giurisprudenza ha riaperto le proprie porte e negli anni successivi seguiranno il suo esempio anche le Facolt\u00e0 di Lettere, Scienze, Farmacia e Medicina. Anno dopo anno, l'Ateneo ha riacquistato vitalit\u00e0, riuscendo a superare brillantemente anche il periodo della ricostruzione dopo la seconda guerra mondiale, grazie all'apporto di Rettori illuminati come Gaetano Martino e Salvatore Pugliatti.\nDal 2018 il rettore dell'ateneo \u00e8 il prof. Salvatore Cuzzocrea e .\nL'attivit\u00e0 didattica \u00e8 suddivisa in 12 dipartimenti:\nHa sedi decentrate a Barcellona Pozzo di Gotto, Milazzo, Patti, Taormina e Noto.\nCinema.\nNel territorio metropolitano si trovano a Barcellona Pozzo di Gotto, Milazzo, Patti, Gliaca di Piraino, Brolo, Capo d'Orlando, Sant'Agata di Militello, Santo Stefano di Camastra e Mistretta sul lato tirrenico.\nAd Al\u00ec Terme, Letojanni, Taormina, Giardini Naxos e Francavilla di Sicilia dal lato jonico.\nFeste religiose e tradizioni popolari.\nTra i principali appuntamenti, si ricordano, in ordine cronologico:\nDialetto.\nNella citt\u00e0 metropolitana si parla il dialetto messinese, variante del siciliano.\nIn alcuni centri \u00e8 parlato un idioma gallo-italico: Acquedolci, Fondachelli-Fantina, Novara di Sicilia, San Fratello e San Piero Patti.\nI comuni dell'area sud \u2013 ovest della citt\u00e0 metropolitana risentono dell'influenza dalla parlata ennese, quelli della citt\u00e0 metropolitana sud dalla cadenza catanese, i comuni della parte ovest dal palermitano.\nGiornali, radio e televisioni.\nMessina \u00e8 stata ed \u00e8 sede di vari organi d'informazione, tra cui il quotidiano \"Gazzetta del Sud\" fondato nel 1952 da Uberto Bonino, il giornale pi\u00f9 letto e diffuso nella citt\u00e0 metropolitana. Anche le altre maggiori testate siciliane, \"Giornale di Sicilia\" e \"La Sicilia\", pubblicano un'edizione locale per la citt\u00e0 metropolitana di Messina. In passato Messina \u00e8 stata la sede del quotidiano \"La Tribuna del Mezzogiorno\", chiuso a inizio anni settanta. A Messina aveva sede anche un settimanale a diffusione regionale, \"Centonove\" (dal numero dei comuni (108) pi\u00f9 uno). Nella citt\u00e0 metropolitana esistono alcuni periodici d'informazione locale, tra questi i mensili \"In Cammino\" di Patti e \"La Nuova Provincia\" di Milazzo. Sui Nebrodi occidentali hanno sede a Mistretta il mensile \"IlCentroStorico\" e il periodico \"Mistretta senza frontiere\".\nVarie anche le reti televisive del territorio metropolitano: Onda TV di Sant'Agata di Militello, Tirreno Sat di Milazzo e Antenna del Mediterraneo di Capo d'Orlando. Con il passaggio al digitale terrestre, del luglio 2012, i segnali di queste emittenti coprono tutto o gran parte del territorio regionale.\nA Messina la TV pi\u00f9 grande e longeva della citt\u00e0 (\u00e8 nata nel 1976) \u00e8 RTP, il cui segnale copre l'area urbana e buona parte della citt\u00e0 metropolitana. Altre due TV messinesi che coprono solo il territorio metropolitano limitrofo alla citt\u00e0 di Messina sono TCF e Tremedia. Altre emittenti locali operanti nel territorio della citt\u00e0 metropolitana, sono: Telemistretta di Mistretta e Tele90 di Al\u00ec Terme.\nIn passato sono esistite altre emittenti televisive che hanno fatto parte della storia delle tv locali della citt\u00e0 metropolitana, tra esse, Rete 6 di Patti, Radio Tele Tirrenica e Rete55 (gi\u00e0 Canale 31 e Canale 26) di Capo d'Orlando, Tele Barcellona e Telenews di Barcellona Pozzo di Gotto, Teletime, Tele Stretto, Tele Spazio ME e TVM di Messina, TeleNebrodi di San Piero Patti, Rete Nebrodi e RTG di Galati Mamertino, CDS Canale Dieci Sicilia di Spadafora, Radio Tele Mediterranea di Milazzo, Canale Alpha di Librizzi, Tele Castel di Lucio di Castel di Lucio, Tele Motta di Motta d'Affermo, Video Taormina di Taormina, Video Eolie e Teleisole di Lipari, RTC Radio Tele Color e Video Vela di Venetico e RTS Radio Tele Sant'Agata di Sant'Agata di Militello.\nLe radio nella citt\u00e0 metropolitana sono numerose, quali, Radio Messina International, Radio Antenna dello Stretto, Radio Zenith, Radio Street Messina, Radio Messina Sud, Radio Italia Anni60 e Radio Doc di Capo d'Orlando, Radio Amore (Radio LatteMiele, Tam Tam Network) e Radio Tindari a Patti, Europa Radio a Santa Teresa di Riva, RCL Radio Castell'Umberto, Radio Milazzo International, Radio Stereo S.Agata, Radio Splash e a Mistretta la Radio Interparrocchiale Mistretta, che copre l'area dei Nebrodi occidentali e di alcuni comuni delle Madonie orientali.\nDiverse le testate giornalistiche online concentrate soprattutto nel capoluogo metropolitano, tra cui \"Tempostretto\", \"98cento\", \"Il cittadino di Messina\", \"Infomessina\". Per il turista e il cittadino esiste da molti anni un sito internet dedicato alla cartografia e ai monumenti, \"Messinacity\". A Sinagra ha sede il giornale online \"Corriere dei Nebrodi\".\nGastronomia.\nEssendo prevalentemente affacciato sul mare, il territorio presenta una gastronomia in cui i prodotti della pesca dominano incontrastati: pescespada, stoccafisso, ghiotta di \"piscistoccu\" (piatto che consiste di tranci di stoccafisso cotti lungamente in un intingolo di salsa, patate, capperi e altri aromi) o con i frutti di mare utilizzati, anche, per la preparazione di sughi per condire la pasta.\nLa gastronomia del messinese non si ferma al capitolo pesce ma abbraccia una serie di prodotti pi\u00f9 legati alla pastorizia, concentrata prevalentemente nella zona dei Nebrodi. Qui, oltre a piatti di carne proveniente da capi allevati nella zona, si trovano prodotti dell'attivit\u00e0 caseari quali il canestrato, il pecorino, la ricotta e la provola. Tipico anche il salame (tipico il Sant'Angelo di Brolo), la cui materia prima \u00e8 la carne di maiali di diverse razze tra cui quella del maiale nero dei Nebrodi. Tra gli ingredienti anche il peperoncino che caratterizza il salame di San Marco d'Alunzio, differenziandolo da quello di Sant'Angelo di Brolo. Tra i prodotti degno di nota \u00e8 il capocollo servito anche nella sua variante affumicata. Altro capitolo della cucina messinese \u00e8 quello riguardante i dolci; soprattutto nelle giornate estive, la granita al limone, al caff\u00e8 o alla fragola.\nDella tradizione fanno parte la pignolata (dolce di strutto, uova, zucchero, limone e cioccolato), il riso nero (riso cotto nel latte con l'aggiunta di cioccolato fondente e mandorle), i pasticciotti di carne e i cardinali, dolci tipici di Patti e le crocchette dolci di riso.\nDelle Isole Eolie ricordiamo gli \"spicchiteddi\" (biscotti natalizi speziati con chiodi di garofano e cannella), la pasta squaddata (pasta dalla forma annodata fritta in olio d'oliva e aromatizzata al rosmarino), le \"vastidduzze\" di passola e mandorla (biscotti con uvetta e mandorle tradizionali per la festa di San Giuseppe; le forme date a questi biscotti sono delle vere e proprie opere d'arte, di cui solo le donne pi\u00f9 anziane mantengono la capacit\u00e0 di prepararle con le forme tradizionali) e ancora gli sfinci di zucca gialla (dolci che in passato venivano spesso preparati come usanza in occasione della costruzione del tetto di una nuova casa, e la padrona di casa li offriva al vicinato a simboleggiare il termine dei lavori). Di seguito, un elenco delle specialit\u00e0 tipiche della citt\u00e0 metropolitana:\nSport.\nCalcio.\nIl Messina Calcio \u00e8 la squadra di calcio pi\u00f9 rappresentativa del territorio. Ha partecipato 5 volte ai campionati di massima divisione nazionale. Nel 2004 \u00e8 stata promossa in Serie A dopo 39 anni. Dopo tre stagioni nella massima serie, retrocesse nella serie cadetta e, dopo un anno in serie B chiuso al 13\u00ba posto, avvenne il fallimento societario. Dopo cinque campionati consecutivi di Serie D, nella stagione 2012-2013 l'ACR Messina guidata dai Lo Monaco \u00e8 stata promossa in Seconda Divisione Lega Pro, in seguito alla vittoria del campionato di Serie D, e l'anno seguente ha ottenuto una seconda promozione di fila, questa volta in Prima Divisione Lega Pro, dopo essersi piazzata ancora al primo posto. Nei successivi due anni di Lega Pro ha ottenuto un 15\u00ba e un 7\u00ba posto.\nIn passato anche l'Igea Virtus di Barcellona Pozzo di Gotto e il Milazzo hanno partecipato al campionato di Lega Pro Seconda Divisione (ex serie C2). Oggi si trovano rispettivamente in Serie D, dove milita anche il Due Torri di Piraino, e in Eccellenza.\nNel campionato italiano di calcio femminile l'Orlandia 97 di Capo d'Orlando milita nel campionato di serie A. Unica rappresentante di tutto il meridione d'Italia.\nPallacanestro.\nNella pallacanestro \u00e8 presente nel territorio l'Orlandina Basket, la squadra pi\u00f9 importante e gloriosa della Sicilia. La squadra di Capo d'Orlando \u00e8 anche detentrice di records di livello nazionale e internazionale. Attualmente, dopo essere stata radiata dal campionato di Serie A nel 2008, l'Orlandina partecipa al campionato di Serie A2. Il Basket Barcellona partecipava al campionato Serie A2 fino alla stagione Serie A2 2015-2016 mentre il Patti Basket al campionato di Serie D nazionale.\nPallavolo.\nNella pallavolo per la stagione 2013-2014 la squadra del Volley Brolo .\nNella pallanuoto, nella pallamano e nel calcio a cinque femminile, Messina conta una squadra in massima serie.\nAltri sport.\nNell'automobilismo la manifestazione pi\u00f9 importante \u00e8 lo slalom Torregrotta - Roccavaldina inserito nel Campionato Italiano Slalom.\nNella pallamano, l'Esperia Orlandina di Capo d'Orlando, in A2, ."}
{"id": "3338", "revid": "818367", "url": "https://it.wikipedia.org/wiki?curid=3338", "title": "Pinus cembra", "text": "Il pino cembro (Pinus cembra ), detto anche semplicemente cembro o cirmolo, \u00e8 un albero sempreverde aghifoglie del genere \"Pinus\" che vive sulle Alpi. Il suo legno \u00e8 molto pregiato ed \u00e8 usato in modo particolare per le sculture (p.es. in Val Gardena). \u00c8 l'unico pino a 5 aghi presente spontaneamente in Europa.\nMorfologia.\nPortamento.\n\u00c8 un albero che pu\u00f2 essere alto fino a 25 metri, anche se di solito non supera i 15, con chioma cilindrico-conica. \u00c8 una specie longeva.\nCorteccia.\nLa corteccia si presenta grigiastra, sottile e liscia con tracce di resina nelle parti giovani, nelle parti adulte appare rugosa, screpolandosi in piccole placche con fessure rosso brunastre.\nFoglie.\nSono aghiformi e raccolte in mazzette da 5, gli aghi sono lunghi 5\u20138\u00a0cm, di colore scuro sulla parte superiore e grigiastro su quella inferiore. Le foglie sono simili a quelle del Pinus Pinea.\nConi o strobili.\nIndicati anche come sporofilli, maturano da giugno a met\u00e0 Agosto, sono lunghi in media 4\u201310\u00a0cm. \nLe pigne (coni femminili dopo la fecondazione) cadono intere e non aprono le squame. I semi vengono liberati dall'azione di animali (es. \"Nucifraga caryocatactes\"). I semi (chiamati comunemente pinoli) sono provvisti di tegumenti duri e legnosi.\nDistribuzione e habitat.\nSpecie montana, l'areale \u00e8 disgiunto, con areale principale in Siberia centrale e disgiunzioni sull'arco alpino pi\u00f9 due zone nei Balcani e in Europa centrale. \nCresce a partire dai 1200 metri di quota fino al limite superiore dei boschi di conifere subalpini, trovando condizioni ottimali tra i 1600 e i 2100\u00a0m di altitudine, predilige suoli a reazione acida, ma pu\u00f2 vivere anche su substrati calcarei acidificati o dilavati in superficie dall'azione delle acque meteoriche. Il pino cembro pu\u00f2 formare boschi misti con l'abete rosso, con il larice o anche boschi puri, particolarmente pregiati, come il famoso Bosco dell'Alev\u00e8 della Valle Varaita, nelle Alpi Cozie.\nIn Piemonte \u00e8 presente sulle Alpi Cozie e Marittime (nelle valli Varaita, Gesso, Maira, Stura, Susa, Chisone, Pesio) mentre \u00e8 raro in Val Sesia e Ossola. Forma cembrete pure (1.500 ettari) e miste al larice (3.500 ettari) o con abete rosso; in passato \u00e8 stata eliminata per far spazio al lariceto pascolato, oggi \u00e8 in lenta ripresa. In Lombardia \u00e8 molto diffuso nel Bormiese e nel Livignasco, dove forma sia boschi misti con il larice sia boschi puri, come la cembreta di Valfurva, mentre \u00e8 presente solo in boschi misti nell'alta Val Chiavenna, Val Malenco, alta Val Camonica e Adamello, raro sulle Orobie. In Trentino \u00e8 diffuso perlopi\u00f9 in boschi misti in alta Val di Pejo, Val di Fumo, alta Val di Fassa, Val Travignolo e catena del Lagorai. In Alto Adige \u00e8 presente in tutta la provincia, ma forma boschi puri soprattutto sulle Dolomiti in Val Gardena, Val Badia e alta Pusteria. Nel Veneto non forma mai boschi puri ma partecipa a formazioni miste con il larice e l'abete rosso, spingendosi a est fino alla conca di Misurina e a Sud fino al Passo Giau, Passo Falzarego, Passo San Pellegrino e Passo Valles. Manca nei boschi del Friuli in conseguenza del clima umido delle Alpi Carniche e Giulie.\nDifferenze con specie simili.\nIl numero \"5\" di aghi permette di distinguere questo pino dagli altri presenti nelle stesse zone. Nei parchi cittadini solo il pino dell'Himalaya e il pino strobo hanno mazzette altrettanto numerose, in compenso hanno pigne molto pi\u00f9 lunghe (15\u201330\u00a0cm) e gli aghi stessi sono pi\u00f9 lunghi di 8\u201316\u00a0cm. Ha pinoli simili al pino domestico con il quale solo difficilmente pu\u00f2 essere confuso in quanto occupano spazi molto diversi."}
{"id": "3339", "revid": "1632387", "url": "https://it.wikipedia.org/wiki?curid=3339", "title": "Pinus mugo", "text": "Il pino mugo (Pinus mugo ), o anche semplicemente mugo, \u00e8 un cespuglio aghiforme sempreverde, dal portamento prostrato, appartenente alla famiglia Pinaceae. \u00c8 stato inserito nell'elenco delle piante officinali spontanee soggette alle disposizioni della legge 6 gennaio 1931 n. 99.: dai suoi rametti verdi, non ancora lignificati, viene infatti estratto l'olio essenziale di mugolio. Un bosco di pino mugo si chiama \"mugheto\".\nHabitat.\nCresce spontaneo sulle montagne, tra i 1500 e i 2700\u00a0m (ha il suo \"optimum\" tra i 1600 e i 2300 m, ossia nel piano subalpino) nelle Alpi Orientali \u00e8 presente nelle aree rocciose fin dai 400\u00a0m.s.l.m. (p.e. nel Parco Nazionale delle Dolomiti Bellunesi, Tarvisano) spingendosi poi in alto oltre il limite della vegetazione forestale arborea. Amante della luce e del freddo, presenta aspetti morfologici molteplici e variati, accomunati tradizionalmente nel gruppo Pinus montana, di tal che se ne distinguono alcune sottospecie - da taluni autori descritte come specie a s\u00e9 stanti - che vanno dal pinus mugo, cespuglioso e prostrato, al pinus uncinata, conico-arboreo, con versioni intermedie fra i due (forma cd. frutescens erecta). Predilige suoli detritici parzialmente consolidati, ad esempio alla base di ghiaioni o di conoidi di deiezione (la forma pinus mugo in particolare \u00e8 prevalentemente calcifila ed i suoi rami forniscono un'utile protezione contro valanghe e slavine, frenando lo scivolamento delle masse nevose sui fianchi pi\u00f9 inclinati delle valli).\nDistribuzione.\nIn Italia \u00e8 presente, spontaneamente, sulle Alpi (prevalentemente centro-orientali per \"Pinus mugo\" ed esclusivamente centro-occidentali per \"Pinus uncinata\"); sulle Prealpi calcaree lombardo-venete e in alcune zone degli Appennini (Monte Cusna e Monte Falterona in Appennino settentrionale e a Monte Lieto nei Sibillini, dove \u00e8 stato reintrodotto; autoctono in Monte Nero Piacentino, Majella, Parco Nazionale d'Abruzzo), nella sola forma \"Pinus mugo\". In Europa il pinus uncinata si rinviene anche sui Pirenei; il pinus mugo sulla fascia alpina, con diffusione ingravescente procedendo verso est, sui Carpazi e sui Tatra, sulla dorsale dalmato-balcanica fino in Bosnia-Erzegovina e Bulgaria e, come detto, residualmente in Appennino. \u00c8 usato come essenza ornamentale in molte zone d'Italia, anche dove il clima \u00e8 molto differente da quello d'elezione, per l'aspetto aggraziato e le dimensioni ridotte che lo rendono ideale per giardini rocciosi e piccoli giardini in genere.\nSottospecie e variet\u00e0.\nDa un punto di vista tassonomico, \"Pinus mugo Turra\" veniva aggregata assieme a \"Pinus uncinata Miller\" sotto la specie collettiva \"Pinus montana Mill.\" Tuttavia, le differenze fra i due taxa sono tali che attualmente le pi\u00f9 recenti flore li ipotizzano come specie separate. A \"Pinus mugo Turra\" sono da riferirsi, come sinonimi o come entit\u00e0 sottospecifiche: P. montana Mill. subs. mughus Heer, P. montana Mill. var mughus Willk., P. mughus Scop., P. mughus Scop. var mughus Zen., P. mugo Turra var. mughus Zen., P. mugo Turra var. pumilio Zen e P. pumilio Haenke.\n\"Pinus mugo\" var. \"pumilio\" \u00e8 presente in alcune zone delle Alpi Occidentali (Val Ferret, Val Veny, Alpi del Cuneese). \nIl pino uncinato (\"Pinus mugo\" sottosp. \"uncinata\") ha molte caratteristiche in comune con il pino mugo, ma tendenzialmente si sviluppa in forma arborea (albero con portamento piramidale alto fino a 10\u201312\u00a0m); inoltre, anche negli esemplari prostrati (prevalenti alle quote superiori del piano subalpino), i rami del pino uncinato si presentano eretti nella porzione terminale, le sue pigne sono infine maggiori (lunghe fino a 7\u00a0cm) e hanno base asimmetrica, gli aghi sono di colorazione pi\u00f9 chiara, pi\u00f9 eretti e pungenti; questa entit\u00e0 \u00e8 diffusa solo in particolari distretti delle Alpi centro-occidentali (dove Pinus mugo ssp. mugo, invece, \u00e8 sporadico) ed \u00e8 meno calcifila della sottospecie nominale (adattandosi a vivere anche su ofioliti e perfino su substrati a debole reazione acida); la sua origine rimane incerta tant'\u00e8 che taluni autori hanno supposto che sia un ibrido fissato tra Pinus mugo ssp. mugo (o forme analoghe gi\u00e0 presenti sul territorio europeo occidentale durante la glaciazione Riss) e il Pinus sylvestris.\nEcologia.\n\u00c8 una pianta pioniera e stabilizzatrice di terreni sterili, incoerenti e pietrosi, dove, frammentando il manto nevoso invernale, contribuisce anche a proteggere i fondovalle dalle slavine, quindi utilissima ancorch\u00e9 ecologicamente legata alle sole quote montane. Offre riparo e rifugio a molte specie animali, fra cui il gallo forcello e il crociere, fra gli uccelli, ed il camoscio, fra i mammiferi ungulati, che \u00e8 pressoch\u00e9 semi-simbiotico con la specie, dei cui germogli ed aghi si nutre nelle stagioni pi\u00f9 ingrate."}
{"id": "3340", "revid": "734", "url": "https://it.wikipedia.org/wiki?curid=3340", "title": "Pinus Cembra", "text": ""}
{"id": "3341", "revid": "2207", "url": "https://it.wikipedia.org/wiki?curid=3341", "title": "Pinus Montana", "text": ""}
{"id": "3342", "revid": "2207", "url": "https://it.wikipedia.org/wiki?curid=3342", "title": "Pinus Mugo", "text": ""}
{"id": "3343", "revid": "2207", "url": "https://it.wikipedia.org/wiki?curid=3343", "title": "Pinus pumilio", "text": ""}
{"id": "3344", "revid": "580", "url": "https://it.wikipedia.org/wiki?curid=3344", "title": "Provincia di Trapani", "text": " \nLa provincia di Trapani (\"pruvincia di Tr\u00e0pani\" in siciliano), successivamente \"provincia regionale di Trapani\", \u00e8 stata una provincia italiana della Sicilia con capoluogo Trapani; in seguito alla soppressione delle province siciliane, ad essa \u00e8 subentrato, nel 2015, il libero consorzio comunale di Trapani.\nContava nel 2015 435.765 abitanti e occupava una superficie di 2459,84\u00a0km\u00b2 con una densit\u00e0 abitativa di 177,43 abitanti per km\u00b2. Era la pi\u00f9 occidentale delle province siciliane e confinava ad est con la provincia di Palermo, a sud-est con la provincia di Agrigento, mentre ad ovest e a sud era bagnata dal Canale di Sicilia e infine a nord dal mar Tirreno.\nStoria.\nL'insediamento dei primi abitanti nell'area provinciale trapanese \u00e8 antichissimo. Insediamenti preistorici risalenti al paleolitico sono presenti in varie localit\u00e0 (vedi Levanzo), anche se fin oggi le ricerche sono state poche e frammentarie.\nAl mesolitico appartiene l'insediamento della Grotta dell'Uzzo nei pressi di San Vito Lo Capo, con i suoi cocci di ceramiche non decorate ma con manici e tacche per facilitarne la presa, e tracce evidenti di abitanti dediti alla caccia e alla pesca e che praticavano l'agricoltura. Tracce della presenza dell'uomo in Sicilia, attorno al 10000 a.C. si rilevano anche dai graffiti con scene di caccia e rituali ritrovati nelle pareti della Grotta del Genovese a Levanzo.\nA Pantelleria sono evidenti le tracce della popolazione detta dei Sesioti, un popolo del mare, che fece dell'isola un vero e proprio .\nLa provincia conobbe tra XI e X secolo a.C., la colonizzazione dei Fenici, ritenuti i fondatori di Solunto, Mozia, Palermo Lilibeo (Marsala), che vi stabilirono proprie basi costiere in seguito passate in mano cartaginese. Le aree centro meridionali videro lo stanziamento degli Elimi mentre la colonizzazione greca si ferm\u00f2 ai margini della provincia con la fondazione di Selinunte da parte dei megaresi e fu spesso occasione di aspri conflitti e distruzioni. La conquista e la dominazione romana impover\u00ec il territorio e ridusse di molto l'importanza commerciale degli antichi siti portuali.\nLa caduta dell'Impero romano d'Occidente tuttavia apr\u00ec la strada alle invasioni e alle distruzioni. I Vandali, poi gli Ostrogoti di Teodorico occuparono la provincia e il resto dell'isola. Nel 535 fu Belisario ad occuparla annettendola all'Impero romano d'Oriente riportando la Sicilia, dove ancora si parlava il greco, all'ambiente culturale bizantino.\nA partire dal 652 iniziarono le scorrerie violente degli islamici dalla Tunisia e la provincia ne risult\u00f2 particolarmente esposta. Nell'827, infine, con lo sbarco a Mazara del Vallo inizi\u00f2 la conquista dell'isola. Da ci\u00f2 deriva il cuscus, un piatto tradizionale.\nDurante il periodo normanno vi furono ribellioni seguite da deportazioni e pogrom dei residui di popolazione mussulmana a causa dei conflitti e delle ribellioni in varie citt\u00e0 scatenati da essi contri i nuovi signori. Durante il XIV secolo l'arrivo di mercanti genovesi e inglesi che si stabilirono a Messina e Trapani promosse il rifiorire dei commerci. Nel 1492 a causa della persecuzione antisemita della Spagna anche gli ebrei delle fiorenti comunit\u00e0 di Salemi e Trapani dovettero abbandonare la Sicilia.\nIl 20 agosto 1535 Carlo V, arriv\u00f2 a Trapani dopo aver conquistato Tunisi. La citt\u00e0 - la quarta dell\u2019isola dopo Palermo, Messina e Catania - si era ormai talmente affermata nello scacchiere geopolitico dell'epoca da meritare dall'imperatore l'appellativo di \"Chiave del Regno\". Durante la sua permanenza a Trapani, Carlo V giur\u00f2 di mantenere i privilegi della citt\u00e0, compreso quello con cui il Senato cittadino poteva conferire lauree in medicina, fisica, teologia, matematica, belle arti e giurisprudenza (\"Drepanum Urbs Invictissima ubi Caesar primum juravit\"). Lasci\u00f2 Trapani alla fine di agosto diretto a Palermo; sost\u00f2 una notte al Castello di Inici ospite di Giovanni Sanclemente, un nobile di origine catalana che era stato suo compagno d\u2019armi a Tunisi, e il 1\u00ba settembre raggiunse Alcamo, citt\u00e0 feudale dei Cabrera, dove trascorse due notti, ospitato nel castello trecentesco. Da Alcamo il corteo imperiale raggiunse Monreale, e da l\u00ec Palermo.\nLa Provincia fu testimone e parte attiva della spedizione dei Mille; Garibaldi infatti scelse proprio il territorio trapanese per iniziare la campagna di liberazione dell'isola. Le navi sbarcarono a Marsala l'11 maggio 1860 e due navi da guerra borboniche giunte nel frattempo, tardarono a bombardare gli invasori, data la presenza di due navi britanniche presenti nel porto.\nIl 14 maggio, a Salemi, Garibaldi assunse la dittatura della Sicilia in nome di Vittorio Emanuele. I \"Mille\" poi vinsero la battaglia di Calatafimi il 15 maggio.\nDurante l'ultima fase della seconda guerra mondiale le installazioni aeroportuali di Trapani e di Pantelleria e i porti che si affacciavano sul canale di Sicilia vennero duramente bombardati dagli alleati.\nLa provincia di Trapani nel gennaio 1968 venne duramente colpita dal terremoto del Belice; tra i tanti centri colpiti dal sisma vi furono paesi che rimasero completamente distrutti: Gibellina, Poggioreale e Salaparuta. Subirono danni ingenti: Partanna, Santa Ninfa, Salemi, Vita e Calatafimi. La ricostruzione avvenne con estrema lentezza ed irrazionalit\u00e0, ma venne costruita un'autostrada, la A29, al posto della disastrata viabilit\u00e0 ordinaria e questa fu anche l'occasione in cui la provincia perse una delle sue linee ferroviarie, la Castelvetrano-Santa Ninfa-Salaparuta, che, , non venne pi\u00f9 riattivata.\nL'ente provincia.\nIl Regno delle due Sicilie nel 1817 istitu\u00ec la provincia trapanese.\nL'Ente provincia nasce nel 1861 composta da tre circondari. Nel 1927 furono soppressi i circondari e tutte le competenze passarono alla provincia. Con lo Statuto speciale siciliano del 1946 furono soppresse le province siciliane. Furono ricostituite nel 1963, recependo la normativa nazionale e furono denominate \"province regionali\" nel 1986.\nIl 24 marzo 2014 \u00e8 avvenuta la soppressione delle nove province regionali, sostituite da nove \"Liberi Consorzi comunali\" (coincidenti territorialmente e amministrativamente con le rispettive province e di cui assumono tutte le funzioni) nelle more della costituzione delle tre aree metropolitane e dei liberi consorzi definitivi come previsto dalla legge approvata dall'Assemblea Regionale Siciliana il 12 marzo 2014. Un'ulteriore legge regionale discipliner\u00e0 compiti e funzioni di questi nuovi enti, mentre ogni consorzio \u00e8, nel frattempo, retto da un commissario straordinario nominato dalla giunta regionale.\nComuni.\nAppartenevano alla provincia di Trapani i seguenti 24 comuni:"}
{"id": "3345", "revid": "174925", "url": "https://it.wikipedia.org/wiki?curid=3345", "title": "Pioltello", "text": "Pioltello (\"Piultell\" in dialetto milanese, : ) \u00e8 un comune italiano di abitanti della citt\u00e0 metropolitana di Milano in Lombardia.\nFa parte dell'hinterland est di Milano, nel territorio della Martesana.\nGeografia fisica.\nSituato a circa 6 chilometri ad est di Milano, il territorio \u00e8 compreso tra la SP ex SS 11 \"Padana Superiore\" (a nord, situata tra Cernusco sul Naviglio e Cassina de' Pecchi) e la SP 14 \"Rivoltana\" (a sud, situata tra Rodano e Vignate) ed \u00e8 disposto lungo l'asse nord sud, con una larghezza est ovest di un paio di chilometri. Questa conformazione a striscia lunga e stretta \u00e8 frutto della storia della citt\u00e0, nata dalla fusione il 1\u00ba gennaio 1870 di due Comuni fino a quel momento indipendenti: Pioltello e Limito. Dall'epoca ad oggi il territorio compreso tra i due centri storici \u00e8 stato quasi completamente urbanizzato, con la nascita del quartiere di Seggiano.\nLa striscia lunga e stretta \u00e8 tagliata da diversi attraversamenti: la SP 103 \"Cassanese\" tra Pioltello e Vignate e la ferrovia Ferdinandea, sempre tra Limito e Vignate. \u00c8 in fase di realizzazione la nuova stazione ferroviaria di porta, una delle tre previste nell'area di Milano, insieme con Rogoredo e Rho-Pero. Pioltello \u00e8 inoltre capolinea della linea S6 del Servizio ferroviario suburbano di Milano .\nA sud della SP 14 \"Rivoltana\" dagli anni '70 sorge il quartiere residenziale di San Felice prolungando verso sud la zona urbanizzata e portando quindi la Rivoltana all'interno del tessuto urbano della citt\u00e0 anche se solo una minima parte (solo 2 strade) fa parte del comune di Pioltello. Negli ultimi anni, sempre a sud della SP 14 \"Rivoltana\", si \u00e8 sviluppato al confine con San Felice la nuova localit\u00e0 Malaspina, che fino a pochi anni fa era sede solo del Liceo Scientifico Niccol\u00f2 Machiavelli, mentre ora \u00e8 diventato un nuovo e moderno centro residenziale ai margini del cosiddetto Bosco della Besozza (uno dei parchi cittadini). Dal 2009, in questa localit\u00e0 \u00e8 stata trasferita la sede italiana della multinazionale 3M, ubicata prima nella vicina San Felice.\nNonostante le vicissitudini subite da Pioltello, in particolare negli anni \"60 e \"70, con una fortissima crescita della popolazione e la nascita di quartieri residenziali di basso costo e bassa qualit\u00e0, Pioltello presenta ancora oggi grandi superfici agricole e a verde, che la dividono da Milano e Segrate e l'avvicinano ai Comuni della Martesana, di cui fa geograficamente parte.\nPioltello e i tre parchi.\nDal 1999 Pioltello ha acquisito il titolo di citt\u00e0 ed il motto con cui attualmente Pioltello si presenta \u00e8 la \"citt\u00e0 dei tre parchi\", dove i tre parchi citati sono il Parco delle Cascine (definito con una delibera dalla ex Provincia di Milano PLIS: Parco Locale di Interesse Sovracomunale), il Parco di Trenzanesio (Villa Invernizzi) ed il Bosco della Besozza, quest'ultimo di propriet\u00e0 comunale e sul quale sta sorgendo una delle foreste urbane finanziate dalla Regione Lombardia.\nStoria.\nIl primo documento che cita invece la moderna Pioltello ancora nella forma \"Plautellum\" risale al 1020: il luogo era infatti abitato da secoli, come testimoniato dalla scoperte nel 2009 di una piccola necropoli risalente al 300 d.C. in prossimit\u00e0 dell'attuale abitato di Seggiano. L'altro quartiere storico della citt\u00e0, Limito, \u00e8 attestato dalla stessa fonte al 1071. Entrambe le localit\u00e0 sono documentate senza interruzioni fino ad oggi.\nNel 1745 l'architetto Carlo Giuseppe Merlo diede avvio ai lavori per la facciata della parrocchiale di Sant'Andrea Apostolo, terminati nel 1753.\nIn epoca napoleonica Pioltello divenne capoluogo di un distretto comprendente una quarantina di Comuni della attuale Martesana.\nNel 1869 si ipotizz\u00f2 la costituzione di una Grande Pioltello comprendente Briavacca, Limito, Rovagnasco, Rodano e Segrate, ma l'opposizione delle comunit\u00e0 locali port\u00f2 ad un pi\u00f9 moderato provvedimento definitivo che comport\u00f2 unicamente l'annessione di Limito a far data dal 1\u00ba gennaio 1870.\nSimboli.\nLo stemma del Comune di Pioltello rappresenta sia la sua posizione territoriale (est Milano) sia alcuni episodi della sua storia.\nLa prima sezione a sinistra presenta la croce rossa su fondo bianco, simbolo di Milano, a rappresentare la vicinanza di Pioltello al capoluogo.\nLe quattro fasce verdi in campo dorato fanno riferimento allo stemma della illustre famiglia milanese dei Trivulzio che, a partire dal 1499, era stata titolare del feudo di Melzo, di cui all'epoca Pioltello faceva parte. Un altro esempio di stemma comunale della zona che riporta i colori verde e oro dei Trivulzio \u00e8 Cologno Monzese.\nI gigli d'oro su fondo d'argento starebbero a ricordare il passaggio e lo stanziamento delle truppe francesi sul territorio di questo Comune.\nLa figura delle due spade incrociate alluderebbe, infine, a uno storico fatto d'armi avvenuto sul territorio di Pioltello nel 1259, quando le truppe milanesi si scontrarono con quelle comandate da Ezzelino III da Romano.\nSociet\u00e0.\nLa storia e l'urbanistica della citt\u00e0 hanno favorito il senso di appartenenza ai quartieri, che territorialmente coincidono in buona sostanza con le parrocchie di San Giorgio (Limito), Sant'Andrea (Pioltello Vecchia), Maria Regina (Pioltello Nuova) e Beata Vergine Assunta (Seggiano).\nLa vita sociale di quartiere e cittadina \u00e8 piuttosto sviluppata, grazie alla presenza di numerose associazioni sociali, culturali e sportive che sfiorano il centinaio. Da ricordare, per l'importanza del ruolo sociale svolto, la presenza sul territorio di scuole materne di ispirazione cattolica. In particolare la Scuola Materna Papa Giovanni XXIII presso la parrocchia Santa Maria Regina di Pioltello Nuova, la Scuola dell'Infanzia San Martino (1904), che sorge presso la Chiesa Vecchia di Limito e la Scuola dell'Infanzia Antonio Gorra (1902), che sorge nel centro storico di Pioltello, entrambe le ultime attive da oltre cento anni.\nIl tessuto sociale della citt\u00e0 di Pioltello vede la presenza di numerosi immigrati, che costituiscono circa il 24% della popolazione. Al rione \"Satellite\", il 30% dei bambini frequentanti le scuole materne ed elementari sono di origine straniera. La maggior parte degli immigrati risiede appunto nel rione Satellite, nel quartiere di Pioltello Nuova, e nel rione Piazza Garibaldi, nel quartiere di Seggiano. La presenza di una percentuale crescente di persone con usi e costumi diversi, in un contesto caratterizzato da marcata povert\u00e0, contribuisce a creare un clima di diffidenza e disagio nei quartieri dove tale presenza \u00e8 pi\u00f9 significativa. Le pubbliche amministrazioni hanno affrontato il fenomeno con iniziative come la Consulta interculturale, uno dei pochi esperimenti in zona di dialogo continuo tra le comunit\u00e0 straniere e la cittadinanza italiana.\nA Pioltello si svolgono due feste principali, entrambe di recente istituzione:\nIl patrono della citt\u00e0 \u00e8 Sant'Andrea (festeggiato il 30 novembre), patrono della parrocchia pi\u00f9 antica. Si ricorda per motivi storici il \"Giubileo Mariano\", che si svolge in Pioltello Vecchia ogni 25 anni, ininterrottamente dal 1780. Altra festa religiosa molto sentita \u00e8 la processione de \"Lu Signuri di li Fasci\" che si svolge ogni venerd\u00ec santo a Seggiano, dove questa tradizione \u00e8 stata portata dalla numerosa comunit\u00e0 originaria di Pietraperzia (Enna).\nDal 2003 \u00e8 operativa una Pro Loco.\nEtnie e minoranze straniere.\nSecondo i dati ISTAT al 1\u00ba gennaio 2017 la popolazione straniera residente era di persone, pari al 24% della popolazione. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nIn termini percentuali, Pioltello \u00e8 il secondo comune della citt\u00e0 metropolitana con la pi\u00f9 alta popolazione straniera. Il primo tra i comuni metropolitani \u00e8 Baranzate, con il 33% della popolazione straniera.\nCultura.\nIl panorama culturale di Pioltello \u00e8 caratterizzato dalla presenza di alcune agenzie pubbliche, private e di volontariato, tra le quali si ricordano:\nCinema.\nAlcune parti dei film \"La vita agra\" (1964) di Carlo Lizzani e \"Delitto d'amore\" (1974) di Luigi Comencini furono girate a Pioltello.\nEconomia.\nA Pioltello hanno la sede principale due grandi imprese: Esselunga (Via Giambologna 1) e la filiale italiana di 3M.\nArtigianato.\nNel settore dell'artigianato \u00e8 molto diffusa e rinomata la lavorazione del ferro battuto finalizzata agli edifici pubblici."}
{"id": "3348", "revid": "287204", "url": "https://it.wikipedia.org/wiki?curid=3348", "title": "Vinca", "text": "Vinca \u00e8 un genere di piante della famiglia delle Apocynaceae, originario dell'Europa e dei tropici, comprendente specie erbacee perenni, erette o striscianti, note con il nome comune di pervinca.\nEtimologia.\nL'origine del nome scientifico \u00e8 incerta. Secondo alcune fonti deriva dal latino \"vincire\" (= legare), per la capacit\u00e0 della pianta di ancorarsi al terreno con le numerosi radici, o da \"vincus\" (=flessibile), con riferimento ai fusti sottili e flessibili.\nTassonomia.\nIl genere comprende le seguenti specie:\nLa vinca del Madagascar, un tempo inclusa in questo genere come \"Vinca rosea\", \u00e8 oggi attribuita al genere \"Catharanthus\" (\"C. roseus\").\nPropriet\u00e0.\nLa pervinca \u00e8 considerata una pianta tossica per il suo contenuto in vincristina. In caso di assunzione di parti della pianta i sintomi precoci compaiono entro le 24 ore e sono a carico dell'apparato digerente, con nausea, vomito e febbre; quelli tardivi, nella prima settimana, consistono in cefalea, insonnia, delirio, allucinazioni, neuropatie, convulsioni e coma. Nel medioevo la pervinca veniva usata anche come preparato per filtri d'amore.\nUtilizzo.\nCome piante ornamentali, per aiuole in zone ombreggiate, per decorare freschi sottobosco, oppure coltivate in vaso e per usi erboristici. Da questo genere \u00e8 possibile estrarre anche una sostanza chiamata vincristina, la cui attivit\u00e0 antitumorale \u00e8 riconosciuta: \u00e8 in grado di interferire la formazione del fuso mitotico delle cellule cancerogene. La sua sintesi risulta essere un po' difficile.\nColtivazione.\nLe specie rustiche perenni gradiscono posizioni fresche e ombreggiate, suoli ricchi, acidi, soffici. Si moltiplicano con la semina, per divisione dei cespi o per talea dei fusti che radicano con facilit\u00e0.\nCollegamenti esterni.\nPropriet\u00e0 anti-tumorali, su https://www.airc.it/news/dalla-natura-un-grande-aiuto-contro-i-tumori-0319"}
{"id": "3351", "revid": "125495197", "url": "https://it.wikipedia.org/wiki?curid=3351", "title": "Papa Lino", "text": "Biografia.\nSulla vita di papa Lino si hanno poche notizie certe. Il \"Liber Pontificalis\" afferma che era originario della Tuscia e che era anche figlio di Ercolano.\nL'erudito volterrano Raffaele Maffei, sulla base di uno scritto da lui letto, ma del quale non d\u00e0 altro riferimento, identific\u00f2 la citt\u00e0 natale di Lino in Volterra: nel 1480, sul luogo in cui egli ritenne che sorgesse la casa paterna del pontefice, volle edificare una chiesa con annesso un monastero femminile.\nTrasferitosi a Roma per ragioni di studio, si convert\u00ec presto al Cristianesimo. Nell'Urbe conobbe anche Paolo di Tarso che sembra accennasse a lui nella seconda lettera a Timoteo: \u00abTi salutano Tubulo, Pudente, Lino, Claudia e tutti i fratelli\u00bb. \nA Roma avrebbe sostituito Pietro nei periodi della sua assenza dalla citt\u00e0, pur essendo il vescovo e predicatore ufficiale nella citt\u00e0 di Besan\u00e7on, in Gallia. Secondo altre fonti, tuttavia, il Lino vescovo di Besan\u00e7on sarebbe stato un omonimo vissuto nel III secolo.\nSempre secondo il \"Liber Pontificalis\", sembra che, \"in conformit\u00e0 con quanto disposto da San Pietro\", Lino abbia prescritto alle donne di entrare in chiesa con il capo coperto e senza dubbio questa prescrizione \u00e8 dovuta a chiari insegnamenti biblici come nella \"Prima lettera ai Corinzi\". Di fatto, la prescrizione \u00e8 rimasta in vigore fino ad oggi. Lino introdusse nel canone della messa la parte detta \"Communicantes\" e aggiunse alla veste, come simbolo dell'autorit\u00e0 papale, il pallio, una striscia di lana bianca a croci nere, tuttora in uso.\nDurante il suo pontificato, sotto il quale si successero cinque imperatori (Nerone, Servio Sulpicio Galba, Otone, Vitellio e Tito Flavio Vespasiano), Lino ebbe a che fare contrastandola con la scuola di Simon Mago, continuata dal discepolo Menandro, e con gli Ebioniti, giudeo-cristiani che praticavano l'osservanza della legge mosaica.\nInquadramento storico.\nL'avvenimento pi\u00f9 importante verificatosi durante il suo pontificato fu certamente la conclusione della guerra giudaica con la distruzione, da parte dei romani, della citt\u00e0 e del Tempio di Gerusalemme, nel 70. Oltre che per la portata storica, l'avvenimento assunse una notevole rilevanza anche per altri aspetti di \"politica cristiana\". La distruzione di Gerusalemme era innanzi tutto la conferma della profezia di Ges\u00f9 che aveva annunciato che del Tempio non sarebbe rimasta \"\u00abpietra su pietra\u00bb\", ed era quindi anche un indizio della prossima fine del mondo e del conseguente avvento del Regno di Dio. In molti leggevano per\u00f2 nell'avvenimento anche la vendetta sugli Ebrei per la loro diretta responsabilit\u00e0 nella morte del Cristo (bench\u00e9 necessaria per la redenzione). Si andava cio\u00e8 gi\u00e0 affermando quella convinzione, sopravvissuta fino al Concilio Vaticano II, che considerava gli Ebrei rei di deicidio.\nMa l'avvenimento, epilogo della rivolta giudaica del 66, offr\u00ec anche ai Cristiani l'occasione per una spregiudicata mossa politica. Gli Ebrei infatti, per la loro rivolta, erano caduti decisamente in disgrazia agli occhi dell'opinione pubblica romana; ne approfittarono immediatamente i Cristiani per marcare la differenza con i Giudei, dissociandosi da loro e soprattutto, con l'occasione, dagli Ebioniti, condannandoli e screditandoli agli occhi del potere costituito: si tratt\u00f2, probabilmente, del primo successo politico messo a segno dalla societ\u00e0 cristiana a proprio vantaggio.\nMorte e sepoltura.\nIl \"Liber Pontificalis\" sostiene che Lino sarebbe stato martirizzato il 23 settembre del 76/79, mediante decapitazione, per decreto del console Saturnino, ma il fatto sembra privo di fondamento, dal momento che in quel periodo non si ha notizia di persecuzioni contro i cristiani. Inoltre, Ireneo di Lione indic\u00f2 come martire fra i primi vescovi romani solamente Telesforo.\nIl \"Liber Pontificalis\" riferisce anche che Lino, dopo la sua morte, fu seppellito sul Colle Vaticano, accanto all'apostolo Pietro. Non si sa se l'autore avesse qualche prova decisiva a supporto di questa affermazione per\u00f2, come Pietro fu certamente sepolto ai piedi del Colle Vaticano, \u00e8 lecito supporre che anche i primi vescovi della Chiesa romana furono inumati in quella zona. Secondo Torrigio, quando in San Pietro fu costruito l'attuale altare della confessione (nel 1615), furono rinvenuti dei sarcofagi, tra i quali ve ne era uno con su scritta la parola \"Linus\". La spiegazione data dal Severano di questa scoperta fu che, probabilmente, tali sarcofagi contenevano i resti dei primi vescovi di Roma, e che quello con l'iscrizione era il luogo di sepoltura di papa Lino. L'ipotesi fu accettata, in seguito, da diversi autori, ma da un manoscritto del Torrigio si evince che sul sarcofago in questione c'erano altre lettere accanto alla parola \"Linus\", cos\u00ec che il nome poteva essere un altro (come \"Aquilinus\", \"Anullinus\", ecc.).\nIl titolo \"papa\".\nTutti gli antichi elenchi dei vescovi di Roma, che si sono conservati grazie a Ireneo di Lione, Giulio Africano, Ippolito di Roma, Eusebio di Cesarea ed il Catalogo Liberiano del 354, pongono il nome di Lino immediatamente dopo quello di Pietro. Questi elenchi furono redatti a posteriori basandosi su una lista dei vescovi romani che esisteva al tempo di papa Eleuterio (approssimativamente tra il 174 e il 189). Secondo Ireneo, papa Lino \u00e8 il Lino menzionato da Paolo di Tarso nella sua gi\u00e0 citata seconda lettera a Timoteo. Il brano di Ireneo (\"Adversus haereses\", III, III 3) recita: \nNaturalmente, non si pu\u00f2 sapere se questa identificazione del papa come il Lino menzionato nella lettera paolina risalga ad una fonte antica ed affidabile, o si sia originata pi\u00f9 tardi grazie alla somiglianza del nome.\nL'ufficio di Lino, secondo gli elenchi papali che ci sono pervenuti, dur\u00f2 circa dodici anni. Il Catalogo Liberiano afferma che dur\u00f2, per l'esattezza, dodici anni, quattro mesi, e dodici giorni, ma le date fornite da questo catalogo, dal 56 al 67, non sono probabilmente corrette. Forse proprio tenendone conto gli scrittori del IV secolo sostenevano che Lino era stato a capo della comunit\u00e0 romana durante la vita dell'apostolo, ma si tratta di un'ipotesi senza alcun fondamento storico. In base ai calcoli di Ireneo sulla Chiesa romana nel II secolo, \u00e8 fuori dubbio che Lino sia stato scelto come guida della comunit\u00e0 cristiana di Roma solo dopo la morte di Pietro. Per questa ragione il suo pontificato si fa iniziare nell'anno della morte degli apostoli Pietro e Paolo.\nCulto.\nI latini celebrano la sua memoria liturgica il 23 settembre. Le Chiese ortodosse, invece, lo ricordano il 4 novembre.\nDal Martirologio Romano:"}
{"id": "3352", "revid": "30610", "url": "https://it.wikipedia.org/wiki?curid=3352", "title": "Psichiatria", "text": "La psichiatria \u00e8 la branca specialistica della medicina che si occupa dello studio sperimentale, della prevenzione, della cura e della riabilitazione dei disturbi mentali. Essa \u00e8 definibile come una \"disciplina di sintesi\", in quanto il mantenimento e il perseguimento della salute mentale, che \u00e8 lo scopo fondamentale della psichiatria, viene ottenuto prendendo in considerazione diversi ambiti: medico-farmacologici, neurologici, psicologici, sociologici, giuridici, politici.\nStoria.\nNel corso del tempo e nelle diverse civilt\u00e0, gli approcci, le spiegazioni, l'atteggiamento e i trattamenti relativi alla \"follia\" hanno subito cambiamenti radicali e, nell'impossibilit\u00e0 di una trattazione esaustiva della storia della psichiatria \u00e8 forse utile una schematizzazione che consenta di tracciarne le tappe fondamentali ripercorrendo quali sono stati i cambiamenti di alcuni aspetti paradigmatici della psichiatria:\nEtimologia.\nIl termine \u00e8 stato coniato dal medico tedesco Johann Christian Reil nel 1808, dal greco \"psych\u00e9\" (\u03c8\u03c5\u03c7\u03ae) = spirito, anima e \"iatreia\" (\u03b9\u03b1\u03c4\u03c1\u03b5\u03b9\u03b1,\u03b1\u03c2) che significa cura (medica). Letteralmente la disciplina si dovrebbe occupare della \"cura dell'anima\". Il medico specializzato in psichiatria \u00e8 lo psichiatra.\nDescrizione.\nHenry Ey (1900-1977), psichiatra francese, scrive alla vigilia della propria morte che \"la nozione di malattia mentale deve muoversi nell'orbita della biologia e della medicina\". Egli definisce la psichiatria come \"una branca della medicina che ha per oggetto la patologia della vita di relazione a quel livello di essa che assicura l\"autonomia\" e l\"adattamento\" dell'uomo nelle condizioni della propria esistenza\".\nLa psichiatria \u00e8 una pratica medica focalizzata strettamente sull'uso del metodo scientifico-sperimentale come mezzo di indagine conoscitivo, sull'uso prevalente dei farmaci come mezzo curativo e con l'utilizzo accessorio di metodologie altrimenti tipiche della psicologia, che invece \u00e8 la disciplina che studia il comportamento degli individui e i loro processi mentali.\nOltre alla pi\u00f9 ampia gamma di patologie e situazioni di disagio psichiche trattate, la psichiatria si distingue dalla psicologia anche per il diverso corso di studi necessario per la formazione dei relativi professionisti.\nDiagnosi.\nLa diagnosi psichiatrica \u00e8 un processo complesso, che si avvale di valutazioni anamnestiche, colloqui clinici, test e reattivi psicopatologici e, quando necessario, anche di altre valutazioni mediche e psicologiche (internistiche, neurologiche, psicologiche, sociali). Fondamentali sono anche gli esami strumentali come la TC o semplici esami del sangue, soprattutto in diagnosi differenziale con altri disturbi (patologie metaboliche, neurologiche e infettive in primis).\nDa un punto di vista epistemologico, le diverse costruzioni teoriche di alcuni disturbi psicopatologici hanno portato all'uso di riferimenti nosografici cosiddetti \"ateoretici\", quali ad esempio quelli espressi nelle classificazioni, basate sul consenso scientifico, del DSM (\"Diagnostic and Statistical Manual of Mental Disorders\", APA); in particolare, allo stato, il DSM-5 ed il sistema ICD-10 (\"International Classification of Diseases\") sono le nosografie pi\u00f9 utilizzate a livello internazionale.\nI disturbi di competenza psichiatrica possono essere temporanei o cronici: alcuni pazienti psichiatrici richiedono cure solo per poco tempo, mentre altri necessitano di essere seguiti e curati per periodi molto lunghi o anche per tutta la vita, poich\u00e9 molte malattie mentali sono croniche e compromettono in modo pi\u00f9 o meno grave la qualit\u00e0 (a volte anche la durata) della vita del paziente e, nei casi gravi, della sua famiglia.\nTerapia.\nLa terapia psichiatrica prevede solitamente un trattamento farmacologico oppure psicoterapeutico (o, spesso, una combinazione di entrambi); nei casi pi\u00f9 gravi si associano solitamente trattamenti supportivi e riabilitativi, anche di tipo sociale. Solitamente si svolge in contesti ambulatoriali, come nei CSM (\"Centri di Salute Mentale\" delle ASL), o anche privatamente.\nAttualmente in Italia la maggior parte dei pazienti psichiatrici pi\u00f9 gravi, cronici e portatori di gravi forme di invalidit\u00e0 viene assistita in comunit\u00e0 apposite, o in gruppi-appartamento seguiti dalle ASL, e spesso, laddove possibile, a casa del paziente stesso. Nei casi in cui non sia sufficiente o realizzabile il solo intervento ambulatoriale e familiare, e allo stesso tempo non sia necessario un intervento di ricovero ospedaliero o in una struttura residenziale, solitamente si opta per un approccio semi-residenziale, come nei cosiddetti centri diurni socio-riabilitativi. Il ricovero ospedaliero, solitamente di tipo volontario, viene attuato solo in casi gravi e per periodi di tempo definiti.\nEccezionalmente, in casi gravi ed acuti, ed in condizioni determinate (con alcune tutele di legge), pu\u00f2 essere necessario un Trattamento sanitario obbligatorio (TSO), di durata limitata nel tempo (al massimo per sette giorni, ma prorogabili un indefinito numero di volte). Il TSO viene disposto dal Sindaco su proposta motivata di un medico controfirmata poi da un secondo medico, generalmente psichiatra, dipendente di una struttura pubblica. Il ricovero in regime di TSO viene effettuato in una Struttura Pubblica appositamente disposta nell'Ospedale Generale (i reparti di \"Servizio Psichiatrico di Diagnosi e Cura\", SPDC). Il TSO, che viene attuato solo in caso di gravi scompensi psichiatrici acuti con assenza di capacit\u00e0 di intendere e di volere, viene per legge disposto solo qualora una persona presenti pericolo per s\u00e9 o per altri, richieda cure urgenti e le rifiuti, e non sia possibile prendere adeguate misure alternative extraospedaliere; il TSO ha sempre una durata precisa (una settimana massima, rinnovabile solo in presenza di gravi problematiche cliniche), e pu\u00f2 essere trasformato in qualunque momento in un ricovero volontario.\nLa \"cura del sonno\" (o narcoterapia) \u00e8 una prassi, diffusa da trenta e pi\u00f9 anni utilizzata per affrontare sindromi molto diverse tra loro, che si basa sull'indurre il sonno, per periodi prolungati, attraverso farmaci (barbiturici, neurolettici e, a volte, benzodiazepine), inserendo durante il sonno un lavoro di psicoterapia di gruppo o individuale. Il sonno \u00e8 ritenuto terapeutico perch\u00e9 interrompe uno stato nevrotico reattivo, la sofferenza acuta, l'alternarsi di agitazione ed esaurimento.\nLa professione psichiatrica.\nNell'ordinamento italiano lo psichiatra \u00e8 un laureato in medicina e chirurgia con specializzazione post-lauream in psichiatria, quindi \u00e8 prima di tutto un medico: pu\u00f2 prescrivere farmaci generici e/o psicofarmaci con regolare ricetta medica e richiedere e valutare esami clinici (EEG, TC, PET, MRI).\nIl medico specialista in psichiatria \u00e8 anche abilitato - previa richiesta formale di annotazione in apposito elenco presso il proprio ordine provinciale di riferimento - all'esercizio della psicoterapia, differentemente dagli altri medici e dagli psicologi che, per poter esercitare la psicoterapia, devono ottenere una specializzazione specifica.\nBranche della psichiatria:\nCritiche.\nLe critiche pi\u00f9 comuni storicamente rivolte dai movimenti antipsichiatrici (tra i cui fondatori vi fu Szasz) sostengono che la psichiatria, a loro dire, utilizzerebbe concetti e strumenti medici impropriamente; che la classificazione fornita per i disturbi mentali \u00e8 troppo rigida e metodica rispetto alle caratteristiche del disturbo in s\u00e9 che pu\u00f2 evolvere in moltissimi modi differenti e per il quale la psicodinamica si rivelerebbe invece pi\u00f9 appropriata e flessibile; che in alcuni casi (quelli in cui il paziente \u00e8 incapace di intendere e di volere) tratterebbe i pazienti contro la loro volont\u00e0, o sarebbe troppo \"autoritaria\" rispetto ad altri approcci; che, come le altre specializzazioni mediche, sarebbe \"compromessa\" in legami finanziari e professionali con l'industria farmaceutica."}
{"id": "3353", "revid": "2037983", "url": "https://it.wikipedia.org/wiki?curid=3353", "title": "Plutone", "text": ""}
{"id": "3355", "revid": "322321", "url": "https://it.wikipedia.org/wiki?curid=3355", "title": "Provincia di Rovigo", "text": "La provincia di Rovigo \u00e8 una provincia italiana del Veneto di abitanti con capoluogo a Rovigo.\nConfina a nord con le altre province venete di Verona, Padova e Venezia, a est con il Mar Adriatico, a sud con la provincia di Ferrara (in Emilia-Romagna) e a sud-ovest con la provincia di Mantova (in Lombardia).\nGeografia fisica.\nIl territorio della provincia \u00e8 interamente pianeggiante e rientra nella regione geografica dell'attuale Polesine, di cui occupa quasi l'intera superficie (fatta eccezione per una porzione dell'area delle Valli Grandi Veronesi, all'estremo ovest e per una parte del Comune di Cavarzere (VE) a centro-est). Esso si estende longitudinalmente per circa 100\u00a0km, dai confini con le province di Verona e di Mantova al litorale adriatico, ove si situano le bocche di Po, nei Comuni di Rosolina, Porto Viro, Porto Tolle e Ariano nel Polesine a formare il relativo delta. \nCome detto, il territorio provinciale coincide sostanzialmente con il Polesine odierno ovvero ne \u00e8 interamente compreso; \u00e8 una striscia di terra lunga circa 100\u00a0km in direzione ovest-est e larga circa 18\u00a0km in direzione nord-sud; ha una superficie di 1.789 km\u00b2 e un'altitudine compresa tra -4 e 15 m s.l.m..\nIl territorio \u00e8 compreso tra il basso corso dei fiumi Adige e Po, che ne delimitano i confini rispettivamente a nord da Badia Polesine alla foce (con la sola eccezione del territorio di Cavarzere nella citt\u00e0 metropolitana di Venezia) e a sud da Melara alla foce (Po di Goro).\nLa parte orientale della provincia corrisponde al Delta del Po e si espande costantemente verso est a causa dei sedimenti depositati dal fiume alle sue foci.\nOltre al Po e l'Adige, rispettivamente il primo e il terzo fiume italiano per portata, la provincia \u00e8 attraversata per tutta la sua lunghezza da un altro fiume importante, il Canal Bianco; ci\u00f2 significa che la maggior parte delle acque dolci in Italia sfocia in mare lambendo o attraversando la provincia di Rovigo. Sono ovvie le problematiche di carattere idraulico che ci\u00f2 ha determinato e determina, con le numerose alluvioni che periodicamente hanno colpito il territorio, l'ultima e pi\u00f9 disastrosa delle quali quella del 1951.\nSu tutto il territorio sono presenti un gran numero di canali di scolo, tra cui i principali sono il Collettore Padano Polesano, lo Scolo Ceresolo e lo Scolo Valdentro.\nAltri corsi d'acqua, la cui importanza \u00e8 oggi soprattutto storica, sono l'Adigetto, corrispondente all'antico corso dell'Adige, che staccandosi dal corso attuale dell'Adige a Badia Polesine attraversa Lendinara ed il capoluogo, il Poazzo, corrispondente ad un antico corso del Po, e la Fossa Polesella, interrata in seguito all'alluvione del 1951, che collegava il Canal Bianco al Po.\nIl territorio, per la sua parte orientale, di formazione relativamente recente e legata al Taglio di Porto Viro operato dai Veneziani tra il 1660 e il 1604, \u00e8 stato soggetto al fenomeno della subsidenza, sia per cause naturali sia per l'estrazione di acque metanifere dal sottosuolo, avvenuta con particolare consistenza negli anni cinquanta e sessanta ed in seguito, proprio per gli effetti di subsidenza, particolarmente gravi per territori posti anche sotto la quota del medio mare, messa al bando.\nIl clima \u00e8 semicontinentale e condizionato dalla notevole umidit\u00e0, con estati afose e inverni nebbiosi; le precipitazioni rientrano nella norma e si concentrano in primavera e autunno.\nLa provincia \u00e8 tradizionalmente divisa in tre zone geografiche, da ovest verso est, seguendo il percorso ideale delle bonifiche del territorio: l'Alto Polesine, il cui capoluogo \u00e8 Badia Polesine; il Medio Polesine, il cui capoluogo \u00e8 Rovigo; il Basso Polesine, il cui capoluogo \u00e8 Adria.\nAltri centri importanti della provincia sono Porto Viro, Lendinara, Porto Tolle e Taglio di Po.\nNegli ultimi decenni il Comune di Occhiobello, in particolare la frazione di Santa Maria Maddalena, ha avuto un discreto sviluppo demografico dovuto alla sua vicinanza alla citt\u00e0 di Ferrara.\nNatura.\nIl Delta del Po \u00e8 riconosciuto come patrimonio dell'umanit\u00e0 dall'UNESCO; la parte ricadente in provincia di Rovigo costituisce il Parco regionale del Delta del Po del Veneto.\nInfrastrutture e trasporti.\nStrade e autostrade.\nStrade statali.\nLa provincia \u00e8 percorsa da tre strade statali:\nStrade provinciali.\nLe strade provinciali hanno un'estensione di 517,675\u00a0km e sono gestite dalla provincia stessa.\nComuni.\nAppartengono alla provincia di Rovigo 50 comuni:\nComuni pi\u00f9 popolosi.\nDi seguito \u00e8 riportata la lista dei primi dieci comuni della provincia per numero di abitanti aggiornata al 31/08/2021:\nSociet\u00e0.\nEvoluzione demografica.\nLa provincia risente ancora oggi del fenomeno dell'emigrazione, soprattutto dei giovani che vanno a lavorare in zone economicamente pi\u00f9 sviluppate, provocando un progressivo invecchiamento della popolazione. In seguito alla terribile Alluvione del Polesine del novembre 1951, oltre polesani dovettero sfollare in altre citt\u00e0; la maggior parte di essi non fece pi\u00f9 ritorno.\nEsiste anche un fenomeno di migrazione interna alla provincia dalle zone rurali ai centri urbani pi\u00f9 sviluppati.\nStoria.\nIn epoca antica il territorio che attualmente forma la provincia di Rovigo fu inizialmente colonizzato dai Greci, che nel XII-XI secolo a.C. fondarono la citt\u00e0 di Adria.\nNel VI-V secolo a.C. la citt\u00e0 fu rifondata dagli Etruschi, che occuparono anche la parte meridionale del territorio, mentre nella parte settentrionale si stabilirono i Veneti.\nIn seguito fu occupato dai Romani.\nIn epoca medievale il territorio fu governato dagli Estensi, ma non aveva una propria unit\u00e0 amministrativa; era infatti suddiviso in diverse \"podesterie\", che erano le unit\u00e0 amministrative del ducato Estense.\nPoteva capitare che queste podesterie avessero addirittura giurisdizione su territori a cavallo del fiume Po, come ad esempio la podesteria di Orcano (che \u00e8 l'attuale frazione Raccano di Polesella).\nI primi a riconoscere l'unit\u00e0 amministrativa al territorio furono i Veneziani ai quali, in seguito alla Guerra del Sale del 1482-1484 e alla successiva pace di Bagnolo, fu assegnata un'area compresa tra l'Adige e il Po che costitu\u00ec il territorio del Polesine all'interno dei Domini di Terraferma; il capoluogo fu stabilito a Rovigo.\nSi pu\u00f2 dunque dire che la provincia di Rovigo nacque cos\u00ec, anche se aveva un'estensione inferiore rispetto a quella attuale, dato che il confine fu fissato sul Canalbianco con poche eccezioni: i territori di Polesella, Guarda Veneta e Adria passarono ai Veneziani, mentre la cosiddetta \"Transpadana Ferrarese\" rimase agli Estensi.\nIl delta del Po (tranne Ariano nel Polesine e Corbola) faceva gi\u00e0 parte del Dogado.\nCacciati definitivamente gli Estensi, la dominazione veneziana si protrasse per quasi tre lunghi secoli e non apport\u00f2 in Polesine mutamenti sostanziali. Al termine di una guerra feroce, combattuta a pi\u00f9 riprese e senza esclusione di colpi, tra la fine del Quattrocento e il primo decennio del Cinquecento, la situazione economica e sociale del Polesine era, a dir poco, disastrosa.\nIl territorio, anzi, proprio in questi anni, finisce per articolarsi, grazie anche alle capziose divisioni amministrative e politiche e alla particolare configurazione dei confini, in due diverse zone di influenza: da un lato, quella veneziana e dall'altro quella ferrarese, che grava principalmente sui centri rivieraschi e su quella porzione dell'Alto Polesine che ebbe il nome di Transpadana.\nUn carattere composito, fatto di influssi diversi, che si avverte chiaramente ancora oggi e che ha dato al Polesine, fin da quei tempi, l'aria e il senso di una terra di confine.\nAccanto a modelli ormai veneti, permanevano dunque indirizzi ferraresi ed emiliani, in una convivenza quasi naturale, che trovava riscontro soprattutto nel dialetto, nelle arti figurative e nell'architettura.\nFu solo in seguito al Congresso di Vienna del 1815 che i confini meridionali furono posti sul Po, mentre nel 1851 il delta pass\u00f2 dalla provincia di Venezia alla provincia di Rovigo, dandole l'aspetto che ha ancora oggi.\nEconomia.\nDal punto di vista economico, la provincia di Rovigo ha mantenuto una spiccata vocazione agricola ed \u00e8 stata interessata solo marginalmente dal rapido processo di industrializzazione che ha riguardato, in particolare a partire dagli anni settanta\u00a0\u2013 ottanta, le altre provincie venete ed il Nordest in generale. L'area della provincia in questo senso pi\u00f9 sviluppata \u00e8 quella intorno all'asse della strada Statale 309 \"Romea\" con centri quali Porto Viro, Taglio di Po, Rosolina.\nIl territorio della provincia \u00e8 coltivato prevalentemente a cereali quali frumento, mais e riso, frutteto mele, pere, pesche e ortaggi questi ultimi in particolare nella zona di Lusia e Rosolina.\nSi pratica l'acquacoltura, soprattutto nelle valli del delta del Po, dove nel 2003 \u00e8 stato istituito il Distretto Ittico di Rovigo.\nLe industrie sono medie e piccole imprese e riguardano prevalentemente i settori agro-alimentare (tra cui molti zuccherifici ed essiccatoi e molini per cereali), meccanico, del legno, tessile-abbigliamento, costruzioni e materiali per costruzioni.\nIn provincia di Rovigo \u00e8 stata in funzione, dal 1980 al 2005 la centrale termoelettrica di Polesine Camerini in grado di produrre l'8% circa del fabbisogno nazionale di energia elettrica. Nel 2005 l'ENEL ha avviato le procedure per la conversione della centrale da petrolio a carbone, incontrando su questa strada la forte opposizione di larga parte della popolazione, non solo per ragioni strettamente ecologiche, dato che la centrale si trova nel cuore del Parco del Delta del Po, ma anche di un pi\u00f9 opportuno utilizzo del territorio che si presta allo sviluppo turistico, dell'agricoltura intensiva e della pesca, attivit\u00e0 che appaiono del tutto incompatibili con il permanere di un impianto di produzione energetica di tale impatto.\nTurismo.\nOltre al Delta del Po, in provincia di Rovigo sono presenti altre tipologie di siti turistici. Tra quelli balneari, rilevanti sono Rosolina Mare e l'Isola di Albarella.\nSotto l'aspetto architettonico, senz'altro degni di nota sono il bel borgo di Fratta Polesine, ricco di ville, fra le quali la nota Villa Badoer, progettata dall'architetto Andrea Palladio, il centro storico e l'abbazia della Vangadizza a Badia Polesine, la cittadina di Loreo dall'aspetto veneziano, conosciuta come l'antica capitale del Delta, ricca di opere architettoniche e pittoriche di artisti di pregio come Baldassarre Longhena. Riveste un certo interesse turistico anche il centro storico di Rovigo, un tempo interamente cinto da mura, con il castello medievale ed alcuni palazzi nobiliari ed il centro storico di Lendinara, attraversato dal corso dell'Adigetto. Per il turismo culturale, degni di nota sono il Museo Archeologico Nazionale di Adria, il Museo dei Grandi Fiumi, la pinacoteca di Palazzo Roverella a Rovigo e la Collezione Eugenio Balzan presso il Teatro Sociale di Badia Polesine."}
{"id": "3358", "revid": "123708889", "url": "https://it.wikipedia.org/wiki?curid=3358", "title": "Provincia del Medio Campidano", "text": " \nLa provincia del Medio Campidano (\"prov\u00ecntzia de su Campidanu de Mesu\" in sardo) \u00e8 una provincia italiana della Sardegna in corso di attivazione. \nIstituita una prima volta nel 2001, fu attiva tra il 2005 e il 2016, la provincia contava nella sua prima accezione ventotto comuni del Campidano centro-occidentale, poi passati alla provincia del Sud Sardegna.\nGeografia fisica.\nAffacciata a ovest sul mar di Sardegna, la provincia del Medio Campidano confina a nord con la provincia di Oristano, a est e sud con la citt\u00e0 metropolitana di Cagliari, e a sud con la provincia del Sulcis Iglesiente.\nNella sua estensione originaria la provincia si estendeva per 1\u00a0516\u00a0km\u00b2 (il 6,29% del territorio sardo).\nStoria.\nL'origine della provincia risale al Regio Editto del 4 maggio 1807, con il quale la Sardegna fu divisa in quindici prefetture, tra cui quella comprendente la regione storico-geografica del Medio Campidano, con sede a Villacidro. Nel 1821 Carlo Alberto riduce il numero delle province a dieci e aggrega la prefettura di Villacidro alla Provincia di Iglesias, soggetta al tribunale di prefettura di Cagliari e alla vice-intendenza di Cagliari. Anche dopo la riforma operata a seguito della \"fusione perfetta\" della Sardegna al Piemonte, con la legge n. 807 del 12 agosto 1848 il Medio Campidano rimane compreso nella Provincia d'Iglesias, nella \"divisione\" di Cagliari (unitamente alle province di Cagliari e Isili).\nCon l'unit\u00e0 d'Italia e la legge Rattazzi n. 3702 del 23 ottobre 1859 la Sardegna fu suddivisa in sole due province, e il circondario di Iglesias (sede di sottoprefettura), di cui il Medio Campidano faceva parte, fu compreso nella Provincia di Cagliari. Nel 1927 sono stati soppressi i circondari.\nNegli anni novanta, con l'accantonamento dell'istituzione dell'Area Metropolitana di Cagliari (che avrebbe comportato l'automatico distacco della restante parte della Provincia di Cagliari) e la riorganizzazione di alcuni enti regionali, vengono creati, con sede a Sanluri, dei servizi decentrati per la parte settentrionale della provincia (tra cui l'ASL), che si aggiungono a quelli esistenti nelle \"aree-programma\" storiche che gi\u00e0 da diversi anni rivendicavano l'autonomia provinciale (Olbia-Tempio, l'Ogliastra e Carbonia-Iglesias). Si comincia cos\u00ec a delineare la prospettiva dell'istituzione di un ulteriore ambito di decentramento in questa regione, pur in assenza di un centro urbano di riferimento territoriale.\nNel 2001 la Regione Autonoma della Sardegna ha istituito la provincia del Medio Campidano, che \u00e8 divenuta operativa nel maggio del 2005, separandosi da quella di Cagliari.\nIn seguito alla legge regionale n. 9 del 2001 e successive integrazioni fu effettuata una nuova ripartizione del territorio della Regione Autonoma della Sardegna, che port\u00f2 il numero delle province da quattro a otto. Le modifiche hanno assunto piena operativit\u00e0 a partire dal maggio 2005, quando si sono svolte le elezioni per rinnovare tutti i consigli provinciali.\nLa Provincia del Medio Campidano fu costituita da 28 comuni, tutti provenienti dalla Provincia di Cagliari.\nIl 18 gennaio 2006 il consiglio provinciale, con la maggioranza dei 2/3, ha formalmente deciso che la provincia sarebbe stata dotata di doppio capoluogo: Sanluri (gi\u00e0 sede provvisoria) designata come sede della presidenza, della giunta e sede legale, mentre Villacidro (il comune pi\u00f9 popoloso della provincia) ospit\u00f2 il consiglio provinciale e le relative commissioni. Il Medio Campidano \u00e8 stato la seconda nuova provincia sarda a formalizzare la scelta dei capoluoghi, dopo quella di Carbonia-Iglesias (la scelta era stata appunto demandata, con legge regionale, ai consigli provinciali).\nIl Dipartimento Funzione Pubblica della Presidenza del Consiglio dei ministri e il Ministero dell'Economia, con circolare prot. 2006/189860, comunicarono di avere definito la sigla identificativa della provincia in VS (acronimo di Villacidro-Sanluri), modificando la sigla provvisoria (MD) originariamente assunta anche dalle Poste e dall'Agenzia delle Dogane.\nIn seguito ai referendum del 2012 in Sardegna e al progetto di abolizione o riforma delle province in Sardegna approvato dal Consiglio Regionale il 24 maggio 2012, aveva avvio l'iter di dismissione dell'ente, che con la legge regionale n. 15 del 28 giugno 2013 veniva commissariato a partire dal 1\u00ba luglio 2013. Con l'approvazione della legge regionale n. 2 del 4 febbraio 2016 veniva ufficialmente stabilita la fine dell'ente, concretizzatasi il 20 aprile successivo col passaggio del territorio amministrato dall'ente alla provincia del Sud Sardegna.\nUna nuova riforma della suddivisione provinciale sarda del 2021 tuttavia ripristinava di fatto lo schema territoriale pre-2016, reistituendo tra le altre la provincia del Medio Campidano a partire dal 16 aprile 2021.\nAmministrazione.\nNegli undici anni in cui fu attiva la provincia \u00e8 stata amministrata da un unico presidente eletto dalla popolazione locale (Fulvio Tocco, eletto per due mandati), prima dell'avvio della dismissione della provincia che fu retta negli ultimi anni da commissari di nomina regionale:\nComuni.\nI comuni assegnati a questa provincia dalla legge regionale n\u00b0 9 del 12 luglio 2001 furono ventotto: Arbus, Barumini, Collinas, Furtei, Genuri, Gesturi, Gonnosfanadiga, Guspini, Las Plassas, Lunamatrona, Pabillonis, Pauli Arbarei, Samassi, San Gavino Monreale, Sanluri, Sardara, Segariu, Serramanna, Serrenti, Setzu, Siddi, Tuili, Turri, Ussaramanna, Villacidro, Villamar, Villanovaforru, Villanovafranca, tutti compresi in precedenza nella Provincia di Cagliari. Lo scorporo da quest'ultima \u00e8 avvenuto con le elezioni del 2005, quando la nuova provincia \u00e8 diventata operativa.\nCon il ripristino della provincia nel 2021 furono inizialmente ricompresi nell'ente gli stessi comuni sopraccitati."}
{"id": "3359", "revid": "161374", "url": "https://it.wikipedia.org/wiki?curid=3359", "title": "Pietro Perugino", "text": ""}
{"id": "3361", "revid": "223320", "url": "https://it.wikipedia.org/wiki?curid=3361", "title": "Il Perugino", "text": ""}
{"id": "3363", "revid": "1573940", "url": "https://it.wikipedia.org/wiki?curid=3363", "title": "Puffinus", "text": "Puffinus \u00e8 un genere di uccelli marini della famiglia Procellariidae.\nTassonomia.\nComprende le seguenti specie:\nSinonimi.\nIn passato venivano attribuite al genere \"Puffinus\" anche le seguenti specie:"}
{"id": "3364", "revid": "1573940", "url": "https://it.wikipedia.org/wiki?curid=3364", "title": "Procellariiformes", "text": "I Procellariformi (\"Procellariiformes\" ) sono un ordine di uccelli marini.\nTassonomia.\nL'ordine comprende 147 specie in 4 famiglie:"}
{"id": "3365", "revid": "1573940", "url": "https://it.wikipedia.org/wiki?curid=3365", "title": "Procellariidae", "text": "I Procellaridi (Procellariidae ) sono una famiglia di uccelli marini dell'ordine Procellariiformes.\nBiologia.\nNidificano su pareti rocciose o in cavit\u00e0. Salvo nel periodo di nidificazione, rimangono sempre sul mare.\nTassonomia.\nLa famiglia comprende 99 specie:"}
{"id": "3366", "revid": "125980071", "url": "https://it.wikipedia.org/wiki?curid=3366", "title": "Python", "text": "Python \u00e8 un linguaggio di programmazione di \"alto livello\", orientato a oggetti, adatto, tra gli altri usi, a sviluppare applicazioni distribuite, scripting, computazione numerica e system testing.\nIdeato da Guido van Rossum all'inizio degli anni novanta, il nome fu scelto per la passione dello stesso inventore verso i Monty Python e per la loro serie televisiva \"Monty Python's Flying Circus\" ed \u00e8 spesso paragonato a Ruby, Tcl, Perl, JavaScript, Visual Basic o Scheme.\nSpesso viene anche studiato tra i primi linguaggi per la sua somiglianza a uno pseudo-codice e di frequente viene usato per simulare la creazione di software grazie alla flessibilit\u00e0 di sperimentazione consentita da Python, che permette al programmatore di organizzare le idee durante lo sviluppo, come per esempio il creare un gioco tramite Pygame oppure il back-end di un sito web tramite Flask o Django. \nPython dispone anche di una sezione grafica, il modulo Python Turtle Graphics, che permette di applicare le righe di codici alla grafica.\nDescrizione.\n\u00c8 un linguaggio multi-paradigma che ha tra i principali obiettivi: dinamicit\u00e0, semplicit\u00e0 e flessibilit\u00e0. Supporta il paradigma object oriented, la programmazione strutturata e molte caratteristiche di programmazione funzionale e riflessione.\nLe caratteristiche pi\u00f9 immediatamente riconoscibili di Python sono le variabili non tipizzate e l'uso dell'indentazione per la sintassi delle specifiche, al posto delle pi\u00f9 comuni parentesi.\nAltre caratteristiche distintive sono l'overloading di operatori e funzioni tramite delegati, la presenza di un ricco assortimento di tipi e funzioni di base e librerie standard, sintassi avanzate quali \"slicing\" e \"list comprehension\".\nIl controllo dei tipi \u00e8 forte (\"strong typing\") e viene eseguito in runtime (\"dynamic typing\"): una variabile \u00e8 un contenitore a cui viene associata un'etichetta (il nome) che pu\u00f2 essere associata a diversi contenitori anche di tipo diverso durante il suo tempo di vita. Fa parte di Python un sistema garbage collector per liberazione e recupero automatico della memoria di lavoro.\nPython ha qualche somiglianza con Perl, ma i suoi progettisti hanno scelto una sintassi pi\u00f9 essenziale e uniforme con l'obiettivo di migliorare la leggibilit\u00e0 del codice. Analogamente a Perl \u00e8 classificato spesso come linguaggio di scripting, ma pur essendo utile per scrivere script di sistema, in alternativa per esempio a bash, la grande quantit\u00e0 di librerie disponibili e la facilit\u00e0 con cui il linguaggio permette di scrivere software modulare favoriscono anche lo sviluppo di applicazioni molto complesse.\nAltre caratteristiche.\nSebbene Python venga in genere considerato un linguaggio interpretato, in realt\u00e0 il codice sorgente non viene convertito direttamente in linguaggio macchina. Infatti passa prima da una fase di pre-compilazione in bytecode, che viene quasi sempre riutilizzato dopo la prima esecuzione del programma, evitando cos\u00ec di reinterpretare ogni volta il sorgente e migliorando le prestazioni. Inoltre \u00e8 possibile distribuire programmi Python direttamente in bytecode, saltando totalmente la fase di interpretazione da parte dell'utilizzatore finale e ottenendo programmi Python a sorgente chiuso.\nCome il linguaggio Lisp e a differenza del Perl, l'interprete Python supporta anche un modo d'uso interattivo (REPL) attraverso cui \u00e8 possibile inserire codice direttamente da un terminale, visualizzando immediatamente il risultato.\nInoltre l'interprete Python \u00e8 contenuto nella libreria standard, perci\u00f2 come in molti altri linguaggi interpretati \u00e8 possibile far valutare stringhe arbitrarie nel contesto corrente. \u00c8 possibile passare all'interprete anche un contesto completamente diverso, sotto forma di liste che contengono l'elenco dei simboli definiti.\nPython dispone anche di un framework per lo unit testing che supporta lo sviluppo di test unitari automatici.\nPrestazioni.\nSe paragonato ai linguaggi compilati \"statically typed\", come ad esempio il C, la velocit\u00e0 di esecuzione non \u00e8 uno dei punti di forza di Python, specie nel calcolo matematico. Inoltre, il programma si basa unicamente su un core, ed il multi-threading \u00e8 presente al solo livello astratto. Esisteva un'estensione, Psyco, il cui sviluppo \u00e8 terminato nel 2012, che era una sorta di compilatore JIT, in grado di velocizzare in modo notevole alcuni tipi di codice, specialmente l'implementazione di algoritmi, a scapito dell'aumento di memoria utilizzata. Un progetto attuale e attivamente sviluppato per migliorare le prestazioni del codice Python grazie a un compilatore JIT \u00e8 PyPy.\nPython permette di aggirare in modo facile l'ostacolo delle performance pure: \u00e8 infatti relativamente semplice scrivere un'estensione in C o C++ e poi utilizzarla all'interno di Python, sfruttando cos\u00ec l'elevata velocit\u00e0 di un linguaggio compilato solo nelle parti in cui effettivamente serve e sfruttando invece la potenza e versatilit\u00e0 di Python per tutto il resto del software.\nAltre implementazioni.\nSono attualmente disponibili le seguenti implementazioni di Python:\nTipi di dati e strutture.\nEssendo Python a tipizzazione dinamica, tutte le variabili sono, in realt\u00e0, puntatori a oggetto. Per esempio, se a una variabile \u00e8 assegnato un valore numerico intero, subito dopo pu\u00f2 essere assegnata una stringa o una lista. Gli oggetti sono invece dotati di tipo.\nPython prevede un moderato controllo dei tipi al momento dell'esecuzione, ovvero runtime. I tipi numerici godono di conversione implicita perci\u00f2 \u00e8 possibile, per esempio, moltiplicare un numero complesso per un intero. Non esiste invece conversione implicita tra numeri e stringhe alfanumeriche; perci\u00f2 un numero \u00e8 un argomento non valido per le operazioni su stringhe, a differenza di quanto avviene per esempio in linguaggio PHP.\nPython dispone di vari modelli/librerie da utilizzare per fornire funzionalit\u00e0 senza dovere scrivere codice, come per esempio il modulo \"turtle graphics\" (per disegnare), \"copy\" (per creare copie di oggetti), \"random\" (per generare numeri casuali), \"sys\" (per interagire da riga di comandi con l'interprete) e \"time\" (per operare con unit\u00e0 di tempo e date).\nPython mette a disposizione un gran numero di tipi base, essenzialmente numerici e contenitori. Caratteristica distintiva \u00e8 il supporto nativo, oltre che ai classici tipi quali interi, floating point (numeri con virgola mobile) e stringhe alfanumeriche, anche a tipi pi\u00f9 evoluti quali interi a grandezza arbitraria, numeri complessi, \"liste\", \"insiemi e\" \"dizionari\". Non \u00e8 invece previsto un tipo specifico per i caratteri.\nMolti altri tipi sono importabili da librerie standard e nuovi tipi possono essere creati attraverso le \"classi\".\nTurtle Graphics.\nIl modulo turtle, come le altre librerie, \u00e8 importabile con l'apposita funzione \"Import,\" scrivendo nel codice sorgente:\nimport turtle\nfrom turtle import Turtle, Screen\nI comandi scritti sopra rendono disponibili gli oggetti Turtle e Screen, le cui funzioni possono essere assegnate a degli oggetti veri e propri come di seguito:\nfrom turtle import Turtle, Screen #cos\u00ec si importano una turtle (la penna di python) e il rispettivo schermo.\nSfondo = Screen() #cos\u00ec si assegna a Sfondo ogni funzione e propriet\u00e0 di Screen.\nPenna = Turtle() #questa sar\u00e0 la Penna.\nTutte le funzioni dello sfondo e della penna possono essere usate richiamandole come nel codice sotto:\nPenna.circle(5) #ad esempio la funzione circle creer\u00e0 un cerchio che abbia come raggio il valore tra parentesi\nSfondo.setcolor(\"orange\") #utilizzando il nome del colore desiderato\nSfondo.setcolor(\"FFFFFF\") #o scrivendo in RGB esadecimale il colore in questione\nTipi numerici.\nI tipi interi (codice_1) e floating point (codice_2) hanno una dimensione dipendente dall'hardware e dall'implementazione dell'interprete, in genere 32 e 64 bit. Sono previsti, in modo nativo, numeri interi arbitrariamente grandi (codice_3, che diventano l'opzione di default per gli interi a partire da Python 3.0) e numeri complessi (codice_4).\nPython prevede tutti i principali operatori logici e aritmetici fra numeri, compreso l'elevamento a potenza. Il tipo booleano (codice_5) appartiene anch'esso alla categoria dei numeri.\nDalla versione 2.4 di Python sono disponibili come libreria anche i numeri decimali (codice_6), ossia numeri in virgola mobile con precisione illimitata, come quelli disponibili in REXX o in Cobol, che non soffrono di problemi di arrotondamento e stabilit\u00e0 tipici dei numeri floating point classici.\nContenitori.\nPython considera in generale come \"contenitori\" gli oggetti che prevedono la possibilit\u00e0 di iterare su un insieme di elementi, perci\u00f2 utilizzabili all'interno di contesti quali il ciclo codice_7 e funzioni quali somma, ricerca e ordinamento. I contenitori in genere permettono di contenere dati di tipo eterogeneo.\nPer quanto riguarda i contenitori standard propriamente detti, sono classificabili come \"sequenze\", \"insiemi\" e \"dizionari\". I contenitori seguono una filosofia comune e condividono gran parte dei metodi.\nLe \"sequenze\" sono contenitori ordinati, che condividono metodi basati sull'ordinamento, l'indicizzazione intera e la creazione di sottosequenze tramite \"slicing\".\nLe \"liste\" (codice_8) sono sequenze estendibili, mentre le tuple (codice_9) sono sequenze immutabili. Anche le stringhe alfanumeriche (codice_10 e codice_11) sono considerate sequenze. A partire da Python 3.0, i tipi codice_10 e codice_11 sono unificati e compare il tipo codice_14, equivalente grosso modo a una stringa binaria.\nSono previste tutte le operazioni classiche sulle stringhe come concatenamento, formattazione, ricerca, sostituzione e cos\u00ec via. Le stringhe in Python sono sequenze immutabili, cosicch\u00e9 qualsiasi operazione che in qualche modo potrebbe alterare una stringa, per esempio la sostituzione di un carattere, restituisce in effetti una nuova stringa, come avviene in Java e in C#.\nAltri contenitori sono i \"dizionari\" (codice_15), conosciuti in altri contesti con il nome di hash table oppure array associativi. Esiste una sintassi per la creazione di dizionari, i cui elementi sono specificati da una coppia di dati separati da due punti ':'. Il primo elemento della coppia rappresenta l'indice, detto \"chiave\", e il secondo \u00e8 il suo valore corrispondente. Infatti ogni elemento di un dizionario \u00e8 detto anche \"coppia chiave-valore\".\nLe chiavi in un dizionario sono immutabili, mentre il valore corrispondente a ciascuna chiave \u00e8 alterabile tramite un'assegnazione. La seguente istruzione modifica il valore corrispondente a \"wikipedia\", portandolo a 4500: diz['wikipedia'] = 4500\nA partire dalla versione 2.7 di Python sono supportati anche gli insiemi (codice_21 e codice_22), ovvero insiemi non ordinati di oggetti \"hashable\".\nOrganizzazione a oggetti.\nIl sistema dei tipi Python \u00e8 ben integrato con il sistema delle classi. Anche se i tipi base non sono formalmente classi, come per esempio in C#, una classe pu\u00f2 comunque ereditare da essi. In questo modo \u00e8 possibile estendere stringhe, dizionari e perfino gli interi. \u00c8 inoltre supportata l'ereditariet\u00e0 multipla.\nVengono supportate anche funzionalit\u00e0 estensive di introspezione sui tipi e sulle classi. I tipi e le classi sono a loro volta oggetti che possono essere esplorati e confrontati. Gli attributi sono gestiti in un dizionario.\nSintassi.\nPython \u00e8 stato progettato in modo da risultare facilmente leggibile e scrivibile. Visivamente si presenta in modo lineare e pulito, con pochi costrutti sintattici rispetto ad altri linguaggi strutturati come per esempio C, Perl o Pascal.\nPer esempio, Python ha solo due forme di ciclo: codice_7 che itera sugli elementi di una lista o su un iteratore (equivalente al \"foreach\" di Perl o PHP) e codice_24 che cicla fintanto che l'espressione booleana specificata risulter\u00e0 vera. In sostanza manca dei cicli in stile C codice_7, codice_26 codice_24 e codice_28, ma tutti questi possono essere espressi con dei semplici equivalenti. Allo stesso modo ha solamente il costrutto codice_29 codice_30 per le scelte condizionate, ma non possiede n\u00e9 codice_31 n\u00e9 codice_32.\nIndentazione.\nUn aspetto inusuale del Python \u00e8 il metodo che usa per delimitare i blocchi di programma, che lo rende unico fra i linguaggi pi\u00f9 diffusi.\nNei linguaggi derivati dall'ALGOL come Pascal, C e Perl, i blocchi di codice sono indicati con parentesi oppure con parole chiave; per esempio il C e il Perl usano { } mentre il Pascal usa codice_33 e codice_34. In questi linguaggi \u00e8 solo una pura convenzione degli sviluppatori indentare (ovvero \"fare rientrare\" dal margine sinistro della pagina) il codice sorgente interno a un blocco per migliorarne la leggibilit\u00e0 e chiarire la struttura del flusso di esecuzione.\nInvece Python deriva il suo sistema di indentazione dal meno noto linguaggio di programmazione Occam: invece di usare parentesi o parole chiave, usa l\"'indentazione\" stessa per indicare i blocchi nidificati in congiunzione col carattere \"due punti\" (:). In Python si possono usare sia una tabulazione sia un numero arbitrario di spazi, purch\u00e9 ovviamente siano usati in modo congruente con la sintassi del linguaggio. L'esempio che segue chiarisce questo aspetto, mostrando la versione in C e in Python di funzioni per il calcolo del fattoriale di un numero intero.\n\"Fattoriale in C:\"\nint fattoriale(int x) {\n if (x == 0) \n return 1;\n else \n return x * fattoriale(x-1);\n\"Fattoriale in Python:\"\ndef fattoriale(x):\n if x == 0:\n return 1\n else:\n return x * fattoriale(x-1)\n \nAll'inizio questo modo di indicare i blocchi e esprimere la sintassi pu\u00f2 confondere le idee a chi viene da altri linguaggi, ma poi si rivela molto vantaggioso, perch\u00e9 risulta conciso e obbliga a scrivere sorgenti indentati correttamente, aumentando cos\u00ec la leggibilit\u00e0 del codice.\nLo svantaggio \u00e8 che la gestione degli spazi e dei caratteri di tabulazione pu\u00f2 essere diversa da un editor di testo all'altro, il che costringe a prestare bene attenzione nell'indentare il codice oppure ad affidarsi alle funzioni di indentazione automatica ormai presenti nella maggior parte degli editor di programmi. Pu\u00f2 anche capitare di lavorare con editor di codice sorgente diversi, su vari computer, e ritrovarsi cos\u00ec con codice sorgente che usa in modo misto tabulazioni e spazi, accorgendosi dell'errore solo in fase di esecuzione.\nPython permette anche alcune scorciatoie per scrivere codice \"pi\u00f9\" sulla stessa riga. Se i due punti (:) danno il via a un blocco indentato di una sola riga: la possiamo spostare a seguito di uno spazio dopo. \nif b &gt; a: print(\"b is greater than a\")\nSebbene decisamente poco apprezzabile per i puristi del linguaggio Python, \u00e8 comunque possibile usare il \"punto e virgola\" (;) come in grande parte dei linguaggi di programmazione per indicare che un'istruzione \u00e8 conclusa, e cominciarne un'altra sulla stessa riga.\na = b + 10; print(\"Hello world\"); b = 243 - 23;\nProgrammazione funzionale e sintassi avanzate.\nUn altro punto di forza di Python \u00e8 la disponibilit\u00e0 di elementi che facilitano la programmazione funzionale. Le funzioni sono considerate degli oggetti e sono dunque utilizzabili alla stregua di qualsiasi altro oggetto, ad esempio inserendole in collezioni o utilizzandole direttamente come parametri per altre funzioni. Gli elementi di programmazione funzionale, insieme a costrutti specifici per la manipolazione di contenitori, rendono ancora pi\u00f9 comodo operare con liste o altri tipi contenitore.\nGli \"slicing\" sono un costrutto simile all'indicizzazione in grado di ottenere sottosequenze specificando gli indici di inizio, di fine, e lo 'step'.\nnumeri = [1, 2, 3, 4, 5]\nnumeri_pari = numeri[1::2] # esempio di slicing\nLa \"list comprehension\" \u00e8 un costrutto preso dal linguaggio funzionale Haskell e consente il \"riempimento\" di una lista - usando una sintassi apposita - come possiamo vedere nel seguente esempio in cui vengono calcolate le prime cinque potenze di due:\nnumeri = [1, 2, 3, 4, 5]\npotenze_di_due = [2 ** n for n in numeri] # esempio di list comprehension\nI \"generatori\" sono invece dei particolari oggetti in grado di costruire delle collezioni in maniera dinamica, utili per aumentare l'efficienza in particolare presenza di iterazioni su un gran numero di elementi. Le \"generator expression\", simili alle list comprehension, sono uno strumento rapido ed efficace per creare generatori. La parola chiave \"yield\" permette di creare generatori con una sintassi del tutto simile a quella di una funzione.\nPassiamo a qualche esempio; \"generator expression\":\nnumeri = [1, 2, 3, 4, 5]\npotenze_di_due = (2 ** n for n in numeri) # generatore\nOppure, per avere un maggiore controllo, come una normale funzione, possiamo usare la parola chiave \"yield\" al posto di \"return\", per trasformare la nostra funzione in un generatore. In questo modo la funzione 'salva' il suo stato, per poi riprendere l'esecuzione del codice quando viene richiamato il valore dello \"yield\" successivo.\nnumeri = [1, 2, 3, 4, 5]\ndef potenza_di_due(numeri):\n for n in numeri:\n yield 2 ** n\ngen = potenza_di_due(numeri)\nL'uso \u00e8 identico. Si chiama la funzione next che restituisce un nuovo valore ogni volta, riprendendo l'esecuzione del codice dalla parola chiave \"yield\". Quando i valori sono finiti, viene sollevata un'eccezione \"StopIterationError\". In ogni caso, non \u00e8 l'unico modo di interagire con i generatori, e si pu\u00f2 risalire ai data passati allo yeld della funzione in questo modo:\ngen = (2 ** n for n in range(1, 6))\nfor x in gen:\n print(x)\nPer creare una lista da un generatore, si usa semplicemente la chiamata list(gen):\ngen = (2 ** n for n in range(1, 6))\nprint(list(gen))\nI generatori sono preferiti alle liste in quanto non occupano memoria, dato che i valori sono semplicemente calcolati di volta in volta e non permangono in memoria. Per questo \u00e8 consigliabile usare, per esempio, \"xrange\" (che \u00e8 un generatore) al posto di \"range\" (che restituisce una lista) con numeri molto grandi, per garantire una maggiore velocit\u00e0\n\u00c8 anche possibile scrivere espressioni if...else su una sola riga, cosa che risulta utile in combinazione con le lambda (vedi sotto).\nimport random\nl = [1, 2]\na = random.choice(l)\nprint('Giusto!' if a == 1 else 'Sbagliato!')\nDal momento che Python permette di avere funzioni come argomenti, \u00e8 anche possibile avere costrutti funzionali pi\u00f9 sottili, come ad esempio la continuazione..\nIn Python esiste la parola chiave codice_35, particolarmente utile in contesti dove \u00e8 necessario svolgere piccole operazioni che probabilmente saranno effettuate solo in quella zona del codice:\n\u00bb&gt; l = [1, 2,3,4,5] # oppure range(1,6)\n\u00bb&gt; print(map(lambda x: x + 10, l))\n[11, 12, 13, 14, 15]\nQuesto uso di map per\u00f2 \u00e8 contestato e si preferisce usare le list-comprehension:\n\u00bb&gt; l = [1, 2, 3, 4, 5] # oppure range(1,6)\n\u00bb&gt; print([x + 10 for x in l])\n[11, 12, 13, 14, 15]\nTuttavia i blocchi codice_35 possono contenere solo espressioni, non statement. Non sono quindi il modo pi\u00f9 generale per restituire una funzione. Si pu\u00f2 usare invece la seguente tecnica che restituisce una funzione il cui nome \u00e8 definito in uno scope locale, ovvero una closure:\ndef multiple_adder(x, y):\n def adder(z):\n return z + x + y\n return(x + y + adder(x + y)) # sarebbe (x + y) * 3\nDecoratori.\nUn \"decoratore\" \u00e8 qualsiasi oggetto di Python invocabile usato per aggiungere codice all'inizio o al termine di una funzione, un metodo o una definizione di classe, senza modificarne internamente il codice. Un decoratore \u00e8 passato all'oggetto e ritorna l'oggetto modificato.\nI decoratori sono ispirati in parte dalla notazione Java, hanno una sintassi simile e considerati zucchero sintattico. Usano codice_37 come parola chiave:\n@viking_chorus\ndef menu_item():\n print(\"spam\")\nI decoratori possono essere a catena posizionandone diversi in linee adiacenti:\n@invincible\n@favorite_color(\"Blue\")\ndef black_knight():\n pass\ned \u00e8 equivalente a:\ndef black_knight():\n pass\nblack_knight = invincible(favorite_color(\"Blue\")(black_knight))\nLa struttura standard del decoratore \u00e8:\ndef favorite_color(color):\n def decorator(func):\n def wrapper():\n print(color)\n func()\n return wrapper\n return decorator\nCommenti.\nAnalogamente ad altri linguaggi di programmazione, in Python \u00e8 possibile lasciare dei commenti nelle righe di codice per comprendere meglio ci\u00f2 che accade eseguendo il programma. In Python i commenti (gi\u00e0 a partire dalle primissime versioni del linguaggio di programmazione) si introducono con il simbolo \"#\" per non alterare il codice.\nprint(\"qualcosa a caso\") #questo programma stampa \"qualcosa a caso\" ignorando tutto ci\u00f2 che viene scritto dopo il simbolo \"#\"\nprint(\"andando a caporiga l'effetto del cancelletto sparisce e il codice ha effetto sul programma\")\nGestione delle eccezioni.\nPython supporta e usa estesamente la gestione delle eccezioni come mezzo per segnalare e controllare eventuali condizioni di errore, incluse le eccezioni generate dagli errori di sintassi.\nLe eccezioni permettono un controllo degli errori pi\u00f9 conciso e affidabile rispetto a molti altri modi possibili usati in genere per segnalare errori o situazioni anomale. Le eccezioni sono thread-safe; non sovraccaricano il codice sorgente come fanno invece i controlli sui valori di errore restituiti e possono facilmente propagarsi verso l'alto nello stack delle chiamate a funzione quando un errore deve essere segnalato a un livello pi\u00f9 alto del programma.\nCon la gestione delle eccezioni i controlli preventivi sono sostituiti da un pi\u00f9 agevole meccanismo che permette di eseguire direttamente l'azione desiderata e catturare separatamente le eventuali eccezioni che si possono verificare. Oltre che per la gestione degli errori, in alcune occasioni le eccezioni sono usate in Python anche per il controllo di flusso: ad esempio l'operazione di iterazione, e di conseguenza il ciclo codice_38 \u00e8 basata su una segnalazione tramite eccezione.\nLibreria standard.\nPython ha una vasta libreria standard, il che lo rende adatto a molti impieghi. Oltre ai moduli della libreria standard se ne possono aggiungere altri scritti in C oppure Python per soddisfare le proprie esigenze particolari. Tra i moduli gi\u00e0 disponibili ve ne sono per scrivere applicazioni web: sono supportati MIME, HTTP e tutti gli altri standard Internet. Sono anche disponibili moduli per creare applicazioni con interfaccia grafica, per connettersi a database relazionali, per usare le espressioni regolari.\nLa libreria standard \u00e8 uno dei punti forti di Python. Infatti essa \u00e8 compatibile con tutte le piattaforme, a eccezione di poche funzioni, segnalate chiaramente nella documentazione come specifiche di una piattaforma particolare.\nEsempi di programma.\nHello, world!\nIl seguente esempio di programma Python (versione 3.0) stampa il testo \"Hello, world!\":\nprint(\"Hello, world!\")\nIl seguente \u00e8 lo stesso programma funzionante con la versione 2.7 o precedenti:\nprint \"Hello, world!\"\nRGB binario, RGB esadecimale.\nIl seguente esempio di programma Python (versione 3.8.5) converte con i dovuti passaggi delle percentuali di rosso, verde e blu, un input in un colore codificato in RGB:\ndef RGB_bin():\n import string\n percentage1 = input(\"red (%dex): \")\n percentage2 = input(\"green (%dex): \")\n percentage3 = input(\"blue (%dex): \")\n print(\"Coding in RGB a color with \" + str(percentage1) + \"% of red, \" + str(percentage2) + \"% of green and \" + str(percentage3) + \"% of blue...\")\n print(str(percentage1) + \" : 100 = X : 256, so X = \" + str(percentage1) + \" * 256 / 100.\" )\n X = float(int(percentage1) * 256 /100)\n print(str(percentage2) + \" : 100 = Y : 256, so Y = \" + str(percentage2) + \" * 256 / 100.\")\n Y = float(int(percentage2) * 256 /100)\n print(str(percentage3) + \" : 100 = Z : 256, so Z = \" + str(percentage3) + \" * 256 / 100.\")\n Z = float(int(percentage3) * 256 /100)\n X = bin(int(X))\n Y = bin(int(Y))\n Z = bin(int(Z))\n binary_colour = (str(X) + \" \" + str(Y) + \" \" + str(Z))\n print(\"Colour coded by binary digits: \" + str(binary_colour[2:]))\ndef RGB_hex():\n percentage1 = input(\"red (%dex): \")\n percentage2 = input(\"green (%dex): \")\n percentage3 = input(\"blue (%dex): \")\n print(\"Coding in RGB a color with \" + str(percentage1) + \"% of red, \" + str(percentage2) + \"% of green and \" + str(percentage3) + \"% of blue...\")\n print(str(percentage1) + \" : 100 = X : 256, so X = \" + str(percentage1) + \" * 256 / 100.\" )\n R = float(int(percentage1) * 256 /100)\n print(str(percentage2) + \" : 100 = Y : 256, so Y = \" + str(percentage2) + \" * 256 / 100.\")\n G = float(int(percentage2) * 256 /100)\n print(str(percentage3) + \" : 100 = Z : 256, so Z = \" + str(percentage3) + \" * 256 / 100.\")\n B = float(int(percentage3) * 256 /100)\n R = hex(int(R))\n G = hex(int(G))\n B = hex(int(B))\n hexadecimal_colour = (str(R) + \" \" + str(G) + \" \" + str(B))\n print(\"Colour coded by hexadecimal digits: \" + str(hexadecimal_colour[2:5]) + str(hexadecimal_colour[7:10]) + str(hexadecimal_colour[12:14]))\nL'output del codice sorgente sopra \u00e8 il seguente:\n= RESTART: D:\\Python\\Python\\Python38-32\\Python3.8.5 dal pc\\RGB.py.\n\u00bb&gt; RGB_bin()\nred (%dex): 30\ngreen (%dex): 40\nblue (%dex): 20\nCoding in RGB a color with 30% of red, 40% of green and 20% of blue...\n30 : 100 = X : 256, so X = 30 * 256 / 100.\n40 : 100 = Y : 256, so Y = 40 * 256 / 100.\n20 : 100 = Z : 256, so Z = 20 * 256 / 100.\nColour coded by binary digits: 1001100 0b1100110 0b110011\nDefinizione di una classe.\nIn Python \u00e8 possibile creare classi attraverso un'istruzione specifica (codice_39) che rappresenta l'alternativa pi\u00f9 semplice, ma non esclusiva, per definire nuovi tipi di dato. Caratteristiche particolari in Python sono la possibilit\u00e0 di eredit\u00e0 multipla, la definizione di attributi tramite inizializzazione e non tramite dichiarazione, la dichiarazione esplicita del parametro riflessivo nei metodi d'istanza e l'overloading di funzioni e operatori.\nIl parametro riflessivo \u00e8 per convenzione chiamato 'self', ma il linguaggio non impone alcuna restrizione in merito alla scelta. Nessuna restrizione \u00e8 posta anche alla definizione degli attributi: gli attributi esistono dal momento in cui vengono assegnati e l'assegnazione pu\u00f2 avvenire al momento della costruzione (metodo codice_40, da preferire) oppure all'interno di altri metodi. Inoltre gli attributi possono essere aggiunti esternamente alla classe o direttamente a un oggetto.\nPython fa distinzione tra metodi d'istanza, di classe o statici. Gli attributi possono essere invece d'istanza o di classe. Il supporto all'information hiding \u00e8 parziale, ma integrato dallo strumento delle \"property\" che permettono di definire degli attributi virtuali con le caratteristiche di accesso volute.\nInoltre sono previsti dei metodi \"speciali\" associati a operatori e funzioni di built-in. Ad esempio, ridefinendo il metodo codice_41 si ridefinisce l'operatore di addizione quando il primo operando sia del tipo definito, mentre codice_42 ridefinisce la conversione a stringa. Non \u00e8 invece permesso l'overloading dei metodi. Attraverso l'uso della riflessione e delle metaclassi \u00e8 inoltre possibile personalizzare ulteriormente la definizione delle classi.\nAd esempio una classe Persona, avente solo un semplice costruttore e un metodo che restituisce il nome completo. \u00c8 caldamente consigliato creare solo classi \"new style\", ovvero classi che ereditano (direttamente o indirettamente) da object.\nA partire da Python 3.6, \u00e8 possibile utilizzare una nuova funzione chiamata \"f-strings\". Anteponendo la lettera \"f\" prima delle virgolette che aprono la dichiarazione di una stringa, questa funzione viene attivata. Grazie a essa \u00e8 possibile includere variabili all'interno di una stringa inserendo il loro nome tra parentesi graffe. In questo modo rendiamo il codice molto pi\u00f9 leggibile senza dover utilizzare una serie di + per concatenare variabili e stringhe vuote. Inoltre, nel caso in cui volessimo includere una variabile o un oggetto non di tipo stringa, la conversione avverr\u00e0 in automatico, risparmiando l'eccezione TypeError.\nclass Persona(object):\n # Costruttore della classe\n def __init__(self, nome, cognome):\n self.nome = nome\n self.cognome = cognome\n def nome_completo(self):\n full = f'Sig. {self.cognome} {self.nome}'\n return full\npersona = Persona('Mario', 'Rossi')\nprint(persona.nome_completo())\nL'output presentato sar\u00e0 il seguente: codice_43"}
{"id": "3367", "revid": "1318658", "url": "https://it.wikipedia.org/wiki?curid=3367", "title": "Libero consorzio comunale di Enna", "text": "Il libero consorzio comunale di Enna \u00e8 un libero consorzio comunale di abitanti della Sicilia, con capoluogo Enna. \u00c8 subentrato nel 2015 alla soppressa provincia regionale di Enna.\nAl centro della regione e unica provincia della Sicilia senza sbocchi sul mare confina a nord con la citt\u00e0 metropolitana di Messina, ad ovest con la citt\u00e0 metropolitana di Palermo e il libero consorzio comunale di Caltanissetta, ad est con la citt\u00e0 metropolitana di Catania e a sud ancora con Caltanissetta e Catania.\nInsiste sul territorio, a Piazza Armerina, l'importante sito archeologico della Villa romana del Casale, dal 1997 Patrimonio dell'Umanit\u00e0 dell'UNESCO.\nStoria.\nDal neolitico alle radici sicane e sicule.\nIstituita lo scorso secolo, la provincia di Enna ha origini ben pi\u00f9 remote: il territorio provinciale, infatti, ebbe una grande unit\u00e0 sin dai tempi pi\u00f9 antichi, allorquando gi\u00e0 si identificava come un'area di comuni interessi ed influenza. La storia di Enna, tra i centri sorti per primi, affonda radici nel Neolitico: nell'8000 a.C., infatti, era stata introdotta la coltivazione dell'ulivo nelle fertili colline attorno al lago di Pergusa, dove sorgevano villaggi con annesse necropoli, alcuni, come quello di \"Cozzo Matrice\", tuttora conservatisi. Anche la citt\u00e0 vera e propria conserva tracce di insediamenti preistorici, come quelli siti all'interno della \"Grotta della Guardiola\", la maggiore tra le necropoli arroccate sulle pendici del monte su cui sorge Enna. Ma furono i Sicani a popolare stabilmente la zona, dopo esser fuggiti dall'Etna a causa delle eruzioni ed aver fondato proprio nel futuro capoluogo la loro pi\u00f9 potente roccaforte militare. A questo popolo, che scelse Enna (chiamata \"En naan\") per rifugiarsi e difendersi dall'incalzare dei Siculi, si deve il culto di Cerere, nota tra i Greci altres\u00ec come Demetra, e la conseguente coltivazione del grano.\nMorgantina e l'ellenizzazione della provincia.\nPressappoco nello stesso periodo, si svilupp\u00f2 il pi\u00f9 importante insediamento della Sicilia interna: Morgantina presso Aidone, che quando fu fondata agli inizi del I millennio a.C., per opera dei cosiddetti Morgeti, guidati dal mitico re Morges, era ancora un piccolo villaggio indigeno. Alleatasi poi con Siracusa, Morgantina visse un grande sviluppo attestato dalla pi\u00f9 grande \"agor\u00e0\" che si possa trovare al di fuori della Grecia.\nMorgantina entrava cos\u00ec nell'area di influenza siceliota (V secolo a.C.), il che comport\u00f2 per la citt\u00e0 un periodo di grande prosperit\u00e0 e di rinascita commerciale e culturale, con un impulso forte ricevuto dalle attivit\u00e0 agricole. La citt\u00e0 batt\u00e9 moneta (esemplari custoditi al Museo Alessi di Enna) d'oro e d'argento. A partire dal 397 a.C. Morgantina entr\u00f2 nell'orbita dell'ellenistico Regno Siceliota, comprendente l'intera Sicilia orientale e con capitale Siracusa, prima sotto il regno di Dionigi I, poi sotto quello di Agatocle.\nIn seguito partecip\u00f2 alla congiura che abbatt\u00e9 l'oligarchia siracusana ma le fortune di Morgantina bruscamente declinarono in seguito alla sua scelta di allearsi con i Cartaginesi, che controllavano la estrema Sicilia occidentale, contro i Romani. Con la sconfitta dei primi non si pot\u00e9 evitare la distruzione della citt\u00e0, che all'epoca raggiungeva una grande fioritura economica, commerciale e culturale. La citt\u00e0 fu rasa al suolo dalle legioni di Roma e fu rinvenuta solo nel Novecento, in seguito a fruttuose campagne di scavi.\nI Romani: tra la prima guerra servile e lo splendore di Centuripe.\nCon la fine della Seconda guerra punica inizi\u00f2 la dominazione romana sulla Sicilia. Nel 135 a.C., grazie allo schiavo siriano Euno, scoppi\u00f2 la prima guerra servile: lo schiavo guid\u00f2 una rivolta che si estese in pochi anni a tutta la Sicilia, e riusc\u00ec a regnare per due anni su Henna (dove oggi in suo ricordo vi \u00e8 la statua presso il castello di Lombardia opera di Pietro Marzilla) e su tutta l'Isola. I romani attuarono una violentissima repressione e dalle fognature riuscirono a penetrare in cima ad Enna, catturando infine Euno ed il suo seguito e condannando tutti gli schiavi insorti superstiti alle battaglie alla crocifissione. Cicerone, visit\u00f2 la citt\u00e0 durante il periodo di governo del Pretore Gaio Licinio Verre che aveva fatto abuso della sua importantissima carica per depredare alcune tra le pi\u00f9 belle opere d'arte della citt\u00e0 stessa e delle altre polis siculo ellenizzate dell'area. L'avvocato romano port\u00f2 Verre in giudizio e lo sconfisse con le famosissime Verrine, atti di accusa che pervenutici quasi integri rappresentano un'importantissima fonte diretta per la conoscenza di Enna antica e della Sicilia romana tutta. La rinascita si ebbe in epoca imperiale con lo status di \"municipium\".\nOltre a Morgantina e al capoluogo, Agira fu senza dubbio un altro centro di rilievo. Fondato, secondo la leggenda, da Ercole nel corso di una delle sue 12 fatiche, ma con origini storiche assai antiche - gi\u00e0 risalenti alla preistoria - diede i natali a Diodoro Siculo.\nPiazza Armerina esisteva da secoli, sotto il nome \"Platea\" o \"Plutia\" o pi\u00f9 probabilmente di Palatia, proprio per la presenza nell'area della grandissima Villa del Casale, la pi\u00f9 splendida di Sicilia per i suoi mosaici, mentre Nicosia si fa risalire a tre citt\u00e0 del periodo romano: Erbita, Engio e Imach\u00e0ra. Senza dubbio tuttavia, nel periodo romano fu Centuripe il pi\u00f9 fiorente centro della provincia. Nata in et\u00e0 sicula col nome di \"Kentoripa\" ed ellenizzato nel V secolo a.C., Centuripe, nota anche per la curiosa forma di stella marina dell'abitato, abbarbicato su un'altura tentacolare, venne a patti con Roma, tra le prime citt\u00e0 in Sicilia, nel 263 a.C., guadagnandosi cos\u00ec la protezione dei romani. Sotto le ali di Roma, cui fu legata da \"cognatio\" (parentela), Centuripe prosper\u00f2 e si estese considerevolmente, e fu perci\u00f2 definita da Cicerone \"di gran lunga una delle citt\u00e0 pi\u00f9 grandi e ricche dell'intera Sicilia\". Riusc\u00ec ad avere un console, sotto l'impero di Adriano, e a sviluppare prima un'originale arte ceramica, e poi imponenti vestigia monumentali.\nTarda antichit\u00e0 e Alto Medioevo.\nDopo la caduta dell'Impero romano d'Occidente, di cui faceva parte la Provincia di Sicilia, e la breve parentesi gota, nel 535 i bizantini riconquistarono la Sicilia e con essa Henna. A partire dal VI VII secolo, soprattutto per paura delle sempre pi\u00f9 frequenti incursioni arabe, fecero della citt\u00e0 un importante centro militare apportando cos\u00ec una rinascita all\"Ombilicus Siciliae\" restituendole l'antico ruolo perso con l'invasione romana, e vi impiantano un'amministrazione territoriale. Queste scelte faranno della Enna siculo-bizantina, come testimoniano diverse fonti sia bizantine che arabe pi\u00f9 tarde, tra le quali Edrisi, una delle pi\u00f9 grandi e ricche citt\u00e0 siciliane.\nLa citt\u00e0 venne chiamata Catrum Hennae, in ragione dell'importanza militare e gioc\u00f2 un ruolo importantissimo nella lunga e sfiancante guerra di conquista araba dell'isola.\nProprio qui, ad esempio, vene ucciso lo stratega Eufemio (che aveva di fatto costituito la Sicilia indipendente dall'Impero Bizantino proclamandosi re), attirato in un'imboscata da alcuni patrizi bizantini forse nella contrada detta di Papardura.\nLa conquista araba della Sicilia fece nascere molti nuovi centri in provincia, a partire da Calascibetta, nata nel IX secolo come accampamento militare, \"Qal\u02bfat Shibet\", creato sulla rocca antistante Henna per tentare l'assedio della roccaforte bizantina. La citt\u00e0 non resistette tuttavia all'ennesimo attacco, e uno scrittore siculo-arabo tramanda lo stupore dei conquistatori nel trovare ad Henna tanta prosperit\u00e0 e tanto fervore economico e culturale. Rinominato \"Qa\u1e63r Y\u0101n\u012b\", arabizzazione di \"Castrum Hennae\": \"Castello di Enna\", il capoluogo si arricch\u00ec di moschee e divenne una delle maggiori citt\u00e0 musulmane dell'Isola.\nFu infine sede di amministrazione di una Taifa, un'unit\u00e0 territoriale importante e quasi completamente autonoma sino ad avere un suo emiro.\nDai pochi documenti e dalle evidenze archeologiche presenti possiamo accertare una presenza cosmopolita con cristiani, ebrei, musulmani, ma anche slavi e forse berberi e persiani.\nAnche Nicosia si svilupp\u00f2 con gli arabi: posta alla confluenza dei tre Valli storici di Sicilia (Val di Mazara, Val Demone, Val di Noto).\nIl periodo tra l'XI e il XIII secolo.\nFinch\u00e9 nel 1087 il suo sovrano, l'emiro Hammudita Ibn Hamud, non cedette Castrogiovanni al Gran Conte Ruggero I di Sicilia, la citt\u00e0 da allora non verr\u00e0 mai infeudata e rimarr\u00e0 demaniale. Non di rado in essa saranno presenti i Regnanti della casa Altavilla Sovrani di Sicilia, Ruggero II, Guglielmo I e Guglielmo II. Enrico VI di Svevia, dopo avere sposato la regina Costanza d'Altavilla ed essersi insediato sul trono di Sicilia, instaur\u00f2 un breve ma violento regime di terrore che dur\u00f2 pochi anni a causa della sua prematura morte, il territorio cadde sotto la sua mala signoria. Tuttavia il figlio Federico II fu molto affezionato a Enna, allora Castrum Johannis e la sua corte di Palermo vide diversi notabili appartenenti al mondo della cultura ennese del tempo. Proprio tra il XII e il XIII secolo, l'ennese si arricch\u00ec di nuovi, importanti centri: tra questi spicca Piazza Armerina, rifondata da Ruggero I per essere poi nel 1161 rasa al suolo per volont\u00e0 di Guglielmo I di Sicilia a causa della sua rivolta contro il potere regio. Ripopolata con genti \"lombarde\" (in realt\u00e0 dell'attuale Piemonte), essa rifior\u00ec dalle sue rovine e nel corso dei secoli si tramut\u00f2 in una cittadina vivace ed attiva.\nAnche Enna, in quegli anni, rifioriva: venne ricostruito con 20 torri il castello di Lombardia d'impianto sicano e poi arabo, vi si riun\u00ec il Parlamento siciliano per volere di Federico II. Il sovrano sembra risiedette nella ottagona torre omonima che si fece innalzare quale centro di una vasta riserva di caccia che doveva estendersi sino al lago di Pergusa e pi\u00f9 oltre sino alle alture di Carangiaro, Gerace e Geracello \"Hieracellum\". Enna sotto Federico II, divenne la 17\u00aa citt\u00e0 demaniale di Sicilia, requisito che consent\u00ec una nuova sessione parlamentare nel Quattrocento. Federico II le concedette l'appellativo di Urbis Inexpugnabilis Hennae che campeggia tra gli artigli dell'aquila bicipite sveva, simbolo della citt\u00e0.\nDal Secolo XIV al 1926.\nTra il 1360 e il 1400, sotto il Regno di Trinacria, Castrogiovanni mantiene lo status di citt\u00e0 demaniale, conservando i privilegi acquisiti nei due secoli precedenti. Nel 1516, con l'avvento al potere di Carlo V, si verifica una depressione economica e culturale in tutta l'Isola, e nel territorio ennese, che tuttavia, vede crescere a dismisura la popolazione, grazie alle massicce immigrazioni provenienti dalle coste, saccheggiate dai predoni saraceni. Il Cinquecento \u00e8 comunque il secolo dell'arte per eccellenza; in quegli anni operarono grandi maestri come Antonello Gagini e a Nicosia giunge una tela del pittore spagnolo Diego Vel\u00e1zquez. Le carestie e le pestilenze del Seicento, al contrario, comportano un decremento demografico.\nNel secolo XVIII le sorti di Castrogiovanni e del territorio precipiteranno: verr\u00e0 condotta una campagna di ripopolamento dei terreni agricoli che svantagger\u00e0 molto la citt\u00e0 in favore della vicina Caltanissetta. Negli altri comuni invece, la popolazione tende a stabilizzarsi: Nicosia si attesta a 12.000 ab., mentre il capoluogo scende a 10.000. Vengono erette molte chiese (nel secolo ad Enna erano 133 con circa 400 sacerdoti) e avviata la costituzione di confraternite.\nCastrogiovanni nell'Ottocento migliorer\u00e0 economicamente in seguito all'intensa attivit\u00e0 estrattiva e conoscer\u00e0 un netto incremento demografico. Parteciper\u00e0 attivamente ai moti del 1848 e all'impresa dei Mille, sar\u00e0 visitata da Giuseppe Garibaldi, nel 1893 vi nascer\u00e0 il Fascio dei lavoratori. La ripresa della citt\u00e0 sar\u00e0 confermata dall'incremento demografico che, dall'Unit\u00e0 d'Italia al 1921 raddoppier\u00e0 in termini di popolazione, passando da oltre 14.000 a 32.000 abitanti, il massimo storico imbattuto. Essa avr\u00e0 un suo rappresentante, ininterrottamente dal 1890 in poi, al Parlamento italiano; si tratta dell'illustre uomo politico Napoleone Colajanni.\nL'istituzione.\nLa provincia venne istituita nel 1927, con sigla automobilistica CG, inglobando territorio dei soppressi circondari di Nicosia (sino ad allora in provincia di Catania) e di Piazza Armerina, smembrato dalla provincia di Caltanissetta. Nella scelta del capoluogo influ\u00ec notevolmente il fatto che l'importante uomo politico ennese ed insigne meridionalista, Napoleone Colajanni fosse vicino al Fascismo. Enna fu preferita, nonostante l'infelice collocazione geografica, alla pi\u00f9 importante Piazza Armerina, storica sede episcopale dell'area e meglio collegata dalle varie vie di comunicazione, ma meno gradita al regime per il locale vescovo Mario Sturzo, fratello di Luigi, (fondatore del Partito Popolare) di chiare posizioni antifasciste.\nIl primo prefetto della provincia ennese fu Giuseppe Rogges, nominato direttamente dal duce. A ricordo dell'evento una delle piazze centrali di Enna si chiama piazza VI Dicembre. Nel 2006 ricorre inoltre l'80\u00ba anniversario della costituzione della Provincia, celebrato con una serie di mostre, convegni e proiezioni.\nCon lo Statuto speciale siciliano nel 1946 furono soppresse le province siciliane. Furono ricostituite nel 1963, recependo la normativa nazionale e furono trasformate in \"province regionali\" nel 1986.\nIstituzione del Libero consorzio comunale.\nIl 28 marzo 2014 \u00e8 stata prevista la soppressione delle nove province regionali sostituite da nove \"Liberi Consorzi comunali\" e 3 aree metropolitane in seguito all'entrata in vigore della legge approvata dall'Assemblea Regionale Siciliana il 12 marzo 2014. Un'ulteriore legge regionale discipliner\u00e0 compiti e funzioni di questi nuovi enti, mentre ogni provincia \u00e8 retta da un commissario straordinario nominato dalla giunta regionale..\nIn ottemperanza alla legge regionale del 24 marzo 2014, n. 8, recante il titolo \u201cIstituzione dei liberi Consorzi comunali e delle Citt\u00e0 metropolitane\u201d e disciplinata poi con la successiva legge regionale n. 15 del 4 agosto 2015, \"Disposizioni in materia di liberi Consorzi comunali e Citt\u00e0 metropolitane\", la provincia regionale di Enna \u00e8 stata soppressa e sostituita dal Libero consorzio comunale di Enna.\nSimboli.\nLo stemma, approvato con Decreto del 24 agosto 1928, ha la seguente blasonatura:\nmentre il gonfalone consiste in un drappo di bianco bordato di azzurro.\nGeografia fisica.\nIl Libero consorzio comunale \u00e8 situato nel cuore della Sicilia con il centro geografico dell'isola proprio nel capoluogo. Esso dispone di un notevole patrimonio naturale, con laghi e boschi alcuni costituiti come riserve naturali.\nRilievi.\nIl territorio \u00e8 in prevalenza collinare con modeste pianure. I rilievi montuosi principali sono i monti Erei, di altitudine media inferiore ai mille metri, che occupano la parte centrale e meridionale del territorio; i Nebrodi a nord, raggiungono un'altitudine pi\u00f9 considerevole, le cui vette pi\u00f9 alte oscillano tra i 1192\u00a0m del Monte Altesina e i 1559\u00a0m del Monte Sambughetti. Il territorio annovera alcuni tra i comuni pi\u00f9 elevati in altezza sul livello del mare; Enna, che sorge a un'altitudine superiore ai 900\u00a0m sul mare \u00e8 il capoluogo di provincia pi\u00f9 alto d'Italia mentre Troina \u00e8 uno dei comuni pi\u00f9 alti della Sicilia (oltre 1200\u00a0m).\nIl territorio pianeggiante, nella parte centro-orientale, \u00e8 costituito principalmente da un'ampia porzione della piana di Catania coltivata in parte ad agrumi, nei pressi della cittadina di Catenanuova e una porzione coltivata a cereali ad Aidone. Una conca basso-collinare \u00e8 costituita dalla valle del fiume Dittaino, che da Enna digrada sino alla pianura, al cui interno si sono sviluppate alcune attivit\u00e0 produttive agricole e piccole industrie e che ha rappresentata l'area di penetrazione pi\u00f9 propizia per gli assi viari e ferroviari.\nLaghi.\nIl territorio ospita otto laghi medio-grandi, per la maggior parte artificiali e a servizio dell'agricoltura. Nei maggiori \u00e8 praticabile la pesca, eccetto che a Pergusa sotto vincolo di riserva naturale. Il lago di Pergusa, vicino ad Enna, \u00e8 l'unico lago naturale della Sicilia e riserva regionale. Il lago di Pozzillo, in territorio di Regalbuto \u00e8, con i suoi 150.000.000 di metri cubi d'acqua, il maggiore bacino artificiale dell'isola ed \u00e8 chiuso da un'imponente diga. Il lago di Ancipa (Troina), situato in uno scenario naturalistico importante, a oltre 900\u00a0m s.l.m., fornisce acqua potabile alla popolazione dell'ennese e di ampie zone del nisseno. Altri bacini sono il lago Nicoletti (Leonforte), il lago di Ogliastro (Aidone), il lago Olivo (Piazza Armerina) e il lago Morello (Villarosa) in prevalenza fornitori di acqua per i campi che li circondano.\nLago Pergusa.\n\u00c8 al centro di una corona di alture che toccano i 911\u00a0m d'altitudine con il Monte Carangiaro e formano la \"Conca Pergusina\"; noto sin dall'epoca classica come lago di Pergo, su cui scrissero Ovidio, Claudiano e Cicerone, \u00e8 teatro del mitico Ratto di Proserpina. Privo di immissari e di emissari \u00e8 alimentato dalle falde e dalle precipitazioni; il bacino imbrifero, l'unico naturale dell'isola, riveste un'importanza centrale per l'avifauna della Sicilia intera. Nel giuncheto, nel canneto, nella Selva demaniale e nelle verdi colline che circondano il lago, svernano, transitano o risiedono oltre met\u00e0 delle specie di uccelli di cui si \u00e8 accertata la presenza in Sicilia. Tra queste, numerose sono quelle rare, come l'Airone rosso, il Falco di palude, la Moretta tabaccata e la Coturnice sicula, oltre alle pi\u00f9 comuni frequentatrici, come le folaghe, nitticore, il mignattaio, l'alzavola, il mestolone, il fischione ed altri. \u00c8 sede di una riserva naturale). Il lago, essendo utilizzato intensamente per uso potabile dalle citt\u00e0 circostanti ha rischiato di prosciugarsi nell'ultimo decennio del XX secolo.\nFiumi.\nI fiumi principali del Libero consorzio comunale sono a regime torrentizio e diretti verso foci marine oppure laghi. I pi\u00f9 importanti corsi d'acqua, cardini dell'idrografia isolana, sono il, detto anche Imera meridionale, che nasce nel nisseno e si getta nel Mediterraneo e il Salso che affluisce nel Simeto in un'area in cui l'erosione dell'acqua ha creato delle pittoresche forre laviche. Altri fiumi di rilievo sono il Dittaino, importante affluente del Simeto, il Gornalunga, che forma il lago di Ogliastro e confluisce artificialmente nel Simeto nei pressi della foce, il Morello, che alimenta l'omonimo lago in territorio di Villarosa per poi confluire nell'Imera meridionale e infine il cosiddetto Fiume di Sotto di Troina che scorre a valle della cittadina da cui prende nome, anch'esso affluente del Simeto.\nClima.\nIl clima varia tra il montano e il mediterraneo (per le temperature). Le precipitazioni medie annue sono di circa 500\u00a0mm e pongono il territorio fra quelli meno umidi in Sicilia.\nPopolazione.\nCon 171.921 abitanti (31/08/2011), Enna figura tra le 15 province meno popolate d'Italia. La densit\u00e0 demografica risulta anch'essa a livelli assai inferiori rispetto alla media nazionale e regionale, entrambe due volte e mezzo maggiori rispetto a quella della provincia erea, che conta 67 ab./km\u00b2. Il dato \u00e8 spiegabile sia per il territorio caratterizzato dalla presenza di molti rilievi irregolari, stretto tra Nebrodi e Erei e dalla scarsa estensione di superfici pianeggianti oltre che da fattori storico-sociali quali un forte flusso migratorio che ha raggiunto l'apice tra gli anni cinquanta e sessanta del Novecento causato da una profonda crisi economica. La popolazione residente ha subito alla fine del XX secolo un'inversione di tendenza, con un saldo positivo sino al 1990, quando si toccarono i 186.000 abitanti. Da allora \u00e8 ripresa la decrescita. Nonostante le attivit\u00e0 agricole e di allevamento la popolazione \u00e8 concentrata quasi del tutto nei centri abitati.\nEnna.\n\"Enna\" \u00e8, con 26.173 abitanti il principale centro della provincia.\nLa citt\u00e0 ha un centro storico prettamente medioevale. Fra i principali monumenti di Enna il Castello di Lombardia, il Duomo, la Torre di Federico II e alcuni musei di rilievo, il Museo Alessi e il Museo Archeologico Regionale.\nLa parte di espansione moderna \u00e8 chiamata Enna Bassa perch\u00e9 localizzata a valle; \u00e8 sede dell'universit\u00e0 e delle principali attivit\u00e0 commerciali.\nNella valle del Dittaino vi \u00e8 il Polo Industriale di Enna; a Pergusa l'autodromo omonimo.\nPiazza Armerina.\n\"Piazza Armerina\", con 20.963 ab., seconda citt\u00e0 dell'ennese; forte di un grande richiamo turistico, datole principalmente dalla Villa del Casale, patrimonio dell'umanit\u00e0 dell'UNESCO, ma altres\u00ec dal suo pregevole centro storico barocco e normanno; fino al 1927 era sede di sottoprefettura e capoluogo di un circondario che fu in seguito aggregato alla nascente provincia. Cittadina d'impianto normanno-medievale, l'antica Piazza \u00e8 alquanto vivace come punto di riferimento per i centri minori che sorgono attorno ad essa e svolge un ruolo d'attrazione interprovinciale, inoltre \u00e8 sede di vescovado con la seconda diocesi pi\u00f9 estesa della Sicilia. Citt\u00e0 d'arte con un pregevole patrimonio archeologico, storico, artistico e naturale, nota come la \"Citt\u00e0 dei Mosaici e del Palio dei Normanni\", \u00e8 candidata al titolo di \"Capitale Italiana della Cultura 2018\".\nNicosia.\n\"Nicosia\", 13.084 ab., \u00e8 la citt\u00e0 principale dell'area nord. Ha un centro-storico ricco di opere d'arte. La citt\u00e0 \u00e8 sede di diocesi.\nLa cattedrale di Nicosia possiede un tetto ligneo di particolare pregio artistico. Nicosia ha anche una grande stazione ferroviaria di cui rimane solo l'imponente fabbricato viaggiatori; nonostante molte opere d'arte fossero gi\u00e0 state eseguite la ferrovia non vi giunse mai e dal 1956 in poi il tutto venne abbandonato.\nLeonforte.\n\"Leonforte\", con 12.745 ab., \u00e8 la seconda citt\u00e0 della zona centrale della provincia ed ha stretti rapporti di pendolarismo con il capoluogo. \u00c8 sede di un ospedale e di una caserma dei vigili del fuoco. Fondata dalla famiglia nobiliare dei Branciforte nel XVII secolo, possiede un interessante patrimonio artistico e naturalistico. Leonforte era raggiunta da una pittoresca ferrovia a cremagliera che la collegava alla ferrovia principale Palermo-Catania; venne soppressa nel 1959 e in seguito smantellata. Il comprensorio aveva numerose miniere di zolfo.\nComuni.\nAppartengono alla provincia di Enna i seguenti 20 comuni:\nInfrastrutture e trasporti.\nLa provincia di Enna \u00e8 attraversata da alcuni degli assi principali della viabilit\u00e0 regionale di collegamento tra la Sicilia orientale, quella centrale e quella nord-occidentale che costituiscono la via pi\u00f9 rapida di connessione tra Palermo e Catania, le due maggiori aree urbane dell'isola. Particolare importanza assume allo scopo la valle del Dittaino che \u00e8 solcata dall'autostrada A19, dalla strada statale 192, da varie strade provinciali e dalla ferrovia Palermo-Catania.\nRete stradale.\nIl territorio \u00e8 attraversato in larga parte dall'autostrada A19, che tagliandolo quasi a met\u00e0, costituisce la spina dorsale della viabilit\u00e0 della provincia. Essa conta in provincia 5 svincoli, ai quali si innestano una serie di strade statali: la \"121\" tra Palermo e Catania, che s'innerva nella zona centro-settentrionale della provincia, attraversando i comuni di Villarosa, Leonforte, Nissoria, Agira e Regalbuto; la \"192\" che inizia ad Enna per Catenanuova e Catania; la \"117\", dai pressi di Leonforte per Nicosia e Santo Stefano di Camastra a nord, la \"117 bis\" da Enna per Piazza Armerina e Gela, inizialmente come \"Strada statale 561 Pergusina\". La strada statale 122 agrigentina tramite la parte iniziale della strada statale 117 bis centrale sicula collega Enna con Caltanissetta. La parte settentrionale della provincia \u00e8 attraversata dalla strada statale 120 delle Madonie e dell'Etna che collega Nicosia con Cerami e Troina. Quest'ultimo centro \u00e8 collegato con Patern\u00f2 (CT) tramite la strada statale 575 di Troina. Nei pressi di Piazza Armerina si diparte dalla SS 117 bis centrale sicula la strada statale 288 di Aidone che la collega con la SS 192. I comuni di Pietraperzia e Barrafranca sono attraversati dalla strada statale 191 di Pietraperzia che collega i due centri con Caltanissetta e con il Bivio Vigne Vanasco SS 190. Le strade statali assolvono alla funzione di collegamento fra i centri pi\u00f9 grandi e sono integrate dalle provinciali che da esse si diramano svolgendo spesso un ruolo fondamentale nella viabilit\u00e0 locale.\nRete ferroviaria.\nLa ferrovia Palermo-Catania, che attraversa tutta la provincia ennese da ovest ad est, ha alcuni tra gli scali ferroviari viaggiatori pi\u00f9 importanti della linea quali le stazioni di Enna, Catenanuova e Villarosa (quest'ultima sede di un originale museo ferroviario) e per le merci, con la stazione di Dittaino a servizio dell'area industriale e un tempo sede di notevole traffico viaggiatori in quanto diramazione per le ferrovie a scartamento ridotto per Piazza Armerina e per Leonforte.\nNell'area provinciale insistevano anche alcune tratte ferroviarie delle FS dismesse tra la fine degli anni settanta e gli anni ottanta. Uno dalla stazione di Motta Sant'Anastasia che attraversava il territorio di Centuripe giungendo a Regalbuto; uno a scartamento ridotto tra Dittaino, Valguarnera Caropepe e Piazza Armerina dismesso alla fine degli anni sessanta, la cui sede \u00e8 stata in parte utilizzata per la strada a scorrimento veloce per Piazza Armerina e in parte riadattato a pista ciclabile e un altro a cremagliera che dalla stazione di Dittaino si inerpicava fino ad Assoro e Leonforte e che avrebbe dovuto raggiungere Nicosia, anch'esso chiuso e smantellato.\nTrasporto aereo.\nLa provincia si \u00e8 dotata di un'infrastruttura per il trasporto aereo a uso civile con l'attivazione, nel 2007, di un idroscalo per idrovolanti nel lago Nicoletti vicino al capoluogo; la struttura tuttavia \u00e8 rimasta pressoch\u00e9 inattiva.\nEconomia.\nL'economia ennese \u00e8 stata sempre legata all'agricoltura e all'attivit\u00e0 mineraria. L'agricoltura ha origini remote. Infatti gi\u00e0 in epoca romana la Sicilia era definita il granaio di Roma. La caduta di Roma mise in crisi l'economia fino all'introduzione del sistema feudale attuato dai Normanni. Tuttavia, come diversi altri territori non riuscir\u00e0 pi\u00f9 ad affrancarsi dal feudo per secoli e il latifondo costitu\u00ec di fatto il principale freno alla crescita. L'attivit\u00e0 mineraria delle numerose e importanti solfare e i giacimenti di sali potassici furono fonte di reddito di sussistenza per la popolazione, con oltre 130 miniere sparse sul territorio ma anche, a causa delle tremende condizioni di lavoro, fonte di gravi effetti sociali. Dal secondo dopoguerra la popolazione ha subito una contrazione dovuta al copioso flusso di migratorio causato delle difficolt\u00e0 economiche, specie fra gli anni cinquanta e sessanta del Novecento, in seguito al crollo dell'attivit\u00e0 mineraria e della mancanza di redditivit\u00e0 dei piccoli fondi agricoli che la riforma agraria del XX secolo aveva creato spezzettando il latifondo.\nNel 1962 il presidente dell'Eni Enrico Mattei ottenuta la licenza per l'estrazione del metano nei pressi di Gagliano Castelferrato aveva promesso proprio un piano di importanti investimenti per dare lavoro alle genti del territorio. L'idea di Mattei era quella di creare a Gagliano una sorta di sinergia tra il tessile e chimica ma quasi fatalmente, egli per\u00ec proprio nel viaggio aereo di ritorno da Catania a Milano. Il polo tessile che nacque solo successivamente, fin\u00ec nel nulla gi\u00e0 alla fine degli anni novanta.\nLa chiusura delle miniere di Pasquasia (fu la maggiore in Sicilia nell'estrazione dei sali potassici) e del complesso Floristella-Grottacalda nei pressi di Valguarnera Caropepe nella seconda met\u00e0 degli anni settanta ha segnato la fine dell'attivit\u00e0 estrattiva. \nPur essendo mutate le prospettive del cuore di Sicilia i problemi storici del territorio, costituiti dalla disoccupazione e dalla carenza idrica continuano a bloccarne lo sviluppo.\nIl reddito medio pro-capite \u00e8 circa il 67% rispetto al valore nazionale. La crisi idrica \u00e8 invece dovuta principalmente alla difficile orografia del territorio, che richiederebbe forti investimenti mirati per una corretta gestione delle risorse idriche data la presenza di prolungati periodi siccitosi, ed alla inefficienza della rete distributiva.\nAgricoltura, allevamento e pesca.\nLe attivit\u00e0 agricole sono in provincia ancora rilevanti. Le aziende agricole registrate sono circa 5.000 ed in buona parte hanno dimensioni elevate rispetto al contesto regionale ma sono spesso limitate alla conduzione familiare. Inoltre sono diverse le imprese operanti nell'indotto agricolo. Oltre la met\u00e0 della superficie territoriale risulta coltivata, anche se in larga parte nella coltivazione estensiva del pregiato grano duro. Altre colture importanti sono quelle riguardanti l'olivo per la produzione di olio di oliva, del mandorlo e del nocciolo. Nella zona di Catenanuova e Centuripe, si trovano aranceti ed inoltre, si produce uva da tavola e da vino e lo zafferano ma si tratta di produzioni marginali..\nFra le specialit\u00e0 del territorio vi \u00e8 la Pesca tardiva di Leonforte e la Fava larga di Leonforte.\nNella provincia si pratica l'allevamento di bovini, suini ed ovini. L'allevamento tradizionale della provincia era di tipo estensivo, fondato sul pascolo brado e transumante.. L'allevamento pi\u00f9 recente tende alla stabilit\u00e0 e alla dipendenza dalle risorse foraggere a carattere industriale.\nIndustria ed energia.\nIn provincia \u00e8 sviluppato un modello di impresa di tipo medio-piccolo. Alla camera di commercio risultano registrate circa 8.000 aziende mentre vi sono circa 7.000 unit\u00e0 locali produttive. Gli occupati dell'industria sono in tutto meno di 20.000 e la maggioranza delle imprese opera nell'edilizia. Importante \u00e8 la manifattura artigianale e le attivit\u00e0 industriali legate al settore del legname, dei mobili e dei fiammiferi nell'area nord della provincia, il tessile \u00e8 stato sviluppato in diverse aziende tra Valguarnera Caropepe e Gagliano Castelferrato, con un polo che d\u00e0 lavoro a 1.000 operai oltre all'indotto, mentre tra Regalbuto e Centuripe sorge un complesso di industrie chimiche, attive nella lavorazione della gomma e nella produzione di attrezzature subacquee.L'unica area industriale della provincia \u00e8 il Polo Industriale di Enna (o del Dittaino) con aziende operanti nei settori tessile, alimentare e hi-tech.\nIn provincia \u00e8 in crescita la produzione di energia eolica (Nicosia).\nTerziario.\nL'economia dell'ennese ha seguito una netta tendenza alla terziarizzazione, soprattutto nel capoluogo, dove la presenza degli uffici amministrativi, del commercio, del governo e dell'universit\u00e0 generano una prevalenza della classe impiegatizia.\nL'importanza del turismo ha subito una contrazione in termini di occupati dell'indotto; anche i centri di livello internazionale come Piazza Armerina sono interessati da turismo di \"mordi e fuggi\".\nProgetti.\nLa provincia di Enna \u00e8 interessata da alcuni progetti di sviluppo: la realizzazione del Campus Universitario di Enna; Il Parco Tematico di Regalbuto, un mega-parco divertimenti da 600 milioni, di cui cinque sesti privati, sulle rive del lago Pozzillo, con 2 grandi hotel, due aree di pre-parco, un campo da golf, 9 aree di attrazione tematiche e cinema, discoteche e ristoranti.\nCultura.\nIl bagaglio storico e naturalistico del territorio ha ottenuto l'importantissimo riconoscimento di Patrimonio dell'Umanit\u00e0 per la Villa del Casale, nei dintorni di Piazza Armerina.\nDal 2001 \u00e8 in corso di realizzazione il \"Parco Culturale Rocca di Cerere\", che copre l'area dei comuni di Enna, Calascibetta, Aidone, Assoro, Nissoria, Leonforte, Piazza Armerina, Valguarnera Caropepe, Villarosa e comprende le piccole comunit\u00e0 di San Giorgio, Borgo Cascino, Pergusa, Villapriolo, Cacchiamo.\nIstruzione.\nNell'ennese sono presenti istituzioni scolastiche di tutti gli ordini e gradi. Massimo polo \u00e8 il capoluogo dove si trovano quasi tutte le scuole secondarie. Nel dettaglio, in riferimento all'anno scolastico 2007, 29 istituti elementari (frequentate da un totale di 9.323 studenti), 26 scuole medie (6.339 studenti) e 104 istituti superiori, i cui studenti sono 9.554 in totale. Dei quasi 10.000 studenti che frequentano gli istituti superiori della provincia pi\u00f9 di un quarto si concentrano nel capoluogo. Gli istituti superiori della provincia sono, in dettaglio: 12 licei classici, 13 licei socio-psicopedagogici (magistrali), 26 licei scientifici, 28 istituti professionali, 25 istituti tecnici per geometri e commerciali. Gli istituti pi\u00f9 frequentati sono quelli scientifici (2.627 studenti), tecnici per geometri e commerciali (2.344), professionali (2.079), fanalini di coda per numero di iscritti i licei classici (1.000) e magistrali (1.500). Da rilevare una tendenza all'aumento degli iscritti rispetto agli anni precedenti, come confermano i dati relativi al numero di studenti delle prime classi (2.400) e delle quinte (1.500). Istituti scolastici di secondo livello si trovano inoltre a Piazza Armerina, Agira, Aidone, Barrafranca, Catenanuova, Centuripe, Gagliano Castelferrato, Leonforte, Nicosia, Piazza Armerina, Regalbuto, Troina e Valguarnera Caropepe.\nUniversit\u00e0.\nL'Universit\u00e0 Kore (UKE), fondata nel 2004 \u00e8 la quarta universit\u00e0 della Sicilia. \u00c8 l'unico ateneo siciliano nato dopo l'Unit\u00e0 d'Italia e rappresenta un'importante occasione di sviluppo per Enna anche tramite l'indotto da essa generato. \u00c8 la nona universit\u00e0 italiana per percentuale di studenti provenienti da fuori provincia (71% contro il 38 medio degli altri atenei siciliani) rappresentanti peraltro di tutte e 20 le regioni italiane\nFolclore e fede.\nIl folclore e la cultura popolare si manifestano nel territorio ennese durante tutto il corso dell'anno.\nSi va dal Carnevale di Regalbuto alle numerose feste patronali, fra le quali la Festa della Madonna della Visitazione, il Palio dei Normanni a Piazza Armerina il 13 e il 14 agosto.\nEnna \u00e8 sede del \"Concorso Internazionale per musicisti e cantanti lirici Francesco Paolo Neglia\" e del \"Concorso letterario Nino Savarese\".\nMolti i festeggiamenti della Settimana Santa:\na Enna si tiene la pi\u00f9 importante con 15 confraternite a sfilare il Venerd\u00ec Santo lungo le vie cittadine. A Pietraperzia il rito del \"Signore delle Fasce\", in cui i fedeli reggono nastri di diverso colore confluenti tutti in un grande crocifisso, retto dai confrati e portato in processione; anche la \u00e8 molto sentita. Ad Aidone la settimana santa \u00e8 arricchita dalla presenza dei \"santoni\".\nGastronomia.\nLa tradizione culinaria ennese, ricca e varia, \u00e8 stata influenzata dal succedersi di dominazioni passate.Tra le storiche produzioni locali, popolari anche a livello nazionale nel campo dei formaggi, spicca il piacentino ennese, \"piacentinu ennisi\" in siciliano, speziato con pepe e colorato dallo zafferano. Speciali anche le ricotte centuripine e tra i prodotti agricoli, la Pesca tardiva di Leonforte e la fava larga. Ad Enna l'olio d'oliva extravergine \"Colline Ennesi\", di cui \u00e8 stata chiesta la concessione del marchio DOP; il Pan Dittaino, prodotto in tante variet\u00e0 condite con olive, con pomodori secchi e con cipolle ed integrale commercializzato anche oltre l'ambito regionale.La pasticceria con la cassatella di Agira farcita di un impasto di cacao, mandorle ed altri ingredienti. Il buccellato in varie forme e a Villarosa la mostarda essiccata. \nDialetto.\nIl siciliano, nella variante \"metafonetica centrale\" ma con alcune peculiarit\u00e0 locali \u00e8 diffuso in provincia dove comunque forte ed importante \u00e8 una comunit\u00e0 di lingua gallo-italica introdotta dopo la riconquista normanni. I Normanni infatti, intorno all'XI secolo avviarono un grosso processo di feudalizzazione delle terre per lo sfruttamento delle notevoli superfici sino ad allora incolte. A questo scopo molti territori vennero ripopolati da diverse migliaia di coloni detti comunemente \"\u00ablombardi\u00bb\" provenienti soprattutto dal Monferrato. Essi arrivarono a ondate migratorie: la prima avvenne al seguito della regina Adelasia, moglie del gran conte Ruggero; una seconda e pi\u00f9 imponente avvenne durante il regno di Guglielmo I, e un ulteriore afflusso si ebbe sotto il regno di Federico II. Le popolazioni mantennero inalterati per secoli usi, costumi, tradizioni e l'idioma. Si vennero ad affermare due parlate: da un lato il dialetto di ceppo gallo-italico, definito il \"vernacolo\", tanto simile alla parlata francesizzata dell'Italia nord-occidentale ma assolutamente diverso rispetto al siciliano e dall'altro una particolare forma linguistica siciliana usata solo nei rapporti con le genti non lombarde. I principali centri lombardi sono proprio in provincia: Piazza Armerina, Aidone, Nicosia e Sperlinga. La parlata inoltre caratterizza San Fratello e Novara di Sicilia nel messinese e mantiene alcune tracce nella fonetica di Randazzo, Patern\u00f2, Caltagirone e San Michele di Ganzaria nel catanese.\nSino al XVII secolo era inoltre presente un'etnia greca che costituiva un forte comunit\u00e0 soprattutto a Nicosia, ma di cui rimangono solo alcune tracce nella fonetica locale e nelle denominazioni.\nMiti e leggende.\nLa storia di Enna e della sua provincia \u00e8 arricchita dal mito. La pi\u00f9 importante leggenda a cui alcuni dei pi\u00f9 grandi classici hanno dedicati i propri versi \u00e8 il Ratto di Proserpina. La bella fanciulla Proserpina, Persefone o Kore, figlia di Cerere - dea delle messi adorata ad Enna e in tutto il mondo pagano - coglieva i fiori in riva al Lago di Pergusa, Plutone, re dell'Ade, vedendola se ne innamora ed emerge da una grotta rapendola e trascinandola con s\u00e9 nell'oltretomba. Cerere, nonostante sia anch'ella una dea dell'Olimpo, dovette faticare ed interpellare perfino Zeus affinch\u00e9 il re degli inferi non si persuadesse a trattare. che spiega l'origine delle stagioni.\nL'accordo tra Giove e Plutone stabil\u00ec che Proserpina potesse tornare sulla terra con sua madre per 6 mesi l'anno, e con la sua venuta i campi fiorivano e sbocciava la primavera, mentre al termine dell'estate il mondo tornava nel lungo letargo della cattiva stagione. Un mito, quello del Ratto, cui la provincia di Enna deve la sua stessa esistenza, ragion per cui ad esso e alle divinit\u00e0 che ne sono coinvolte la citt\u00e0 ha dedicato, fino al XXI secolo, la sua universit\u00e0 Kore, sale pubbliche, auditorium.\nIn sua memoria, la Rocca di Cerere, sottostante il Castello di Lombardia, dove fino al 1000 vi erano le vestigia del tempio di Cerere, con le magnifiche statue trafugate dal governatore romano Verre, che fu denunciato da Cicerone in persona e processato.Altri miti cui la Terra del Mito per eccellenza \u00e8 legata sono quello di Ercole e Iolao, che racconta della fondazione della cittadina di Agira, storico luogo patrio del grande Diodoro Siculo, per mano dell'eroe Ercole; quello della ninfa Ciane che si oppose al rapimento di Proserpina, e infine quello di Dafni, cui le ninfe insegnarono la pastorizia e Pan impart\u00ec la musica.\nTurismo.\nSiti archeologici.\nLa Villa Romana del Casale.\nLa Villa Romana del Casale, inserita nel 1997 dall'UNESCO tra i patrimoni dell'umanit\u00e0, \u00e8 una villa imperiale tardo-romana portata alla luce in una serie di scavi succedutisi dalla ultima met\u00e0 dell'Ottocento, nei pressi di Piazza Armerina. La Villa \u00e8 celebre nel mondo per i suoi mosaici, che, occupando oltre 3000\u00a0m\u00b2 di superficie, rappresentano la maggiore testimonianza d'arte musiva romana che si abbia ai nostri giorni. Il complesso monumentale \u00e8 diviso in quattro grandi aree: l'ingresso coi resti dell'arco trionfale a tre arcate e cortile a ferro di cavallo; il vasto corpo centrale, che ruota attorno al peristilio dotato di vasca monumentale; il peristilio minore e i vani circostanti, ed infine il complesso termale, che riceveva acqua da un apposito acquedotto.\nTra i capolavori pi\u00f9 noti, i mosaici degli \"Eroti Pescatori\", della \"Piccola Caccia\", quelli figuranti nell'immenso \"Corridoio della Grande Caccia\" e nella \"Basilica\", di \"Ulisse che vince Polifemo\", il \"Combattimento tra Eros e Pan\", e quelli, diventati celebri, delle \"Ragazze in Bikini\", della \"Lotta tra Ercole e i Giganti\" e i mosaici del \"Circo Massimo di Roma\".\nMorgantina.\nImportante sito archeologico \u00e8 l'antica citt\u00e0 di Morgantina (III secolo a.C.), nel comune di Aidone, a 14\u00a0km da Piazza Armerina, con il teatro antico. Da qui provengono la Venere di Morgantina e un tesoro (noto come il \"Tesoro di Morgantina\"), costituito da 15 pezzi d'argento. Numerosissimi i reperti archeologici disseminati in vari musei del mondo. Un certo numero di essi sono custoditi nel \"Museo archeologico di Aidone\".\nAltri siti archeologici.\nAltri siti di interesse sono:\nCastelli.\nEnna possiede due importanti manieri: il Castello di Lombardia e la Torre di Federico II.A Sperlinga si trova la storica fortezza che forn\u00ec rifugio agli Angioini durante la guerra del Vespro nel XIV secolo. Il castello \u00e8 stato ricavato nella nuda roccia come l'analoga fortezza di Gagliano Castelferrato. Altre importanti fortificazioni medioevali sono i castelli di Nicosia, Aidone, Pietraperzia e Piazza Armerina.\nMusei.\nAd Enna sono quattro i musei pi\u00f9 importanti: il \"Museo Alessi\", il \"Museo Archeologico\", il \"Museo della Fede e Tradizione\" ed il \"Museo della Sicilia in 3D\". L'Alessi custodisce migliaia di monete antiche, il \"Tesoro del Duomo\", con opere d'oro e vari gioielli d'epoca barocca ed inoltre oggetti risalenti alla prima guerra servile scoppiata proprio in citt\u00e0 contro i Romani. Il \"Museo Archeologico\" di Enna, nel barocco \"Palazzo Varisano\" che ospit\u00f2 Giuseppe Garibaldi, offre una panoramica dell'archeologia provinciale con reperti provenienti da numerosi siti, tra cui Morgantina. Sempre a Enna sono il \"Museo della Fede e della Tradizione\", annesso all'antica Chiesa di San Leonardo, con ceramiche di Caltagirone raffiguranti i momenti salienti della Settimana Santa ennese ed il \"Museo Multimediale della Sicilia in 3D\".\nA Piazza Armerina si trova il \"Museo Diocesano\" e il \"Museo Archeologico\"; ad Aidone, nell'ex Convento dei Cappuccini, ha sede il \"Museo Archeologico Regionale di Morgantina\", che esibisce diversi reperti (tra cui vasi, ceramiche, utensili) provenienti dai vicini scavi archeologici. A Centuripe nell'area archeologica e nei pressi del \"Tempio degli Augustali\", si trova il Museo archeologico regionale di Centuripe, che conserva numerose statue, busti, vasi di fattura romana.\nUn museo originale \u00e8 quello di Villarosa: denominato \"Museo Ferroviario dell'Arte Mineraria e della Civilt\u00e0 Contadina di Villarosa\", espone una collezione di attrezzature e suppellettili contadine e dei minatori all'interno di vagoni merci attrezzati.\nA Nissoria e Villapriolo vi sono musei etnoantropologici e ad Assoro si trova la casa musealizzata del pittore Elio Romano.\nArchitetture religiose.\nLa provincia \u00e8 ricca di chiese di elevato valore artistico architettonico, del Basso Medioevo e dal Trecento all'et\u00e0 barocca. Tra le pi\u00f9 importanti figurano quattro basiliche.\nIl duomo di Enna, eretto nel Trecento per volere della moglie di Federico III d'Aragona, la regina Eleonora d'Angi\u00f2, fu originariamente una chiesa gotica; un crollo nel Cinquecento port\u00f2 a una ricostruzione in chiave barocca. Fusione di stili diversi, il duomo di Enna \u00e8 noto per la sua campana, , posta su un'imponente torre campanaria cui si accede da una grande scalinata, per il pregevole soffitto ligneo, per la barocca \"Porta del Giubileo\" e per il ricco tesoro di ori e pietre preziose.\nLa basilica cattedrale di piazza Armerina \u00e8 una chiesa rinascimentale con tracce barocche; imponente \u00e8 la cupola verde. La torre campanaria, risalente alla fabbrica precedente \u00e8 in stile gotico catalano.\nA Nicosia un'altra cattedrale con un notevole chiostro con cortile.\nAssoro ospita un'antica basilica a cinque navate; l'ambiente austero, poco noto, \u00e8 consacrato al culto di san Leone, il papa originario di Erbita (Aidone).\nA Troina, nella parte pi\u00f9 alta, la chiesa madre \u00e8 stata costruita nella seconda met\u00e0 dell'XI secolo per volere del Granconte Ruggero; rimaneggiata in epoca barocca, la chiesa possiede una torre campanaria a quattro ordini e sporge su un vasto panorama.\nAd Aidone si trova la chiesa di S. Domenico, tipica per la facciata a punta di diamante.\nDa ricordare le chiese di S. Michele Arcangelo, S. Francesco d'Assisi, Papardura, S. Cataldo e Montesalvo ad Enna, Fundr\u00f2, S. Anna, S. Giovanni Evangelista, Commenda dei Cavalieri di Malta, Gran Priorato di S. Andrea, Beata Vergine dell'Annunciazione e S. Pietro a Piazza Armerina e S. Maria Maggiore, con un quadro di Vel\u00e1zquez, a Nicosia.\nSport.\nAutomobilismo sportivo.\nTra gli impianti sportivi, l'autodromo di Pergusa, circuito automobilistico della lunghezza di 4950\u00a0m in senso orario che cinge il lago Pergusa, con 10 curve a destra e 6 a sinistra e le varianti Piscine, Proserpina, Schumacher e Zagaria, un rettilineo di partenza lungo 300\u00a0m, cui si aggiungono 34 box di 80\u00a0m\u00b2 ciascuno ed un paddock ampio 20.000\u00a0m\u00b2. Altre strutture di cui l'Autodromo dispone sono le tribune centrali coperte di 4.000 posti a sedere e quelle su pit-lane, il cinema-arena, le sale stampa, l'eliporto, i bar e gli impianti periferici.Il grande complesso venne pensato nel 1951 dall'amministrazione comunale di Enna, che fece partire i lavori della pista sulla base di una strada preesistente che contornava il lago. Nel 1961 la pista fu pronta al gran debutto col 2\u00ba Gran Premio di Formula 1 dell'anno, che si disput\u00f2 il 27 agosto; in seguito, si corsero i Gran Premi di Formula 2 (il Gran Premio di Enna), di Formula 3000, numerosi campionati nazionali e regionali, rally annuali e il Ferrari Day del 1997.\nIn seguito al ritiro delle licenze FIA e CSAI, nel 2004 per esigenze di sicurezza \u00e8 stato previsto l'esproprio di 24.000\u00a0m\u00b2 di terreni per avviare i lavori di realizzazione di una nuova uscita di sicurezza ed altre opere minori.\nAtletica e sport.\nDiversi gli impianti per le attivit\u00e0 sportive che si accentrano ad Enna e nei centri pi\u00f9 grossi. Una pista di atletica leggera a Enna Bassa che lavori di ristrutturazione stanno trasformando in un centro di importanza regionale, con le tribune e le corsie di gara ampliate, una palestra di riscaldamento muscolare, ed altre strutture annesse.\nTra le societ\u00e0 di pallamano due squadre, la Pallamano Haenna e il Regalbuto.\nAttivit\u00e0 acquatiche si svolgono nei laghi Nicoletti e Pozzillo."}
{"id": "3368", "revid": "322321", "url": "https://it.wikipedia.org/wiki?curid=3368", "title": "Provincia di Lecce", "text": "La provincia di Lecce \u00e8 una provincia italiana della Puglia di abitanti con capoluogo Lecce, la seconda pi\u00f9 popolosa della regione dopo la citt\u00e0 metropolitana di Bari. \u00c8 inclusa totalmente nella regione geografica del Salento ed \u00e8 la pi\u00f9 orientale d'Italia.\nBagnata a nord-est dal mare Adriatico (canale d'Otranto) e a sud-ovest dal mar Ionio (golfo di Taranto), unica delle sei province pugliesi ad affacciarsi su entrambi i mari, la provincia di Lecce occupa l'estremit\u00e0 meridionale della Puglia e confina a nord-ovest con la provincia di Brindisi e la provincia di Taranto.\nLa provincia di Lecce ha ereditato il suo stemma dall'antica provincia di Terra d'Otranto, il cui territorio coincideva, grosso modo, con quello delle odierne province di Lecce, Taranto e Brindisi.\nGeografia fisica.\nTerritorio.\nLa provincia di Lecce, estesa per 2.759,39 chilometri quadrati (il 14,3% del territorio pugliese), \u00e8 la terza provincia per estensione territoriale della regione dopo quelle di Foggia e di Bari.\nLa provincia, inclusa totalmente nella subregione del Salento, \u00e8 sostanzialmente pianeggiante. A nord si estende la pianura salentina (o \"Tavoliere di Lecce\") che costituisce un vasto e uniforme bassopiano caratterizzato da poderosi strati di terra rossa e dall'assenza di corsi d'acqua di superficie per via della natura carsica del terreno che presenta innumeroveli inghiottitoi (chiamati \"vore\" o \"capoventi\"), punti di richiamo delle piovane che convogliono l'acqua nel sottosuolo alimentando veri e propri fiumi sotterranei. A sud si elevano i modesti rilievi collinari delle serre salentine la cui altezza massima raggiunge i 196 m s.l.m. con la Serra dei Cianci in territorio di Alessano.\nLa fascia costiera, lunga 222\u00a0km, \u00e8 caratterizzata da spiagge di sabbia fine, con affioramenti di acque freatiche e bacini retrodunali, intervallate da lunghi tratti rocciosi e alte falesie che sprofondono nel mare. Lungo la costa adriatica meridionale si concentrano numerose grotte naturali come la Grotta Zinzulusa. Fanno parte del territorio anche i bacini costieri dei Laghi Alimini (\"Alimini Grande\" e \"Alimini Piccolo\"), situati a nord di Otranto, e l'area paludosa delle Cesine. I principali corsi d'acqua (Idume, Giammatteo, Brunese, Idro) sono piccoli rivoli alimentati da sorgenti freatiche a pochi passi dal mare Adriatico, mentre numerosi bacini di bonifica si estendono nel retroduna di entrambe le coste.\nOrografia.\nSerre salentine.\nIl Salento e in particolare la provincia di Lecce non ha montagne, ma piccole colline che difficilmente raggiungono i duecento metri sul livello del mare. Sono conosciute con il nome di serre o Murge salentine e geograficamente rappresentano le continuit\u00e0 meridionali delle Murge che possono considerarsi le loro sorelle maggiori.\nI principali rilievi della provincia sono:\nMare.\nLa fascia costiera della provincia \u00e8 ricoperta di una rigogliosa macchia mediterranea e di folte pinete. La costa si presenta alta e rocciosa con scogliere a picco sul mare sul versante adriatico da Otranto fino a Santa Maria di Leuca e sullo Ionio nel tratto compreso fra Gallipoli e le marine di Nard\u00f2. Il resto della costa \u00e8 bassa e sabbiosa. In alcune aree vi \u00e8 la presenza di ampi tratti di dune e di zone paludose.\nLe localit\u00e0 rivierasche pi\u00f9 rinomate (dall'Adriatico allo Ionio) sono: San Cataldo, San Foca, Torre dell'Orso, Otranto, Santa Cesarea Terme, Castro, Tricase, Santa Maria di Leuca, Marina di San Gregorio, Torre Vado, Marina di Pescoluse, Lido Marini, Torre San Giovanni, Gallipoli, Santa Maria al Bagno, Santa Caterina, Porto Cesareo e Torre Lapillo.\nI comuni della provincia che si affacciano direttamente sul mare sono 27 sui 96 totali. Il comune di Castrignano del Capo, nel quale ricade la marina di Santa Maria di Leuca, \u00e8 bagnato da entrambi i mari.\nQuesto se si considera \"Punta Meliso\", la punta del santuario di Leuca, il confine dei due mari.\nMotto del Salento \u00e8 diventata l'espressione \"lu sule, lu mare e lu jentu\" che riassume i tre elementi principali del territorio: il sole, il mare e il vento. Facendo riferimento alla ventosit\u00e0, i venti principali sono due: lo Scirocco da sud portatore di afa e instabilit\u00e0 e la Tramontana da nord che porta aria secca e fredda.\nIl clima della provincia \u00e8 fondamentalmente mediterraneo ma con punte continentali, riscontrabili specialmente d'inverno. Nel periodo freddo (segnatamente nei mesi di dicembre e soprattutto gennaio) non sono rari episodi di freddo intenso, con minime notturne sotto zero, dovute a cieli sereni e venti assenti immediatamente successivi ad avvezioni di aria gelida da est e raramente la neve.\nL'estate \u00e8 in genere calda, afosa, umida e particolarmente siccitosa e con massime in talune condizioni superiori ai 40\u00a0\u00b0C, specie nelle zone pi\u00f9 interne con venti molto secchi da sud-ovest, anche se non sono rari i temporali estivi. Le precipitazioni, concentrate soprattutto nel periodo invernale e autunnale, si attestano mediamente sull'ordine di 600\u00a0mm di pioggia annuali.\nStoria.\nLa provincia di Lecce trae le sue origini dall'antico giustizierato, poi provincia, di Terra d'Otranto.\nLa Terra d'Otranto comprendeva fin dall'XI secolo i territori delle attuali province di Lecce, Taranto e Brindisi (con l'eccezione di Fasano e Cisternino). Fino al 1663 comprendeva anche il territorio di Matera (Basilicata). Il suo capoluogo fu in un primo momento Otranto, ma in epoca normanna (XII secolo) fu sostituita da Lecce. Dopo l'unit\u00e0 d'Italia, la Terra d'Otranto cambi\u00f2 nome in Provincia di Lecce, e il suo territorio fu diviso nei quattro circondari di Lecce, di Gallipoli, di Brindisi e di Taranto. Il suo smembramento inizi\u00f2 nel 1923, quando il circondario di Taranto venne tramutato nella nuova provincia dello Jonio. Con R.D.L. 2 gennaio 1927, n. 1, venne privata dei comuni di San Pietro Vernotico, Cellino San Marco e Torchiarolo, gi\u00e0 appartenenti al circondario di Lecce, e di tutti i comuni del circondario di Brindisi, i quali andarono a costituire la neonata provincia di Brindisi, insieme ai comuni di Fasano e Cisternino, sottratti alla provincia di Bari. Pochi mesi dopo, con R.D.L. 31 marzo 1927, n. 468, a parziale risarcimento per i comuni appartenuti al circondario di Lecce e ceduti alla provincia di Brindisi, i comuni dell'ex mandamento di Salice Salentino, ossia Guagnano, Salice Salentino e Veglie, passarono dalla provincia di Brindisi a quella di Lecce.\nLa provincia comprende nel suo territorio un'isola linguistica, la Grec\u00eca Salentina, nella quale si parla un dialetto neo-greco noto come griko. Essa comprende attualmente undici comuni: nove di lingua ellenofona (Calimera, Castrignano de' Greci, Corigliano d'Otranto, Martano, Martignano, Melpignano, Soleto, Sternatia e Zollino) e altri due non ellenofoni di recente ingresso (Carpignano Salentino e Cutrofiano), riuniti nell'Unione dei comuni della Grecia Salentina, comprendente in totale circa 50.000 abitanti.\nSimboli.\nLo stemma della provincia di Lecce, approvato con decreto del Capo del Governo in data 30 novembre 1933, ha la seguente descrizione araldica:\nEsso deriva dall'antico stemma della Terra d'Otranto, che a sua volta deriva dallo scudo araldico degli Aragona, che nel corso del XIV-XV secolo possedevano gli attuali territori della provincia di Lecce. La leggenda fa risalire a Goffredo il Villoso l'origine di tale stemma, visibile in tutta l'Europa Mediterranea, costituito da quattro pali rossi su fondo d'oro. Secondo il \"Libre de feyts d'Arms de Catalunya\", Carlo il Calvo per premiare Goffredo che aveva valorosamente combattuto al suo fianco, intinse quattro dita nel sangue che scorreva copioso dalle ferite e le pass\u00f2 sullo scudo del conte che a quel tempo era completamente senza contrassegni, dando cos\u00ec vita ai \"pali catalani\". Lo stemma della provincia di Lecce, oltre ad avere il classico \"Scudo d'Aragona\" \u00e8 caricato con un delfino \"stizzoso\" che afferra in bocca una mezzaluna. Tale elemento araldico venne aggiunto nel corso del XV-XVI secolo quando il Salento si ergeva a \"bastione\" contro i turchi, infatti la mezzaluna \u00e8 proprio uno dei simboli di tale popolazione, che nel corso soprattutto dei secoli XV-XVI effettuavano numerose incursioni nel Mediterraneo.\nDescrizione araldica del gonfalone:\nMonumenti e luoghi d'interesse.\nMonumenti nazionali.\nNella provincia di Lecce insistono importanti monumenti nazionali:\nArchitetture militari.\nTorri costiere.\nLungo tutto il litorale della provincia \u00e8 possibile ammirare delle torri cinquecentesche fatte costruire da Carlo V per difendere il territorio salentino dalle incursioni dei Saraceni. Se ne contano attualmente circa un'ottantina\nMonumenti megalitici.\nLa provincia \u00e8 ricca di monumenti megalitici (dolmen e menhir), disseminati sul tutto il territorio e in misura maggiore nei comuni del versante orientale. \nIl pi\u00f9 alto monumento megalitico italiano si pu\u00f2 visitare nella splendida cittadina di Martano (menhir de Santu Totaru)\nComuni.\nAppartengono alla provincia di Lecce i seguenti 96 comuni (il che ne fanno la provincia con il maggior numero di essi su tutto il territorio pugliese):\nComuni pi\u00f9 popolosi.\nDi seguito \u00e8 riportata la lista dei primi 24 comuni per numero di abitanti aggiornata al 31-10-2021.\nComuni meno popolosi.\nDi seguito \u00e8 riportata la lista dei 6 comuni meno popolati della provincia."}
{"id": "3369", "revid": "125887983", "url": "https://it.wikipedia.org/wiki?curid=3369", "title": "Provincia di Bari", "text": "La provincia di Bari (\"prov\u00ecnge de Bare\" in dialetto barese) \u00e8 stata una provincia italiana della Puglia.\nCon una popolazione di 1.222.818 abitanti (circa 1,5 milioni prima dell'istituzione della provincia di Barletta-Andria-Trani), \u00e8 stata la provincia pi\u00f9 popolata della regione, la 7\u00aa in Italia e la 3\u00aa del Mezzogiorno dopo Napoli e Palermo. Si estendeva su una superficie di 3.825\u00a0km\u00b2 e comprendeva 41 comuni.\nAffacciata a nordest sul mare Adriatico, confinava ad ovest con la Basilicata (province di Matera e Potenza), a nord con la provincia di Barletta-Andria-Trani e a sud con la provincia di Taranto e la provincia di Brindisi.\nLa provincia di Bari derivava i propri simboli ed il proprio territorio dall'antica provincia di Terra di Bari. In ottemperanza alla legge n. 56 del 7 aprile 2014, l'ente ha cessato di esistere a partire dal 1\u00ba gennaio 2015, venendo sostituito dall'istituenda Citt\u00e0 metropolitana di Bari.\nGeografia fisica.\nLa provincia di Bari era situata nella parte centrale della Puglia, nella zona che prima era chiamata Terra di Bari e che comprendeva anche i comuni di Fasano e Cisternino, oggi in provincia di Brindisi.\nIl territorio era dominato dalle Murge, mentre solo attorno al capoluogo e sulla costa comprendeva aree pianeggianti. Sul piano urbanistico la provincia presentava a nord centri generalmente molto popolati (oltre a Bari) come Altamura, Bitonto, Corato, Gravina in Puglia e Molfetta. Il sud-barese al contrario si distingueva per la mancanza di questi grossi centri: l'unico comune che al momento della soppressione dell'ente arriv\u00f2 ad attestarsi intorno ai 50\u00a0000 abitanti fu Monopoli.\nStoria.\nIl territorio provinciale nel periodo pre-romano era abitato dai Peucezi, popolazione japigia proveniente dall'Illiria.\nPer quanto riguarda il territorio, la provincia di Bari fu detta, per secoli, Terra di Bari e corrispondeva all'attuale provincia barese, alla massima parte della Provincia di Barletta-Andria-Trani e comprendeva anche i comuni di Fasano e Cisternino. Questi due comuni furono ceduti nel 1927 alla nuova provincia di Brindisi, mentre, nel 2004, con l'istituzione della provincia di Barletta-Andria-Trani, la provincia di Bari ha perso 7 comuni (oltre ai tre capoluoghi, anche Bisceglie, Canosa di Puglia, Minervino Murge e Spinazzola) per un totale di circa 390.000 abitanti.\nProvincia di Bari delle Puglie.\nIl circondario di Bari delle Puglie fu abolito, come tutti i circondari italiani, nel 1927, nell'ambito della riorganizzazione della struttura statale voluta dalle istituzioni fasciste. Tutti i comuni che lo componevano rimasero in provincia di Bari delle Puglie.\nAmministrazione.\nLa tabella elenca i Presidenti della Provincia di Bari, eletti dal 1960 fino alla soppressione dell'ente.\nComuni.\nAl momento del suo scioglimento la provincia di Bari comprendeva 41 comuni:\nSino al 2009 hanno fatto parte della provincia di Bari anche i comuni di Andria, Barletta, Trani, Bisceglie, Canosa di Puglia, Minervino Murge e Spinazzola confluiti poi nella neo-istituita provincia di Barletta-Andria-Trani. Vi erano appartenuti anche i comuni di Cisternino e Fasano sino al 1927, quando fu istituita la provincia di Brindisi."}
{"id": "3372", "revid": "1543377", "url": "https://it.wikipedia.org/wiki?curid=3372", "title": "Pellicola fotografica", "text": "La pellicola fotografica \u00e8 il supporto, di natura chimica, utilizzato, da pi\u00f9 di 100 anni, nelle fotocamere analogiche, per imprimere immagini. Nonostante un breve periodo di disuso, con l'utilizzo sempre pi\u00f9 ampio della fotografia digitale, il supporto analogico \u00e8 tornato ad essere usato da artisti, fotografi professionisti e dilettanti, in tutte le sue varianti, dal piccolo al grande formato, invertibili istantanee e negative.\nStoria.\nLe immagini latenti delle fotografie erano inizialmente impressionate utilizzando supporti di rame, vetro o metallo cosparsi di soluzioni fotosensibili di nitrato d'argento.\nNel 1871, Richard Leach Maddox mise a punto una nuova emulsione, preparata con bromuro di cadmio, nitrato d'argento e gelatina. Il 1888 vide la nascita della Kodak N.1 e della pellicola avvolgibile, sulla quale il materiale fotosensibile era cosparso su carta che nel 1891 fu sostituita con una pellicola di celluloide avvolta in rulli, la moderna pellicola fotografica.\nDescrizione.\nIl supporto di base pi\u00f9 comune \u00e8 un sottile nastro di materiale naturale trasparente, triacetato di cellulosa o sintetico, cio\u00e8 di poliestere a cui \u00e8 sovrapposto uno strato \"antialone\" per evitare riflessi interni. Gli strati successivi consistono in un'emulsione di micro cristalli di alogenuro d'argento dispersi uniformemente in gelatina animale o in tempi pi\u00f9 recenti in gelatina sintetica. La sensibilit\u00e0 alla luce \u00e8 data dai cristalli di alogenuro, prodotto combinando il nitrato d'argento con sali di alogeni (cloro, bromo e iodio) e pu\u00f2 essere variata modificando le dimensioni dei cristalli.\nNelle pellicole bianco/nero \u00e8 presente un solo strato di emulsione fotosensibile, mentre nelle pellicole a colori sono necessari tre diversi strati, sensibili alle diverse frequenze di luce visibile per formare l'immagine finale, utilizzando la sintesi cromatica sottrattiva.\nQuesti strati sono disposti uno sopra l'altro e resi sensibili ai colori con delle molecole organiche chiamate \"sensibilizzatori spettrali\". Partendo dal basso, il primo strato \u00e8 sensibile al rosso, il secondo al verde e il terzo al blu. Tra il verde e il blu \u00e8 presente uno strato filtro di colorante giallo per evitare il passaggio del blu verso gli strati inferiori.\nL'emulsione per usi fotografici \u00e8 particolarmente tarata per la luce visibile, ma \u00e8 anche sensibile all'infrarosso, all'ultravioletto, ai raggi X e ai raggi gamma. Per applicazioni scientifiche (fotografia notturna, radiografia e gammagrafia, film-badge, ecc.) si producono pellicole tarate per lo specifico campo di applicazione.\nQuando la pellicola viene sottoposta ad un'esposizione controllata di luce attraverso l'obiettivo di una fotocamera, si imprime su di essa un'immagine non visibile della scena ripresa (in pratica un'\"attivazione\" dei cristalli proporzionale al numero di fotoni ricevuti), chiamata \"immagine latente\". \n\u00c8 quindi necessario applicare alla pellicola trattamenti chimici in soluzione acquosa, per ottenere la \"rivelazione\" di un'immagine visibile e insensibile ad ulteriori esposizioni alla luce, mediante i processi di sviluppo e fissaggio.\nL'immagine rivelata \u00e8 costituita da finissimo particolato di argento metallico (nel caso del B/N), ma con i toni chiaro/scuro invertiti; \u00e8 formata invece da tre strati sovrapposti di coloranti complementari ai colori primari originali (nel caso del colore).\nPer tale motivo in entrambi i casi la pellicola uscita dal trattamento chimico \u00e8 definita \"negativa.\"\nClassificazione, caratteristiche, formati.\nLa pellicola fotografica esiste in due tipologie: negativa o invertibile. La prima restituisce dopo il trattamento un'immagine in negativo, quindi \u00e8 necessario stamparla su carta fotografica negativa per ottenere (dopo sviluppo e fissaggio) un'immagine positiva (cio\u00e8 avente le stesse tonalit\u00e0 caratteristiche dell'originale); al contrario nella pellicola invertibile, detta anche per diapositive, il processo di sviluppo, chiamato in questo caso \"inversione\", fornisce direttamente sulla pellicola l'immagine in positivo, da proiettare o (pi\u00f9 raramente) stampare su carta fotografica invertibile.\nCaratteristiche delle pellicole sono sensibilit\u00e0, grana, latitudine di posa, risolvenza e contrasto. Le pellicole a colori sono tarate per una determinata temperatura di colore, normalmente luce diurna (o fonti comparabili, come flash elettronici o flash a lampadine azzurrate). Per l'utilizzo con fonti luminose diverse dalla luce naturale si usano apposite pellicole tarate per lampada al tungsteno o lampada fluorescente; alternativamente si utilizzano filtri fotografici di conversione, per l'uso di un tipo di pellicola con diverso tipo di luce. \nTrattamenti non standard.\n\u00c8 possibile, entro certi limiti, esporre una pellicola a una sensibilit\u00e0 \"diversa\" da quella nominale. Con una tecnica chiamata \"trattamento spinto o \"tiraggio\"\" (\"push processing\" in inglese), si espone la pellicola come se avesse una sensibilit\u00e0 superiore, ottenendo un'immagine sottoesposta, che in fase di sviluppo richiede un aumento del tempo e/o della temperatura del trattamento per compensarne la scarsa esposizione. Questo procedimento aumenta il contrasto e la grana, ma permette comunque di fotografare anche in condizioni precarie di luce in cui si sarebbe rinunciato a \"scattare\".\nViceversa, se si sovraespone deliberatamente la pellicola in ripresa, come se avesse una sensibilit\u00e0 inferiore, e si compensa poi la sovraesposizione riducendo il tempo dello sviluppo, si ottengono immagini \"soft\" caratterizzate da bassi contrasto e saturazione dei colori. \u00c8 una tecnica utilizzata spesso per ritratti e nudi femminili o per particolari paesaggi, al fine di conferire un aspetto \"pittorico\" alla foto. \nConfezionamento e conservazione.\nLe pellicole fotografiche sono commercializzate in apposite confezioni a tenuta di luce.\nPer le pellicole piane:\nLe pellicole piane per utilizzo nelle fotocamere a banco ottico sono anche chiamate lastre, con riferimento agli albori della fotografia, in cui il supporto dello strato fotosensibile era una lastra di metallo o di vetro.\nPer le pellicole a nastro o \"in striscia\":\nLe pellicole in striscia possono essere prive di perforazioni (l'avanzamento e il corretto distanziamento dei fotogrammi \u00e8 affidato ai meccanismi della fotocamera), oppure dotate di una singola perforazione per fotogramma (foro di registro per il corretto distanziamento), con trascinamento a cura della bobina ricevente. \nLa pellicola 135, di derivazione cinematografica, dispone invece di ben 16 perforazioni per fotogramma, in cui si inseriscono i denti del rullo della fotocamera, che effettua il trascinamento e il distanziamento. La pellicola in striscia 135 si pu\u00f2 anche acquistare a metraggio in barattoli metallici, realizzando un discreto risparmio, ma \u00e8 considerata una pratica limitata ai dilettanti meglio attrezzati in quanto necessita di una camera oscura e una certa abilit\u00e0 manuale per le operazioni di taglio della pellicola e l'inserimento nelle cartucce. Pratica poco diffusa tra i professionisti, per i quali l'affidabilit\u00e0 del lavoro \u00e8 preponderante rispetto al risparmio conseguibile.\nLa conservazione delle pellicole non esposte richiede temperature inferiori a per l'uso nel medio periodo, inferiori a 0\u00a0\u00b0C per l'utilizzo nel lungo periodo, al fine da evitare il naturale degrado degli alogenuri che portano a dominanti cromatiche o variazioni della sensibilit\u00e0. Per le pellicole esposte sono invece sufficienti temperature inferiori a 25\u00a0\u00b0C per il medio periodo e inferiori a 10\u00a0\u00b0C per il lungo periodo, sempre con umidit\u00e0 compresa tra il 30% e il 50%.\nPellicole istantanee.\nA partire dal 1948 la Polaroid Corporation commercializz\u00f2 un sistema (fotocamere e pellicole \"abbinate\") che permetteva di ottenere un'immagine positiva in B/N entro qualche minuto dall'esposizione. Tale sistema forniva immagini singole di piccolo formato quadrato, grazie a un film-pack che conteneva per ciascuno \"scatto\" sia la pellicola negativa che la carta destinata a divenire il positivo, e una fialetta di stagnola con i reagenti chimici di sviluppo e trasferimento a contatto d'immagine. Tirando manualmente una linguetta sporgente, il negativo e il positivo uscivano dalla fotocamera accoppiati in un sandwich, la cui \"farcitura\" erano i reagenti chimici sparsi dalla fialetta schiacciata. Infine, separando gli elementi del sandwich, si otteneva il positivo (unico) e un negativo da gettare perch\u00e9 non riutilizzabile.\nNegli anni sessanta la Polaroid introdusse un film-pack a colori basato sullo stesso sistema, e poi nel 1972 l'innovativo sistema SX-70, basato su una fotocamera automatica SLR ripiegabile e una nuova pellicola a colori in cui negativo, positivo e reagenti erano tutti contenuti nella copia che veniva espulsa automaticamente dalla fotocamera subito dopo lo \"scatto\" e consentiva di assistere alla comparsa dell'immagine. Sul finire degli anni settanta entrarono in campo anche Fuji e Kodak; quest'ultima in particolare introdusse il sistema Kodak Instant basato su fotocamere e pellicole proprietarie che fornivano immagini rettangolari anzich\u00e9 quadrate. Polaroid tuttavia ravvis\u00f2 alcune violazioni di brevetto da parte della Kodak e la cit\u00f2 in giudizio. Dopo aver perso la battaglia dei brevetti, Kodak abbandon\u00f2 il business Instant nel gennaio 1986. Oggi pellicole istantanee sono prodotte da Impossible Project (su specifiche Polaroid) e da Fuji per il proprio sistema.\nDifetto di reciprocit\u00e0.\nIl difetto di reciprocit\u00e0 (noto anche come \u201ceffetto Schwarzschild\u201d in omaggio all'astrofisico Karl Schwarzschild che per primo lo descrisse), consiste in una deviazione dal corretto rapporto di reciprocit\u00e0 di una pellicola fotografica.\nIl rapporto di reciprocit\u00e0, definito come la relazione tra diaframma e tempo di esposizione per una data velocit\u00e0 della pellicola, \u00e8 lineare tranne che nelle situazioni in cui il tempo di esposizione \u00e8 particolarmente breve o lungo. In tali situazioni, gli elementi sensibili presenti sulla pellicola non reagiscono allo stesso modo e possono provocare una risposta alla luce insufficiente (sottoesposizione). Questo problema, chiamato difetto di reciprocit\u00e0, pu\u00f2 essere corretto per una pellicola bianco/nero aumentandone l'esposizione.\nNelle pellicole a colori la risposta alla luce \u00e8 diversa per ogni strato del materiale fotosensibile, quindi oltre alla sottoesposizione si incorre in \"dominanti di colore,\" che si possono correggere con l'utilizzo di appositi filtri. Il problema \u00e8 presente anche nelle riprese con flash (il lampo dura in genere molto meno di un millesimo di secondo), che possono presentare immagini con dominante tendente al ciano.\nQueste problematiche e la loro soluzione sono illustrate all'interno dei manuali tecnici delle pellicole. Ad esempio, una pellicola 50 ISO, richiede una compensazione dell'esposizione quando si utilizza un tempo di 4 secondi o superiore. La compensazione necessaria nel caso di esposizione di 4 secondi \u00e8 di 1/3, quindi la pellicola deve essere esposta per circa 5,2 secondi.\nLa gestione del difetto di reciprocit\u00e0 \u00e8 importante nella fotografia astronomica, in cui la necessit\u00e0 di lunghe esposizioni porta al limite la risposta della pellicola. Per aumentare la sensibilit\u00e0 della pellicola e renderne la risposta alla luce pi\u00f9 lineare, \u00e8 possibile immergerla in un \"forming gas\" a sottovuoto, per diverse ore. Deve poi essere conservata a temperatura inferiore a 0 \u00b0C ed estratta, utilizzata e sviluppata in brevissimo tempo.\nProduttori.\nI principali produttori di pellicole fotografiche sono:"}
{"id": "3373", "revid": "287204", "url": "https://it.wikipedia.org/wiki?curid=3373", "title": "PCI", "text": ""}
{"id": "3376", "revid": "6923", "url": "https://it.wikipedia.org/wiki?curid=3376", "title": "Partito Comunista Italiano", "text": "Il Partito Comunista Italiano (PCI) \u00e8 stato un partito politico italiano di sinistra, nonch\u00e9 il maggiore partito comunista dell'Europa occidentale. Venne fondato il 21 gennaio 1921 a Livorno con il nome di Partito Comunista d'Italia come sezione italiana dell'Internazionale Comunista in seguito al biennio rosso, alla rivoluzione d'ottobre e alla separazione dell'ala di sinistra del Partito Socialista Italiano guidata tra gli altri da Nicola Bombacci, Amadeo Bordiga, Onorato Damen, Bruno Fortichiari, Antonio Gramsci e Umberto Terracini al XVII Congresso del Partito Socialista Italiano.\nDurante il regime fascista, che dal 1926 lo costrinse alla clandestinit\u00e0 e l'esilio, ebbe una storia complessa e travagliata all'interno dell'Internazionale Comunista negli anni venti e trenta, al termine della quale nel 1943 divenne noto come Partito Comunista Italiano. Durante la seconda guerra mondiale assunse un ruolo di primo piano a livello nazionale, promuovendo e organizzando con l'apporto determinante dei suoi militanti la Resistenza contro la potenza occupante tedesca e il fascismo repubblicano. Il segretario Palmiro Togliatti attu\u00f2 una politica di collaborazione con le forze democratiche cattoliche, liberali e socialiste, propose per primo la \u00abvia italiana al socialismo\u00bb ed ebbe un'importante influenza nella creazione delle istituzioni della Repubblica Italiana.\nPassato all'opposizione nel 1947 dopo la decisione di Alcide De Gasperi di estromettere le sinistre dal governo per collocare l'Italia nel blocco internazionale filo-statunitense, rimase fedele alle direttive politiche generali dell'Unione Sovietica fino agli anni settanta e ottanta, pur sviluppando nel tempo una politica sempre pi\u00f9 autonoma e di piena accettazione della democrazia gi\u00e0 a partire dalla fine della segreteria Togliatti e soprattutto sotto la guida di Enrico Berlinguer, che promosse il compromesso storico con la Democrazia Cristiana e la collaborazione tra i partiti comunisti occidentali con il cosiddetto eurocomunismo.\nNel 1976 tocc\u00f2 il suo massimo storico di consenso, mentre sull'onda emotiva della morte improvvisa del segretario Berlinguer nel 1984 divenne il primo partito italiano (questo evento venne definito \u00abeffetto Berlinguer\u00bb). Con la caduta del muro di Berlino e il crollo dei Paesi comunisti tra il 1989 e il 1991, si sciolse su iniziativa del segretario Achille Occhetto, dando vita a una nuova formazione politica di stampo socialdemocratico con il Partito Democratico della Sinistra mentre una parte minoritaria guidata da Armando Cossutta contraria alla svolta fond\u00f2 il Partito della Rifondazione Comunista.\nPreambolo.\nIl Partito Comunista d'Italia (PCd'I) inizialmente si poneva come obiettivo l'abbattimento dello Stato borghese e l'instaurazione di una dittatura del proletariato attraverso i consigli degli operai e dei contadini sull'esempio dei bolscevichi russi di Vladimir Lenin. I rapporti con Mosca, la controversa e variegata dialettica rispetto alle politiche dell'Unione Sovietica di cui il PCI aveva fatto un mito, cos\u00ec come i discussi tentativi di distaccarsene, costituirono un elemento centrale della storia del partito, che per\u00f2 avrebbe trovato la sua fonte di maggiore forza e legittimazione nel radicamento costruito nella societ\u00e0 italiana e in particolare tra i lavoratori gi\u00e0 negli anni dell'attivit\u00e0 clandestina sotto il regime fascista, ma soprattutto nel secondo dopoguerra, allorch\u00e9 il PCI si trasform\u00f2 nel \u00abpartito nuovo\u00bb voluto da Palmiro Togliatti, un \u00abpartito di massa\u00bb con una forte presenza territoriale, volto a cercare di proporre soluzioni ai problemi delle masse lavoratrici e del Paese nel suo insieme.\nIl partito fu guidato nei suoi primi anni di vita da una maggioritaria corrente di sinistra raccolta attorno ad Amedeo Bordiga, ma il III Congresso svoltosi clandestinamente a Lione nel gennaio del 1926 segn\u00f2 un deciso cambiamento di politica. Suggellato con l'approvazione delle \"Tesi\" di Gramsci della bolscevizzazione e a favore della messa in minoranza della sinistra di Bordiga, la quale fu accusata di settarismo e venne prima emarginata e poi con l'arresto di Bordiga da parte dei fascisti si riun\u00ec in Francia editando la rivista \"Prometeo\" e nel dopoguerra nel Partito Comunista Internazionalista. Tale risultato venne poi variamente criticato per supposte ingerenze estere nelle vicende nazionali, specchio della situazione sovietica. Tra gli elementi principali di scontro vi erano i rapporti con l'Unione Sovietica, che le componenti di ispirazione sinistra comunista nelle vesti della Sinistra Comunista Italiana di Bordiga criticavano duramente; e la componente in seguito dominante che si riferiva a Gramsci, decisa a tenere ben saldo il legame con l'Internazionale Comunista.\nNel 1930 Bordiga fu definitivamente espulso dal partito con l'accusa di trotskismo. Stessa sorte era gi\u00e0 parallelamente toccata a elementi alla destra del gruppo dirigente, quest'ultimo diviso dal 1926 tra chi come il segretario Gramsci era stato condannato a misure di carcerazione fascista; e chi come Palmiro Togliatti era riuscito a espatriare continuando l'azione di direzione del partito dall'estero o operando nella clandestinit\u00e0.\nUna volta caduto il regime fascista nel 1943 ricominci\u00f2 a operare legalmente partecipando immediatamente alla costituzione di formazioni partigiane e dal 1944 al 1947 agli esecutivi antifascisti successivi al governo Badoglio I, dove il nuovo capo politico Palmiro Togliatti fu anche per un breve periodo vicepresidente del Consiglio dei ministri. Nell'antifascismo il PCI \u00e8 la forza pi\u00f9 popolare e infatti la maggior parte degli aderenti alla Resistenza italiana era membro del partito comunista. Le Brigate Garibaldi, promosse dai comunisti, rappresentarono infatti circa il 60% delle forze partigiane. Nel corso del conflitto diverse componenti identificarono la lotta antifascista con la lotta di classe, mirando ad attuare una rivoluzione sul modello di quella sovietica. In realt\u00e0 la maggioranza dei partigiani comunisti, sulla base delle indicazioni provenienti dai loro vertici e in particolare da Luigi Longo (allora a capo del partito nell'Italia occupata e al tempo stesso delle Brigate Garibaldi), intesero correttamente la lotta partigiana come una lotta volta in primo luogo alla liberazione del Paese dal nazifascismo, da condursi quindi nel modo pi\u00f9 unitario possibile, accantonando le differenze di impostazioni e di obiettivi rispetto alle altre forze che partecipavano alla Resistenza: una linea che culmin\u00f2 nella costituzione del Comando generale unificato del Corpo volontari della libert\u00e0 (CVL), contribuendo in modo decisivo all'esito vittorioso della lotta di liberazione.\nNel 1947 nel nuovo clima internazionale di guerra fredda il PCI \u00e8 allontanato dal governo e sarebbe rimasto all'opposizione per tutto il resto dei suoi giorni, non entrando mai in nessun governo repubblicano. Durante il XX Congresso del Partito Comunista dell'Unione Sovietica Nikita Sergeevi\u010d Chru\u0161\u010d\u00ebv diede avvio con la denuncia dei crimini del regime staliniano alla cosiddetta destalinizzazione, la quale ebbe non poche ripercussioni anche sulla sinistra italiana. La linea del PCI diede seguito alla svolta che si tradusse nella volont\u00e0 di tracciare una propria \u00abvia italiana al socialismo\u00bb che consisteva nell'accentuare il vecchio obiettivo del raggiungimento di una \u00abdemocrazia progressiva\u00bb applicando integralmente la Costituzione italiana.\nL'amicizia e la lealt\u00e0 che legavano il PCI all'Unione Sovietica, nonostante a partire dal 1968 una graduale progressiva critica all'operato del PCUS, fecero s\u00ec che l'atteggiamento nei rapporti internazionali non si tradusse mai in una rottura dei rapporti col partito sovietico. Questo port\u00f2 a crisi e frammentazioni con militanti, intellettuali (molto noto il caso di Italo Calvino), dirigenti (come Antonio Giolitti, che nel 2006 ricevette le scuse e l'attestazione della ragione da parte di Giorgio Napolitano, capo dello Stato e a quell'epoca nella dirigenza allineata a Mosca) e componenti di sinistra e libertarie che fuoriuscivano o mettevano in discussione (Manifesto dei 101) la linea politica prima e dopo la rivoluzione ungherese del 1956 e poi con la Primavera di Praga gli interventi militari sovietici sulle nazioni dissidenti non sufficientemente o per nulla stigmatizzate dall'allora gruppo dirigente. Molti comunisti, riunti intorno alla rivista \"il manifesto\", tra cui Rossana Rossanda, furono espulsi dal partito come gi\u00e0 accaduto in altre circostanze. In quegli anni molte sigle di ispirazione comunista si sarebbero formate alla sinistra del PCI, contestando l'adesione al realismo sovietico.\nIl PCI \u00e8 stato per molti anni dall'osservazione dei dati elettorali il partito comunista pi\u00f9 grande dell'Europa occidentale. Mentre infatti negli altri Paesi democratici l'alternativa ai partiti o alle coalizioni democristiane o conservatrici era da sempre rappresentata da forze socialiste (con i partiti comunisti relegati a terza o quarta forza), in Italia rappresent\u00f2 il secondo partito politico in assoluto dopo la Democrazia Cristiana (DC), con un Partito Socialista Italiano (PSI) via via sempre pi\u00f9 piccolo e relegato dal 1953 in poi al rango di terza forza del Paese. Nel 1976 il PCI raggiunse l'apice del suo consenso elettorale col 34,4% dei voti dopo che l'anno prima aveva conquistato le principali citt\u00e0 italiane mentre alle elezioni europee del 1984 avvenne il breve sorpasso sulla DC (33,33% dei consensi contro il 32,97%). Con milioni di iscritti nella sua storia, raggiungendo i 2.252.446 nel 1947, il PCI fu il pi\u00f9 grande partito per numero di membri in tutta la storia della politica dell'Europa occidentale.\nIl partito si sciolse il 3 febbraio 1991 durante il XX Congresso Nazionale, quando la maggioranza dei delegati approvarono la svolta della Bolognina del segretario Achille Occhetto (succeduto tre anni prima ad Alessandro Natta) e che contestualmente si costitu\u00ec il Partito Democratico della Sinistra (PDS), aderente all'Internazionale Socialista. Un'area consistente della minoranza di sinistra prefer\u00ec rilanciare ideali e programmi comunisti e fond\u00f2 il Movimento per la Rifondazione Comunista, che poi costitu\u00ec con la confluenza di Democrazia Proletaria e di altri gruppi il Partito della Rifondazione Comunista (PRC). L'organizzazione giovanile del PCI fu la Federazione Giovanile Comunista Italiana (FGCI).\nStoria.\nCostituzione del Partito Comunista d'Italia e antifascismo.\nLa scissione dei comunisti dal PSI avvenne sui famosi \u00ab21 punti\u00bb di Mosca che delimitavano in modo netto la differenza delle posizioni politiche dei rivoluzionari da quelle dei riformisti e che costituivano le condizioni per l'ingresso nell'Internazionale Comunista, che aveva come obiettivo principe l'estensione della rivoluzione proletaria su scala mondiale.\nIl Congresso del PSI aveva appena rifiutato con solo un quarto di voti contrari, come previsto nelle 21 condizioni per l'adesione all'Internazionale Comunista, di espellere i membri della corrente riformista del partito. La minoranza, che rappresentava 58.783 iscritti su 216.337 e che abbandon\u00f2 il teatro Goldoni riunendosi al teatro San Marco, era costituita dal gruppo astensionista che faceva capo ad Amadeo Bordiga, che guid\u00f2 per primo il nuovo partito, dal gruppo de \"L'Ordine Nuovo\" di Antonio Gramsci, Palmiro Togliatti, Umberto Terracini e Angelo Tasca, da parte della corrente massimalista di Anselmo Marabini, Antonio Graziadei e Nicola Bombacci e dalla stragrande maggioranza della Federazione Giovanile Socialista Italiana (FGSI). Il programma politico approvato dal nuovo partito si presentava particolarmente duro: \u00abIl proletariato non pu\u00f2 infrangere n\u00e9 modificare il sistema dei rapporti capitalistici di produzione da cui deriva il suo sfruttamento, senza l'abbattimento violento del potere borghese. [...] Dopo l\u2019abbattimento del potere borghese, il proletariato non pu\u00f2 organizzarsi in classe dominante che con la distruzione dell'apparato sociale borghese e con la instaurazione della propria dittatura [...] con la organizzazione armata del proletariato per respingere gli attacchi interni ed esterni\u00bb.\nIl nuovo partito era un partito rigorosamente rivoluzionario e la sua linea politica era fondata sull'esclusione di qualsiasi tipo di accordo con i socialisti. Anche a causa della scissione dell'ala riformista del PSI, avvenuta nel 1922, questo provoc\u00f2 i primi attriti con l'Internazionale Comunista che pose con forza il tema della riunificazione con il PSI di Giacinto Menotti Serrati. Nel 1924 Gramsci con l'appoggio dell'Internazionale Comunista divenne segretario nazionale e il passaggio della segreteria da Bordiga a Gramsci fu sancito definitivamente nel 1926 con l'approvazione durante il III Congresso a Lione delle tesi politiche di Gramsci con oltre il 90% dei voti.\nIl PCd'I venne soppresso dal regime fascista il 5 novembre 1926, ma continu\u00f2 la sua esistenza clandestina, i cui militanti in parte rimasero in Italia, dove fu l'unico partito antifascista a essere presente seppure a livello embrionale, in parte emigrarono all'estero, soprattutto in Francia e in Unione Sovietica. Con l'arresto di Gramsci la guida di fatto pass\u00f2 a Togliatti, che rafforz\u00f2 ulteriormente i rapporti con l'Unione Sovietica. Questi rapporti si deteriorarono bruscamente nel 1929 a causa della presa di posizione di Tasca, che aveva sostituito Togliatti a Mosca, in favore del capo politico della destra sovietica Nikolaj Ivanovi\u010d Bucharin, che si contrapponeva in quel periodo a Iosif Stalin. Dopo che tutta la linea del PCd'I da Lione in poi fu messa in discussione Togliatti espulse Tasca e alline\u00f2 di nuovo il partito sulle posizioni di Stalin, che erano ritornate a essere piuttosto settarie. Infatti il PCd'I fu costretto ad associare al PSI e al giovane movimento di Giustizia e Libert\u00e0 (GL) la teoria del socialfascismo che poneva le sue basi sull'equiparazione tra fascismo e socialdemocrazia, intesi entrambi come metodi utilizzati dalla borghesia per conservare il potere.\nNel 1926 molti comunisti italiani fuggirono dal Paese e circa seicento trovarono rifugio in Unione Sovietica. La loro situazione fu difficile da subito e molti cercarono di rientrare in Italia. Su segnalazione dei dirigenti italiani alle autorit\u00e0 sovietiche circa duecento militanti vennero indicati come indisciplinati o bordighisti-trotskisti, vennero inviati nei Gulag o direttamente fucilati, una tragedia di grandi proporzioni sulla quale per molto tempo si \u00e8 saputo molto poco.\nCon la crescita del pericolo nazista l'Internazionale Comunista cambi\u00f2 strategia e tra il 1934 e il 1935 lanci\u00f2 la linea di riunire in un fronte popolare tutte le forze che si opponevano all'avanzata dei fascismi. Il PCd'I, che aveva faticato molto per accettare la svolta del 1929, ebbe una sofferenza ancora maggiore per uscire dal settarismo a cui quella svolta sembrava averlo destinato in quanto nell'Italia fascista i militanti si erano trovati da soli a fronteggiare la dittatura. Tuttavia un po' per volta il lavoro di Togliatti e di Ruggero Grieco, che divenne la seconda personalit\u00e0 del partito dal 1934 al 1938 quando il segretario Togliatti si trovava nell'Unione Sovietica, diede i suoi frutti e nell'agosto del 1934 fu sottoscritto il patto d'unit\u00e0 d'azione tra socialisti e comunisti che nonostante i distinguo segn\u00f2 la riapertura del dialogo tra i due partiti operai.\nLa linea politica del PCd'I and\u00f2 di nuovo in crisi con il patto Molotov-Ribbentrop del 1939 in quanto fu impossibile conciliare l'unit\u00e0 antifascista con l'approvazione del patto fra sovietici e nazisti e fu costretto ad appiattirsi sulle posizioni dell'Internazionale che in quel periodo teorizzava per i comunisti l'equidistanza tra i diversi imperialismi. La situazione si aggrav\u00f2 ulteriormente quando con l'invasione tedesca il PCd'I si ritrov\u00f2 in clandestinit\u00e0 anche a Parigi. Togliatti fu arrestato, ma non essendo stato riconosciuto se la cav\u00f2 con pochi mesi di carcere e dopo aver riorganizzato un embrione di centro estero del partito and\u00f2 a Mosca dove l'Internazionale, avendo sciolto definitivamente l'ufficio politico e il comitato centrale, gli affid\u00f2 la direzione solitaria del PCd'I. La situazione all'interno del PCd'I si tranquillizz\u00f2 grazie alla dichiarazione di guerra di Benito Mussolini a Francia e Inghilterra del 1940 che fece s\u00ec che si ricreassero le condizioni per una nuova unit\u00e0 antifascista, suggellata nel 1941 a Tolosa da un accordo con PSI e GL. In Italia dal 1941 e anche grazie all'importante lavoro di Umberto Massola cominci\u00f2 a riorganizzare la rete clandestina e a fare sentire la propria voce anche attraverso la diffusione del bollettino intitolato \"Quaderno del lavoratore\" per mezzo del quale venivano diffuse le posizioni ufficiali del PCd'I, dettate direttamente da Togliatti attraverso Radio Mosca. Nello stesso tempo ripresero forza numerosi piccoli gruppi che spesso con linea politica autonoma continuavano dall'interno del Paese la loro lotta al fascismo.\nResistenza, guerra partigiana e liberazione.\nIl 15 maggio 1943 in seguito allo scioglimento dell'Internazionale Comunista assunse la denominazione di PCI. Quando il 25 luglio del 1943 Mussolini fu costretto a dimettersi, l'iniziativa del partito aument\u00f2 sensibilmente sia per i maggiori margini di manovra sia per la conseguente uscita dal carcere e il ritorno dall'esilio di numerosi dirigenti comunisti. Il 30 agosto 1943 dieci membri del partito costituirono a Roma una direzione centrale in Italia senza direttive ufficiali da parte di Togliatti. I dieci erano Mauro Scoccimarro, in questa fase il dirigente pi\u00f9 autorevole e prestigioso della direzione, Umberto Massola, entrato clandestinamente in Italia fin dal 1941, Antonio Roasio, Agostino Novella, Celeste Negarville, Giorgio Amendola, Luigi Longo, Giovanni Roveda, Pietro Secchia e Girolamo Li Causi. Il peso del PCI in Italia era divenuto molto importante e furono soprattutto le decisioni politiche prese dai dirigenti del partito a Roma che ebbero decisiva influenza sulla crescita della Resistenza.\nPietro Secchia, ex operaio biellese, imprigionato e deportato dal regime fascista dal 1931, liberato da Ventotene il 19 agosto 1943, venne incaricato durante una riunione tenuta a Roma il 10 settembre 1943 di recarsi a Milano per organizzare la guerra partigiana. Secchia raggiunse Milano in treno il 14 settembre dopo essere passato per Firenze e Bologna e aver diffuso le direttive del partito tra i militanti provenienti dall'antifascismo attivo. Tra il 20 e il 22 settembre anche Luigi Longo, gi\u00e0 dirigente delle Brigate internazionali in Spagna, part\u00ec per il nord per affiancare Secchia nella organizzazione e direzione del movimento di resistenza. Fin dal novembre 1943 i comunisti poterono quindi costituire a Milano la prima struttura organizzativa unificata: il comando generale delle Brigate Garibaldi con Luigi Longo come responsabile militare e Pietro Secchia come commissario politico. I componenti iniziali del comando oltre a Longo e Secchia furono Antonio Roasio, Francesco Scotti, Umberto Massola, Antonio Cicalini e Antonio Carini.\nI militanti comunisti costituirono il nerbo dei gruppi clandestini della Resistenza italiana, organizzati nelle Brigate Garibaldi (se ne contarono fino a 575 gruppi) sulle montagne e nei GAP e nelle SAP nelle citt\u00e0. Oltre alla lotta armata il PCI continu\u00f2 il suo lavoro politico continuando nell'organizzazione degli operai e promuovendo scioperi e agitazioni soprattutto nei primi mesi del 1944. La dichiarazione di guerra del governo Badoglio ai danni della Germania pose il PCI dinnanzi a un bivio: continuare nella linea richiesta dalla base di contrapposizione frontale a Badoglio e alla monarchia o l'assunzione di responsabilit\u00e0 di governo.\nNel marzo del 1944 Togliatti dopo aver avuto un incontro con Stalin torn\u00f2 in Italia e pratic\u00f2 quella che rimase famosa come la svolta di Salerno con la quale anteponendo la lotta antifascista alla deposizione della monarchia il PCI sanc\u00ec il proprio ingresso nel Governo. L'ingresso del PCI nei governi formati da Pietro Badoglio e dal socialista riformista Ivanoe Bonomi andava letto nell'intenzione di Togliatti come il tentativo di accreditarsi come forza responsabile e fondatrice della democrazia italiana. La decisione politica di Togliatti di abbandonare almeno per il momento la volont\u00e0 di rimanere estranei a un arco costituzionale democratico, specialmente se monarchico, ebbe delle conseguenze pesanti anche all'interno del PCI e pi\u00f9 in generale in senso alla sinistra italiana. Nel dopoguerra infatti nel dibattito storico inerente ai rapporti (o addirittura all'eventuale fusione, di cui si ebbe molto a parlare) tra i due massimi partiti di sinistra, vale a dire il PCI e il PSI, non pochi furono gli esponenti sociali che si opposero fermamente a ogni alleanza, fusione e comunanza con i comunisti del partito togliattiano, reo di aver tradito sia pur con il benestare di Stalin la linea internazionalista che con gradazioni alterne a seconda del periodo storico impediva ogni sorta di alleanza con le forze democratiche e liberali degli stati borghesi, non di rado definite insieme ai socialdemocratici come forze \u00absocialfasciste\u00bb.\nLa scelta di Togliatti da un punto di vista meno ideologico e pi\u00f9 pratico \u00e8 invece considerata come di alto profilo politico. Il segretario, cos\u00ec come i dirigenti sovietici, sapeva infatti che per quanto risultasse sulla carta come la realt\u00e0 politica clandestina meglio organizzata nel Paese, se non si fosse schierato con le forze liberatrici, allineate in un supporto anglo-americano, il PCI non avrebbe potuto avere un ruolo determinante nella costruzione del nuovo Paese. Per quanto i sovietici stessero all'epoca avanzando nella pianura polacca e fossero in procinto di entrare in Germania, dando una svolta decisiva al fronte orientale, non si poteva ragionevolmente credere che essi sarebbero giunti in Italia prima che le forze alleate l'avessero gi\u00e0 liberata. Non allinearsi e non scendere a patti con queste ultime, aspettando l'arrivo dei sovietici, avrebbe comportato l'alienarsi del PCI nella lotta per la liberazione d'Italia e non solo. Infatti nel momento in cui la monarchia, le forze democratiche e persino gli anglo-americani in un'ottica pre-guerra fredda avessero iniziato a percepire una certa ostilit\u00e0 da parte dei comunisti italiani, questi si sarebbero certamente ritrovati isolati e senza messi per salvaguardarsi, perdendo la partita.\nIn seno alla svolta di Salerno era necessario dare un volto nuovo al partito e per ottenere questo era necessario che il PCI fosse ricostruito su basi diverse e diventasse un partito nuovo, ovvero un moderno partito di massa con profonde radici nei luoghi di lavoro e aderente alla societ\u00e0. Il partito cominci\u00f2 pertanto una crescita costante data sia dal punto di vista dell'organizzazione, che si svilupp\u00f2 ormai capillarmente in tutte le citt\u00e0 italiane, sia in termini di numero di iscritti, passati da nel 1944 a nel 1945, che lo portarono a diventare il pi\u00f9 importante e grande partito comunista europeo a ovest della cortina di ferro.\nNel corso della guerra ebbero luogo alcune delle pagine pi\u00f9 controverse della storia del PCI come l'eccidio di Porz\u00fbs ai danni di formazioni resistenziali bianche, commesso da un gruppo di partigiani, in massima parte gappisti (i GAP erano formati dal comando generale delle Brigate Garibaldi). Le formazioni partigiane comuniste furono inoltre coinvolte nelle vendette post-belliche contro fascisti (o presunti tali) in varie zone del nord Italia, quali il cosiddetto triangolo della morte.\nRapporti tra PCI e PC Sloveno tra il 1939 e il 1948.\nNel 1939 i rapporti tra i vari partiti comunisti erano regolati all'interno della III Internazionale, il cui fulcro era a Mosca, e i partiti comunisti erano pi\u00f9 o meno tutti nell'illegalit\u00e0 all'interno dei loro rispettivi paesi. Questi partiti erano la trasformazione dei precedenti Fronti Popolari che in precedenza secondo le istruzioni di Mosca non dovevano partecipare alla guerra definita \"conflitto interimperialista\"; nondimeno e in contrasto col Comintern dopo l'invasione della Jugoslavia da parte dell'Asse il PC Jugoslavo sub\u00ec una modifica radicale degli obbiettivi per uniformarsi alla decisione di Tito di scatenare la guerra civile. All'interno del PCJ agiva il PC Sloveno (KPS) sotto la guida di Edvard Kardelj, che estendeva gli obbiettivi a tutti i territori della cosiddetta \"Slovenia Unita\", estesa su tutti i territori nei quali fosse presente una popolazione slovena tra cui Trieste e la Venezia Giulia. Con questi presupposti il PCI dovette confrontarsi con la scelta tra l'avallare gli obbiettivi territoriali del PCS (Trieste in primis) e il vedersi insidiate le sue stesse strutture al di l\u00e0 dell'Isonzo dalle infiltrazioni slovene e con gli accordi di Bari tra Togliatti, \u0110ilas e Kardelj prese l'impegno di non appoggiare attivamente l'annessione di Trieste alla Jugoslavia ma anche di non ostacolarla, pur di poter attuare nel resto del territorio italiano la politica di ampie alleanze al fine di entrare stabilmente al governo; tra l'altro dopo la Svolta di Salerno dal giugno 1944 effettivamente il PCI partecipava al governo di larghe intese con Togliatti stesso vicepresidente del Consiglio. Le conseguenze di questo furono nella zona di confine la rottura dei rapporti del PCI con gli altri partiti del Comitato di Liberazione Nazionale e l'avallo delle posizioni filoannessionistiche del KPS, oltre alla subordinazione delle stesse unit\u00e0 partigiane italiane alla direzione slovena, e in questo ambito va collocata la strage di Porzus, dovuta alla presenza di una formazione partigiana italiana in una zona \"slovena\". Questo non bast\u00f2 comunque a salvare in seno al Cominform il PCI dagli attacchi del KPJ del 1947 in merito a una non sufficiente incisiva strategia di presa del potere in Italia, e tanto meno a raccogliere i frutti all'interno del \"governo di larghe intese\" dal quale il PCI venne estromesso da De Gasperi nel maggio sempre del 1947. Addirittura Kardelj ritenne che \"il PCI si preoccupava troppo dell'unit\u00e0 nazionale\" (italiana) quando il nord era pi\u00f9 avanzato culturalmente e pronto a sostenere un eventuale movimento rivoluzionario rispetto al sud; Luigi Longo, in qualit\u00e0 di delegato italiano fece notare come un movimento insurrezionale fosse alquanto problematico in presenza di forti contingenti di truppe angloamericane presenti sul territorio italiano; a togliere dall'imbarazzo il PCI provvide l'espulsione dal Cominform del KPJ nel 1948 con varie accuse, e col documento di espulsione redatto dallo stesso Togliatti. Questo pose fine a un decennio di subalternit\u00e0 del PCI al PCS, e non solo nelle zone di frontiera, iniziato con la dislocazione nel 1940 a Lubiana del centro estero dello stesso PCI, che costrinse tutte le comunicazioni del partito verso Mosca a passare al vaglio degli sloveni.\nItalia repubblicana e rapporti con l'Unione Sovietica.\nA seguito della Liberazione Palmiro Togliatti diede vita a una politica che tenne insieme l'esigenza di consolidamento della democrazia italiana e il sentimento rivoluzionario e il mito dell'Unione Sovietica della base del partito, concretizzato nell'adesione fino al suo scioglimento al Cominform, l'organizzazione dei partiti comunisti filosovietici.\nNel maggio 1947, a seguito della crisi di quel mese, Alcide De Gasperi form\u00f2 un governo senza il PCI e il PSI, ma nonostante ci\u00f2 il contributo costruttivo dei comunisti nell'Assemblea Costituente non mut\u00f2. Cosicch\u00e9 la Costituzione italiana entr\u00f2 in vigore il 1\u00ba gennaio 1948 dopo essere stata approvata da tutti i maggiori partiti, compresi i comunisti.\nApparato paramilitare.\nSecondo alcune fonti e atti ufficiali il partito avrebbe mantenuto un'organizzazione paramilitare segreta denominata giornalisticamente da alcune testate, Gladio Rossa (locuzione in contrapposizione alla coeva e acclarata Organizzazione Gladio nata in chiave anticomunista). Lo storico Gianni Donno sostiene che \u00abfino alle elezioni del 18 aprile 1948 un'insurrezione comunista in Italia era possibilit\u00e0 reale, e sarebbe stata sorretta da un apparato militare, incardinato nella struttura organizzativa del PCI\u00bb. Quest'organizzazione avrebbe seguito la storia del partito estrinsecandosi in due fasi distinte: dal 1948 al 1954 in cui vennero poste le basi dell'organizzazione raccogliendo materiali bellici e creando una rete di contatti e logistica in preparazione di una possibile insurrezione armata alla seconda fase dal 1955 al suo scioglimento nel 1974, nella quale l'organizzazione avrebbe dovuto costituire un sostegno attivo a un'eventuale invasione dell'Italia da parte del Patto di Varsavia. Insieme a quest'organizzazione il partito ne mantenne un'altra, destinata alla protezione e alla fuga dei dirigenti nel caso che il partito stesso fosse stato dichiarato illegale in Italia. In un rapporto del SIFAR l'apparato paramilitare del PCI viene descritto come diviso in due gruppi: uno operativo in tempo di pace con il compito di \u00absostenere le agitazioni e mantenere l'economia nazionale sotto pressione, affinch\u00e9 la gente appoggi un cambiamento politico attraverso le riforme sociali di cui il PCI si fa promotore\u00bb e l'altro pronto a intervenire in caso di guerra con opere di sabotaggio.\nIl Servizio Ordine Informazioni era la struttura informativa che si affiancava alla struttura paramilitare e svolgeva attivit\u00e0 spionistica nei settori militare, industriale e politico. Questa struttura operava in stretto collegamento col KGB e con il GRU (il servizio informazioni militare sovietico) e aveva tra i suoi compiti anche la disinformazione, quindi la costruzione di informazioni false o dossier atti a creare scandali nei momenti opportuni. Riguardo alla Gladio Rossa anche il giornalista Giovanni Fasanella dichiara: \nIn merito il senatore Giovanni Pellegrino nelle vesti di presidente della commissione parlamentare sulle stragi dichiar\u00f2 proprio a Fasanella che \u00ab[nel dopoguerra] [...] mentre gli ex partigiani bianchi tendevano progressivamente a istituzionalizzarsi finendo per confluire nelle strutture di Stay-behind, gli ex partigiani rossi tendevano a riorganizzarsi in una struttura interna del PCI, la cosiddetta Gladio rossa, in cui continuava ad agire una sorta di inerzia rivoluzionaria\u00bb. Anche per Pellegrino la struttura si evolse col tempo in chiave di protezione nei confronti dei dirigenti in caso di golpe o che il PCI fosse dichiarato fuori legge. A credito dei dirigenti del PCI dell'epoca Pellegrino ascrive anche il merito \u00abdi essere riusciti in qualche modo a imbrigliare all'interno di organizzazioni forze altrimenti centrifughe\u00bb.\nSituazioni pre-insurrezionali e attentato a Palmiro Togliatti.\nNel novembre del 1947 dopo la notizia che il prefetto di Milano Ettore Troilo, esponente della Resistenza, era stato destituito dal ministro degli interni Mario Scelba, Giancarlo Pajetta, capo del partito in Lombardia, prese l'iniziativa di mobilitare le formazioni armate di ex partigiani che bloccarono corso Monforte dove aveva sede la prefettura e si vissero momenti di grande tensione. Pajetta entr\u00f2 in prefettura, il sindaco socialista Antonio Greppi e altri sindaci si dimisero per protesta contro la rimozione di Troilo e venne organizzato un comitato di agitazione. Ben presto il governo riprese in mano la situazione e senza azioni violente e dopo trattative condotte da Marrazza i militanti comunisti evacuarono la prefettura e accettarono la nomina di un nuovo prefetto di Milano. Togliatti ebbe parole di sarcastica critica per l'avventatezza di Pajetta e colse l'occasione per bloccare l'estremismo di una parte del partito.\nIl 14 luglio 1948 Togliatti fu gravemente ferito alla nuca e alla schiena all'uscita dalla Camera dei deputati a Roma da Antonio Pallante, un estremista anticomunista. Le condizioni di Togliatti apparvero subito molto gravi e nonostante i suoi inviti a mantenere la calma si diffuse subito grande agitazione tra i militanti comunisti. Il capo del partito venne sottoposto a un difficile intervento chirurgico che si concluse con successo nel pomeriggio, ma nel frattempo in molte regioni d'Italia si era instaurata una situazione pre-insurrezionale.\nSenza attendere le indicazioni del partito i militanti comunisti e la base operaia diedero inizio a un impressionante sciopero generale con occupazione della fabbriche e ricomparvero formazioni di ex partigiani armati nel Biellese, in Valsesia e a Casale Monferrato. I militanti comunisti assaltarono la FIAT e alcuni dirigenti, tra cui lo stesso Vittorio Valletta, vennero presi in ostaggio e comparvero le armi all'interno della fabbrica. Ufficialmente il partito non aveva ancora dato alcuna direttiva insurrezionale, ma corsero voci che Cino Moscatelli e Pietro Secchia fossero favorevoli a un'azione rivoluzionaria. A Torino e Milano, in parte presidiate dai militanti comunisti, si svolsero grandi manifestazioni di piazza in cui si parl\u00f2 di armi pronte. Scontri armati nel capoluogo lombardo tra comunisti e polizia terminarono con numerosi feriti e l'occupazione di altre fabbriche. A Genova il movimento insurrezionale fu ancora pi\u00f9 esteso: si verificarono scontri tra militanti e forze dell'ordine con feriti, alcuni carabinieri e poliziotti furono presi prigionieri. Nella notte si eressero le barricate e il prefetto decret\u00f2 lo stato d'assedio.\nGli episodi pi\u00f9 gravi accaddero sul monte Amiata, dove i minatori si asserragliarono sulla vetta; e ad Abbadia San Salvatore, dove militanti comunisti, presero la centrale telefonica, assaltarono la sede della DC e respinsero il primo attacco della polizia uccidendo due agenti. A Siena, Piombino, Taranto, Ferrara, Modena, Cagliari e La Spezia seguirono altri scontri mentre a Venezia vennero occupate le fabbriche, la RAI e i ponti sulla laguna. Invece a Livorno ci furono combattimenti durante i quali un poliziotto fu ucciso e altri quattro feriti e a Bologna gli ex partigiani bloccarono la via Emilia. Roma fu invasa dagli operai e dai militanti della periferia, che davanti a Montecitorio lanciarono sassi contro gli agenti di guardia durante un grande comizio a piazza Esedra con la presenza di Luigi Longo e Edoardo D'Onofrio. I manifestanti espressero propositi rivoluzionari nonostante la prudenza ufficiale dei dirigenti.\nTra i dirigenti del partito l'attentato a Togliatti provoc\u00f2 grande emozione. Dopo le prime notizie confuse arrivarono le informazioni sullo sciopero e sulle azioni pre-insurrezionali spontanee dei militanti. I capi comunisti nelle loro memorie hanno riferito di una scelta unitaria di controllare il movimento ed evitare di uscire \u00abin modo irreparabile dalla legalit\u00e0\u00bb. All'epoca si diffuse la voce che Secchia e Longo avessero avuto contatti segreti con i sovietici durante i quali questi ultimi avrebbero escluso la possibilit\u00e0 di fornire aiuto in caso d'insurrezione. In realt\u00e0 in un primo tempo i dirigenti comunisti preferirono attendere gli eventi senza sostenere esplicitamente l'insurrezione, ma polemizzando aspramente contro il governo e il ministro Scelba, tuttavia la stampa comunista non diram\u00f2 alcuna parola d'ordine rivoluzionaria. Un'analisi realistica della situazione rendeva del resto impossibile un'alternativa rivoluzionaria: l'Unione Sovietica era contraria ad avventure insurrezionali e le forze dell'ordine col sostegno eventualmente dell'esercito disponevano di una schiacciante superiorit\u00e0 militare, prevedendo anche un intervento diretto statunitense. Inoltre i comunisti erano forti solo in alcune aree del Paese e soprattutto nelle fabbriche e nelle grandi citt\u00e0 del nord, ma le campagne e il sud non avevano affatto partecipato al moto insurrezionale.\nLa mattina del 16 luglio i dirigenti comunisti presero la decisione di bloccare l'evoluzione rivoluzionaria e arrestare lo sciopero. Il ministro Scelba mostr\u00f2 grande decisione e le forze dell'ordine intervennero a Livorno, Bologna, Napoli e Castellammare dove ci furono scontri a fuoco e morti tra i manifestanti. Le occupazioni delle fabbriche furono progressivamente interrotte e Vittorio Valletta fu liberato. Il 17 luglio il comitato centrale del partito approv\u00f2 ufficialmente la cessazione dello sciopero. Nelle loro memorie i capi comunisti in maggioranza hanno escluso che l'insurrezione potesse avere successo e solo Giancarlo Pajetta ha affermato che al nord l'insurrezione sarebbe stata possibile, Pietro Secchia ha scritto che solo a Torino, Genova e Venezia i militanti comunisti avevano il pieno controllo della situazione mentre Giorgio Amendola ritiene che l'insurrezione non avrebbe avuto alcuna possibilit\u00e0 di vittoria neppure al nord. Due giorni prima il Senato aveva respinto una mozione di sfiducia presentata da Umberto Terracini al governo De Gasperi con l'accusa di essere moralmente e politicamente responsabile dell'attentato a Togliatti. Gli anni successivi furono caratterizzati da una forte opposizione (che non manc\u00f2 di veri e propri ostruzionismi) alle politiche del governo De Gasperi, in particolare sull'adesione dell'Italia al Patto Atlantico e sulla legge elettorale cosiddetta truffa. I parlamentari comunisti si impegnarono anche a presentare proposte di legge in favore dei lavoratori, come quella per la tutela delle lavoratrici madri che ebbe come prima firmataria la deputata Teresa Noce.\nPolitica di Togliatti.\nIl PCI si consolid\u00f2 dopo la scissione socialista del 1947 come la seconda forza della democrazia italiana dopo la DC. Da allora e per circa 30 anni pur rimanendo sempre all'opposizione il PCI consegu\u00ec una crescita elettorale costante che si interruppe solo verso la fine degli anni settanta al termine della stagione della solidariet\u00e0 nazionale.\nNegli anni successivi pur continuando ad appoggiare l'Unione Sovietica anche nella drammatica crisi d'Ungheria durante la rivoluzione ungherese del 1956 il PCI di Togliatti diede inizio a una nuova politica di partito nazionale imboccando la \u00abvia italiana al socialismo\u00bb dopo che personaggi significativi, in maggioranza intellettuali, avevano abbandonato il partito protestando contro l'adesione del PCI alla repressione sovietica o avevano espresso dissenso nel cosiddetto \"Manifesto dei 101\". Tale nuova politica non gli imped\u00ec di esprimersi in una importante conferenza internazionale dei partiti comunisti a favore della fucilazione di Imre Nagy, il capo comunista ungherese considerato democratico. Tra coloro che in quella situazione manifestarono una posizione di dissenso pur senza abbandonare il partito va ricordato il capo della CGIL Giuseppe Di Vittorio mentre vari intellettuali tra cui lo storico Renzo De Felice ne uscirono per protesta e in aperto dissenso. Soltanto una ventina tra i firmatari del Manifesto dei 101 avrebbero ritenuto posteriori la loro adesione mentre altri come Lucio Colletti ne usciranno comunque in seguito. Il manifesto, che doveva inizialmente essere solo una forma di dissenso interno secondo parte dei suoi partecipanti ed essere pubblicato su \"l'Unit\u00e0\", venne invece integralmente diffuso dall'ANSA quasi immediatamente e provoc\u00f2 fortissimi dissensi tra la base che si arrocc\u00f2 attorno al suo gruppo dirigente e una gran parte degli intellettuali che finirono per uscire dal partito. La principale conseguenza politica degli avvenimenti del 1956 fu il definitivo tramonto del patto d'unit\u00e0 d'azione tra il PCI e il PSI.\nIl PSI di Pietro Nenni, che negli anni precedenti aveva pur accettato forme di subordinazione all'Unione Sovietica di Stalin, ripens\u00f2, prendendone completamente le distanze, la sua posizione riguardo a quello che i comunisti consideravano il pi\u00f9 importante Stato socialista, ma che per i socialisti autonomisti non aveva mai rappresentato una societ\u00e0 socialista. Nel cambiamento della linea del PSI ebbe un grande peso la riemersione delle tendenze autonomiste interne, sempre presenti anche nel periodo frontista, che guardavano con sospetto ai comunisti e ai regimi dittatoriali formatisi nell'Europa orientale. Ci\u00f2 consent\u00ec la nascita del centro-sinistra basato sull'alleanza tra PSI e DC. Nel 1960 il PCI partecip\u00f2 attivamente all'organizzazione delle proteste contro il congresso di Genova del Movimento Sociale Italiano - Destra Nazionale (MSI), giudicato come una provocazione per il fatto di svolgersi in una citt\u00e0 medaglia d'oro della guerra di Liberazione. Le proteste si indirizzano contro il governo Tambroni, appoggiato esternamente dallo stesso MSI. Tale appoggio provoc\u00f2 anche una frattura interna alla DC e il governo di converso accus\u00f2 il PCI dell'esistenza di un attivo coinvolgimento sovietico nell'organizzazione degli scioperi, ma tale ipotesi venne ritenuta non attendibile dalla stessa CIA in un documento dell'8 luglio 1960. Gli eventi legati alle proteste allontanarono ulteriormente Nenni che scrisse nel suo diario il 3 luglio 1960 che i fatti di Genova vennero usati dai comunisti \u00abin termini di frontismo, di ginnastica rivoluzionaria, di vittoria di piazza, tutto il bagaglio estremista che pagammo caro nel 1919\u00bb.\nElezione di Luigi Longo.\nCon la fine del centrismo e con l'inizio dei governi di centro-sinistra il PCI di Togliatti non mut\u00f2 la sua posizione di opposizione al governo, ma il suo leader mor\u00ec a Jalta il 21 agosto del 1964. I suoi funerali, che videro la partecipazione di oltre un milione di persone, costituirono il pi\u00f9 imponente momento di partecipazione popolare che la giovane Repubblica italiana aveva conosciuto fino a quel momento. L'ultimo documento di Togliatti, che ne costituiva il testamento politico e che fu ricordato come il memoriale di Jalta, ribadiva l'originalit\u00e0 e la diversit\u00e0 di vie che avrebbero consentito la costruzione di societ\u00e0 socialiste, unit\u00e0 nella diversit\u00e0 del movimento comunista internazionale. Il PCI lasciato da Togliatti era un partito che pur continuando a rimanere ancorato al centralismo democratico cominciava a sentire l'esigenza di rendere visibili quelle che al suo interno erano le diverse sensibilit\u00e0 e opzioni politiche. Il primo Congresso dopo la morte di Togliatti, l'XI svoltosi nel gennaio del 1966, fu il teatro del primo scontro svoltosi alla luce del sole dalla nascita del partito nuovo. Le due linee politiche che si fronteggiarono furono quella di destra di Giorgio Amendola e quella di sinistra di Pietro Ingrao. Sebbene la posizione della sinistra di Ingrao si rivel\u00f2 in minoranza, in particolare sul tema della pubblicit\u00e0 del dissenso (che si riteneva avrebbe aperto le porte alla divisione del partito in correnti organizzate), molte delle sue istanze (messa all'ordine del giorno del tema del modello di sviluppo, necessit\u00e0 di una programmazione economica globale che si contrapponesse alla inefficace programmazione del governo e attenzione al dissenso cattolico e ai movimenti giovanili) furono accolte nelle tesi congressuali. Il lavoro di sintesi, rivolto al rinnovamento nella continuit\u00e0, tra le diverse anime del partito suggell\u00f2 la guida politica di Luigi Longo, eletto segretario generale dopo la morte di Togliatti e degno continuatore delle sue politiche.\nNel ruolo di successore di Togliatti i due candidati pi\u00f9 forti erano proprio Amendola e Ingrao, ma Longo per le garanzie di unit\u00e0 e continuit\u00e0 che dava la sua figura, che aveva ricoperto con Togliatti la carica di vicesegretario e aveva sempre con lealt\u00e0 ed efficacia coadiuvato il segretario, costituiva la soluzione migliore per la segreteria del partito. Longo continu\u00f2 nella definizione di una politica nazionale del PCI e infatti a differenza del 1956 nel 1968 il partito si schier\u00f2 contro l'invasione sovietica della Cecoslovacchia.\nIl PCI e il Golpe Borghese\nNella notte fra il 7 e l\u20198 dicembre 1970 Junio Valerio Borghese tent\u00f2 un colpo di Stato di carattere militare e fascista senza per\u00f2 alla fine portarlo a termine.\nRecentemente si \u00e8 appurato che i vertici del PCI sapevano dell\u2019imminente golpe, anche se probabilmente non nei dettagli. In questo senso vi sono alcuni dati testimoniali, come le informazioni sul golpe che sarebbero giunte ad Arrigo Boldrini da parte del generale antifascista Renzo Apollonio proprio nella notte fra il 7 e l\u20198 dicembre. Inoltre, diversi militanti ricordano di essere stati mobilitati quella notte per difendere le sedi del partito (anche se va ricordato che tali ordini non erano infrequenti in quegli anni). A questo si aggiungano due articoli pubblicati su l\u2019\"Unit\u00e0\" proprio l\u20198 e il 9 dicembre 1970, in cui si denunciavano rigurgiti neofascisti e si lasciava intendere fra le righe che il PCI conoscesse il progetto eversivo e fosse pronto a combatterlo. Va notato in particolare che l\u2019articolo uscito l\u20198 dicembre, dal titolo \"Nuovi piani dei provocatori\", venne materialmente redatto negli stessi momenti nei quali gli uomini di Borghese occupavano il Ministero dell\u2019Interno e si dispiegavano su tutta la Capitale.\nLe ragioni che spinsero il PCI a non denunciare subito il tutto all\u2019opinione pubblica sono di varia natura. Probabilmente il partito temeva che una denuncia pubblica potesse scatenare una reazione violenta da parte dei settori filofascisti dell\u2019esercito, compattando cos\u00ec le forze cospiratrici e scatenando di fatto il golpe ormai fatto abortire. Inoltre, il Pci aveva capito che Andreotti era coinvolto nel golpe. Questi, nonostante fosse un esponente della destra Dc, continuava a lanciare segnali di apertura ai comunisti in quel periodo, un\u2019apertura che era evidentemente ritenuta preziosa dal partito.\nSegreteria di Enrico Berlinguer.\nNel 1972 divenne segretario Enrico Berlinguer, che sulla suggestione della crisi cilena propose un compromesso storico tra comunisti e cattolici democratici che avrebbe dovuto spostare a sinistra l'asse governativo, trovando qualche sponda nella corrente democristiana guidata da Aldo Moro. Fu il periodo in cui Augusto Del Noce preconizz\u00f2 che il PCI si sarebbe trasformato in un \u00abpartito radicale di massa\u00bb. In questi anni il comunismo \u00absi \u00e8 rovesciato nel suo contrario: voleva affossare la borghesia e ne \u00e8 divenuto una delle componenti pi\u00f9 salde ed essenziali\u00bb.\nFine della spinta propulsiva della rivoluzione d'ottobre.\nI rapporti con l'Unione Sovietica si allentarono ulteriormente quando a opera dello stesso Berlinguer inizi\u00f2 la linea eurocomunista basata su un'alleanza tra i principali partiti comunisti dell'Europa occidentale (il PCI, Partito Comunista Francese guidato da Georges Marchais e il Partito Comunista di Spagna guidato da Santiago Carrillo) che cerc\u00f2 una qualche indipendenza dai sovietici. Questi ultimi in realt\u00e0 mal digerirono la corrente di pensiero berlingueriana, che seguendo la tradizione della via italiana al socialismo gi\u00e0 consolidata anni prima da Togliatti affermava la costruzione di un comunismo non pienamente allineato con quello sovietico, gettando le basi anche in senno alla nascitura Comunit\u00e0 europea di un comunismo proprio dei Paesi occidentali e non aderenti al Patto di Varsavia. La linea sovietica infatti era volta all'affermazione di una sola linea di principio, ovvero il comunismo russo come unico e solo punto di riferimento. Il che nelle varie fasi storiche della guerra fredda si tradusse in un continuo e costante contrasto con tutti quei Paesi, europei e non, che non ne adottavano pienamente la linea (Cina, Albania, Jugoslavia e infine anche Italia). Nel momento in cui Berlinguer ebbe a promuovere una linea di pensiero dottrinale distante da quella di Mosca, le conseguenze non si fecero attendere: oltre a richiami e moniti ci fu una sostanziosa riduzione dei finanziamenti sovietici alle casse del PCI. L'eurocomunismo attivo per\u00f2 dur\u00f2 poco a causa del riallineamento del Partito Comunista Francese alla tradizionale dipendenza dalla linea di quello sovietico, il calo del peso elettorale dei comunisti spagnoli e l'acuirsi delle differenze interne nello stesso PCI. Nonostante le critiche rivolte al partito sovietico Berlinguer continuava a elogiarne il regime, sostenendo nel 1975 che l\u00ec esisteva \u00abun clima morale superiore, mentre le societ\u00e0 capitalistiche sono sempre pi\u00f9 colpite da un decadimento di idealit\u00e0 e di valori etici e da processi sempre pi\u00f9 ampi di corruzione e di disgregazione\u00bb, contrapponendo il \u00abforte sviluppo produttivo\u00bb dell'Unione Sovietica alla \u00abcrisi del sistema imperialistico e capitalistico mondiale\u00bb. Ancora nel 1977 Berlinguer parlava di \u00abgrandi conquiste\u00bb realizzate dai Paesi comunisti, ammettendo per\u00f2 l'esistenza di \u00ablati negativi\u00bb che \u00abconsistono essenzialmente nei loro tratti autoritari o negli ordinamenti limitativi di certe libert\u00e0\u00bb. Aggiungeva infine che \u00abquei paesi rappresentano una grande realt\u00e0 sociale, una grande realt\u00e0 nella vita del mondo di oggi\u00bb.\nNel novembre di quell'anno Berlinguer pronunci\u00f2 a Mosca, dove si era recato per le celebrazioni comuniste dei sessant'anni dalla rivoluzione d'ottobre dei bolscevichi, un discorso che spinse alcuni come Ugo La Malfa e Eugenio Scalfari a ritenere ormai prossima la rottura del PCI con l'Unione Sovietica. Altri per\u00f2, in particolare gli intellettuali della rivista socialista \"Mondoperaio\", non vedevano nessuna rottura, se non una generica presa di distanza dallo stalinismo che non conduceva per\u00f2 a un effettivo ripudio dell'ideologia marxista-leninista, n\u00e9 all'ammissione di come la repressione del dissenso in Unione Sovietica fosse una diretta conseguenza di quell'ideologia. In occasione della Biennale di Venezia tra la fine del 1977 e il 1978 quando il suo Presidente, l'allora socialista Carlo Ripa di Meana, intese dar voce al dissenso degli intellettuali perseguitati dall'Unione Sovietica reag\u00ec duramente all'iniziativa parlando di provocazione e sollecitando il governo italiano a ritardare il finanziamento della Biennale. Diversi artisti e intellettuali vicini al PCI come Vittorio Gregotti e Luca Ronconi si dimisero in segno di protesta dal comitato della rassegna. Il tema dei rapporti del PCI con l'Unione Sovietica fu al centro di aspri dibattiti e scontri politici tra la fine degli anni settanta e l'inizio degli ottanta tra Berlinguer e l'emergente socialista Bettino Craxi, che rimproverava ai comunisti italiani di mantenere intatti i legami col regime sovietico e di non sposare fino in fondo i valori della socialdemocrazia europea.\nL'ambiguit\u00e0 dei rapporti del PCI con l'Unione Sovietica si protrasse per tutti gli anni ottanta. Se nel 1981 in seguito al golpe polacco di Jaruzelski che si ribell\u00f2 a Mosca Berlinguer giunse a dichiarare conclusa la spinta propulsiva della rivoluzione d'ottobre e producendo la reazione contraria di Armando Cossutta, che condann\u00f2 il gesto come uno strappo, il PCI si oppose duramente all'installazione di una base euromissilistica in Italia come risposta ai missili di nuova generazione puntati dall'Unione Sovietica contro l'Italia e l'Europa occidentale. Ancora nel 1984 in risposta al documento dell'allora cardinale Ratzinger che condannava le teologie della liberazione sia per l'ideologia materialista di stampo marxista a esse sottesa, ritenuta inconciliabile col cristianesimo, sia per il loro carattere totalizzante derivante da quella stessa ideologia, il mensile \"Rinascita\", da sempre strumento di elaborazione e diffusione della politica culturale del PCI, attacc\u00f2 duramente le posizioni espresse da Ratzinger sostenendo che i suoi giudizi sul socialismo in generale e sulle sue applicazioni concrete in Unione Sovietica sarebbero stati \u00abschematici\u00bb, \u00abgrossolani\u00bb e privi di \u00abconsiderazione storica\u00bb. Solidarizz\u00f2 invece con Ratzinger un ex membro del PCI, Lucio Colletti, fuoriuscito dal partito in seguito a una profonda revisione delle proprie convinzioni ideologiche: \u00abIl giudizio del PCI sull'Unione Sovietica \u00e8 il frutto, tuttora, di un avvilente compromesso intellettuale e morale. Decine di milioni di vittime sotto Stalin; il totalitarismo; il Gulag; un sistema che tuttora procede utilizzando il lavoro forzato dei lager; la mortificazione politica dei cittadini; la giustizia asservita al partito unico: tutti questi non sono ancora argomenti sufficienti perch\u00e9 il PCI possa trovarsi d'accordo con l'elementare verit\u00e0 espressa nel documento di Ratzinger: cio\u00e8, che in quei paesi, \"milioni di nostri contemporanei aspirano legittimamente a ritrovare le libert\u00e0 fondamentali di cui sono privati da parte dei regimi totalitari\"; che questa \u00e8 una vergogna del nostro tempo; \"che si mantengono intere nazioni in condizioni di schiavit\u00f9 indegne dell'uomo\"; e che a questa vergogna si \u00e8 giunti, \"con la pretesa di portare loro la libert\u00e0\"\u00bb.\nIl KGB sovietico fu spesso tramite di trasferimenti illegali di valuta e finanziamento illecito al PCI durante gli anni sessanta e settanta come sostenuto a seguito della diffusione di vari rapporti detti Impedian, contenuti nel dossier Mitrokhin. Secondo il rapporto n. 100 del dossier solo nel 1971 un agente italiano al servizio del KGB, Anelito Barontini (nome in codice Klaudio) consegn\u00f2 cifre in contanti per complessivi due milioni seicentomila dollari. Nel rapporto n. 122 del 6 ottobre 1995 segue un elenco dettagliato delle cifre dal 1970 al 1977 con elencati i nomi dei vari dirigenti coinvolti, tra cui Armando Cossutta. I rapporti tra PCI e KGB non si limitarono al solo inoltro dei finanziamenti, ma anche nell'utilizzo delle competenze del servizio segreto sovietico per rilevare eventuali apparati di ascolto posti nella sede del comitato centrale italiano (rapporto n. 131) e nell'addestramento alla cifratura e alle comunicazioni radio di personale del partito, come ad esempio dell'agente Andrea, noto come Kekkini (traslitterazione del nome Cecchini), membro del comitato centrale del PCI, inviato con passaporto straniero falso a nome di Ettore Morandi via Australia a Mosca dal giugno all'agosto 1972, anche per prendere accordi sull'instaurazione di una rete di comunicazione bidirezionale, fabbricazione di documenti falsi e altre attivit\u00e0 illegali (rapporto n. 197).\nSolidariet\u00e0 nazionale.\nNella seconda met\u00e0 degli anni settanta si acuirono le tensioni sociali e politiche. La crisi economica-energetica, la disoccupazione, gli scioperi e il terrorismo conversero verso quello che molti hanno definito l\"'annus horribilis\" delle rivolte, ossia il 1977: echi sessantottini vibravano di nuovo fra gli studenti, riverberi della lotta di classe animavano il confronto, cio\u00e8 il conflitto, fra i sindacati e le imprese e molti da molte classi sociali si rivoltavano in armi contro avversari politici e istituzioni.\nNel 1976 nel contesto storico che vide alcuni cattolici come Raniero La Valle, Piero Pratesi e Mario Gozzini presentati ed eletti come indipendenti nelle file del PCI e che avrebbe portato il partito a una fugace esperienza di responsabilit\u00e0 di governo avvenne un importante scambio di idee attraverso lettere aperte pubblicate su periodici tra Enrico Berlinguer e monsignor Luigi Bettazzi, nel quale Berlinguer in risposta alle preoccupazioni di Bettazzi precis\u00f2 che nel PCI \u00abesiste e opera la volont\u00e0 non solo di costruire e di far vivere qui in Italia un partito laico e democratico, come tale non teista, non ateista e non antiteista; ma di volere, anche per diretta conseguenza, uno Stato laico e democratico, anch'esso dunque non teista, non ateista e non antiteista\u00bb. Le preoccupazioni dei vescovi, anche di quelli pi\u00f9 disposti a un'apertura, tuttavia non si sciolsero anche perch\u00e9 lo stesso Berlinguer omise di citare l'articolo 5 dello statuto che obbligava gli iscritti a sostenere e difendere il marxismo-leninismo e che fu cambiato solo nel 1979 in occasione del XV Congresso.\nAnche il PCI contest\u00f2 sempre pi\u00f9 fortemente la pregiudiziale che impediva al suo partito di accostarsi alla gestione del Paese. L'iniziativa fu lasciata a Giorgio Amendola, rappresentante prestigioso (anche per tradizione familiare) dell'ala moderata del partito e uomo capace di dialogare con i non comunisti, che proclam\u00f2 che l'ora era suonata per \u00abfar parte a pieno titolo del governo\u00bb. Nel febbraio del 1977 fu Ugo La Malfa a dichiarare per primo pubblicamente la necessit\u00e0 di un governo di emergenza comprendente i comunisti, ma la proposta fall\u00ec per il dissenso democristiano e socialdemocratico.\nIl 1978 fu per il PCI l'anno del destino e inizi\u00f2 presto con un incontro subito dopo Capodanno fra Berlinguer e Bettino Craxi, al termine del quale fu prodotta una nota indicativa di ufficiale \u00abidentit\u00e0 di vedute\u00bb, espressione tradotta dagli analisti come una sorta di \u00abvia libera\u00bb (o di \"non nocet\") del PSI alle manovre del segretario Berlinguer e delle quali, gi\u00e0 cominciate da molti mesi, si poteva ora parlare anche pubblicamente. Dopo una paziente opera di ricerca di possibili strategie di accesso pur parziale al governo Berlinguer pareva aver individuato in Aldo Moro l'interlocutore pi\u00f9 adatto alla costruzione di un progetto concreto.\nMoro era il presidente della DC e condivideva con il segretario Berlinguer alcune caratteristiche personali che sembravano predisporre al dialogo: erano entrambi sottili intellettuali, lungimiranti politici e abili nonch\u00e9 pazienti strateghi. Fu Moro a parlare per primo di possibili \u00abconvergenze parallele\u00bb, sebbene non propriamente in relazione ai desideri del segretario Berlinguer, ma fu lo stesso Moro a mobilitare l'apparato democristiano per verificare la possibilit\u00e0 di convertire a utile accordo la sterile distanza che sino ad allora aveva diviso DC e PCI.\nDai clandestini iniziali contatti, sinch\u00e9 possibile per interposta persona, si pass\u00f2 in seguito a una minima frequentazione diretta nella quale andava assumendo forma e contenuti il progetto del compromesso storico. Moro individuava nell'alleanza col PCI lo strumento che avrebbe consentito di superare il momento di grave crisi istituzionale e di credibilit\u00e0 dell'apparato governativo (screditato anche dalle campagne comuniste sulla questione morale), coinvolgendo l'opposizione nel governo e assicurandovi il minimo necessario per raggiungere una sicura maggioranza parlamentare. Nella DC Berlinguer vedeva invece primariamente (ma non solo semplicemente) quel possibile cavallo di Troia grazie al quale avrebbe potuto portare finalmente il suo partito al governo, tanto che \u00e8 stato sostenuto che entrambi potevano aver condiviso il timore che la crisi in cui versava il Paese potesse dare adito a soluzioni di tipo cileno, come gi\u00e0 anni prima paventato dallo stesso Berlinguer. Il compromesso storico in quest'ottica poteva porre il Paese al riparo da eventuali azioni dell'uno e dell'altro fronte. Berlinguer fu intanto ammesso come primo comunista italiano a lavori para-governativi come le riunioni dei segretari dei partiti della maggioranza in qualit\u00e0 di esterno interessato.\nMentre Moro veniva definitivamente prosciolto dagli addebiti giudiziari in relazione allo scandalo Lockheed, che lo aveva infastidito sin da quando aveva cominciato a guardare a una possibile intesa coi comunisti, si preparava nel marzo del 1978 una riedizione del governo Andreotti, cui il PCI avrebbe dovuto smettere di fornire appoggio esterno (nel precedente governo, detto della \u00abnon sfiducia\u00bb, dal 1976 aveva garantito l'astensione per la prima volta rinunciando al voto d'opposizione), offrendo il voto favorevole a un monocolore DC in attesa di una fase successiva nella quale ammetterlo definitivamente e a pieno titolo nella compagine governativa.\nQuesto governo nasceva con alcuni membri assolutamente sgraditi al PCI, come Antonio Bisaglia, Gaetano Stammati e Carlo Donat-Cattin, la cui inclusione nella compagine ministeriale era stata operata da Giulio Andreotti nonostante le richieste di esclusione da parte del PCI. Secondo una versione accreditata molti anni dopo insieme con Alessandro Natta, capogruppo alla Camera, Berlinguer dovette sveltamente decidere se proporre alla direzione del partito gi\u00e0 convocata per il pomeriggio dello stesso giorno di ritirare l'appoggio al governo, ma la stessa mattina del 16 marzo, giorno previsto per la presentazione parlamentare del governo tanto faticosamente messo insieme, Moro fu rapito (e sarebbe poi stato ucciso) dalle Brigate Rosse. Berlinguer intu\u00ec la ripercussione negativa dell'evento verso la politica della solidariet\u00e0 nazionale e scelse di dare al governo la fiducia nel pi\u00f9 breve tempo possibile.\nLa fiducia fu dunque votata dal PCI insieme a DC, PSI, PSDI e PRI, ma non senza che Berlinguer precisasse che l'espediente di Andreotti, che suonava di repentina modifica unilaterale di accordi lungamente elaborati, costituisse \u00abinvece un Governo che, per il modo in cui \u00e8 stato composto, ha suscitato e suscita, com'\u00e8 noto (ma io non voglio insistere in questo particolare momento su questo punto), una nostra severa critica e seri interrogativi e riserve\u00bb.\nRitorno all'opposizione.\nSe Moro non fosse stato rapito, il PCI probabilmente avrebbe dato battaglia ad Andreotti. Durante il sequestro Moro il PCI fu tra i pi\u00f9 decisi sostenitori del cosiddetto \u00abfronte della fermezza\u00bb, del tutto contrario a qualsiasi tipo di trattativa con i terroristi, i quali avevano chiesto la liberazione di alcuni detenuti in cambio di quella di Moro.\nIn questa occasione si acu\u00ec la contrapposizione a sinistra tra il PCI e il PSI guidato da Bettino Craxi, che tent\u00f2 di sostenere politicamente gli sforzi di coloro che tentavano di salvare la vita di Moro (la sua famiglia, alcuni esponenti della DC non direttamente impegnati nel governo e il papa Paolo VI) sia per un intento umanitario e di ripulsa verso una concezione eccessivamente statalista dell'azione politica, tipica del cosiddetto umanesimo socialista, sia per marcare la distanza dei socialisti dai due maggiori partiti e dalla dottrina del compromesso storico che rischiava di confinare definitivamente il PSI in un ruolo marginale nel panorama politico italiano.\nDopo il tragico epilogo della vicenda di Moro l'unico effetto di rilievo sulla DC parvero le dimissioni di Francesco Cossiga, che era ministro dell'interno. Il PCI restava fuori della compagine di governo, Berlinguer non partecipava pi\u00f9 alle riunioni insieme ai segretari dell'arco costituzionale (anche se a livello parlamentare i contatti continuavano a essere tenuti dal capogruppo Ugo Pecchioli) e il governo Andreotti restava dov'era, sempre con Bisaglia e Stammati nella compagine di governo.\nUn mese dopo la morte di Moro nel giugno del 1978 esplose con inaudita virulenza il caso del presidente della Repubblica Giovanni Leone, che grazie a una campagna cui il PCI aveva gi\u00e0 dato un contributo fondamentale (e che a questo punto omise di ritirare) fu costretto alle dimissioni. Oltre al rancore verso Andreotti, cui si doveva un governo diverso da quello concordato (e che tradizionalmente avrebbe dovuto presentare dimissioni in caso di elezione di un nuovo capo dello Stato), si \u00e8 supposto che la campagna scandalistica sia stata ulteriormente indurita da Berlinguer per poter far salire al Quirinale qualcuno meno avvinto dalla pregiudiziale anticomunista di quanto non fossero stati i presidenti precedenti.\nL'elezione di Sandro Pertini, oltre che gradita al PCI, piaceva a molti settori della politica. Da parte dei socialisti, nel cui partito militava, vi era ovviamente la soddisfazione per la nomina di una figura amica che avrebbe potuto accrescere la capacit\u00e0 di influenza del partito di Craxi. Da parte democristiana (dalla quale si era barattata la candidatura con la persistenza al governo) Pertini era ritenuto poco pericoloso, almeno fintantoch\u00e9 fossero proseguiti i buoni rapporti con la DC. Anche i Repubblicani guardavano a possibili riprese di prestigio (e di influenza politica) con un nuovo scenario che premiava con la carica uno degli storici partiti laici italiani.\nL'entusiasmo di Berlinguer fu per\u00f2 di breve durata poich\u00e9 non solo Andreotti non si dimise, ma dopo la caduta determinata dall'opposizione comunista all'ingresso nel primo sistema monetario europeo successe a s\u00e9 stesso con il governo Andreotti V sul principio dell'anno successivo per governare le inevitabili elezioni anticipate. Il PCI fu quindi escluso dalle relazioni fra i partiti della maggioranza e si apprest\u00f2 a tornare al suo ruolo di opposizione.\nIl PCI si ritrov\u00f2 di nuovo all'opposizione e nel decennio successivo fu completamente isolato in quanto il PSI di Craxi dopo avere a lungo oscillato, governando a livello locale sia con la DC sia con il PCI, formul\u00f2 stabilmente a livello nazionale un'alleanza di governo con la DC e con gli altri partiti laici, PSDI, PLI e PRI, denominata pentapartito, facendo pesare sempre di pi\u00f9 nelle richieste di posti di potere il suo ruolo di partito di confine.\nPer uscire dall'isolamento Berlinguer prov\u00f2 a ricostruire delle alleanze nella base del Paese, cercando convergenze con le nuove forze sociali che chiedevano il rinnovamento della societ\u00e0 italiana e riprendendo i rapporti con quello che era il tradizionale riferimento sociale del PCI, ossia la classe operaia. In quest'ottica vanno lette le battaglie contro l'installazione degli euromissili, per la pace e soprattutto nella vertenza degli operai della FIAT del 1980. Il PCI in quella lotta arriv\u00f2 anche a scavalcare il ruolo della CGIL e la sconfitta finale e quella riportata anni dopo nel referendum sulla scala mobile segnarono in maniera indelebile il partito.\nSegreteria di Alessandro Natta.\nIn particolare il referendum del 1985, che era stato fortemente voluto da Berlinguer, per abrogare il cosiddetto decreto di San Valentino del 14 febbraio 1984 del governo Craxi, con il quale era stato recepito in una norma legislativa valida \"erga omnes\" l'accordo delle associazioni imprenditoriali con i soli sindacati CISL e UIL, con l'opposizione della CGIL, che tagliava 4 punti percentuali dell'indennit\u00e0 di contingenza, segn\u00f2 il punto massimo dello scontro tra Berlinguer e Craxi.\nL'opposizione comunista al primo governo a guida socialista della storia della Repubblica tocc\u00f2 punte di parossismo e Craxi venne indicato come un nemico della classe operaia, tanto che molti iscritti e sindacalisti socialisti della CGIL furono indotti dal clima di ostracismo determinatosi nei loro confronti ad aderire alla UIL guidata da Giorgio Benvenuto che divenne di fatto il sindacato socialista, pur se molti rimasero nella CGIL grazie anche all'impegno del suo segretario generale Luciano Lama, che non aveva condiviso fino in fondo la scelta di Berlinguer di raccogliere le firme per l'indizione del referendum poi perso.\nL'11 giugno 1984 il segretario Berlinguer mor\u00ec a Padova a causa di un ictus che l'aveva colpito il 7 giugno sul palco mentre stava pronunciando un discorso trasmesso in diretta televisiva in vista delle elezioni europee del successivo 17 giugno. La morte di Berlinguer dest\u00f2 un'enorme impressione in tutto il Paese anche per la casuale presenza a Padova del presidente della Repubblica Pertini, che accorse al capezzale di Berlinguer e decise di riportarne la salma a Roma con l'aereo presidenziale. I funerali videro una grande partecipazione di popolo non solo delle migliaia di militanti del PCI provenienti da tutta Italia, ma di molti cittadini romani e l'omaggio alla salma di delegazioni di tutti i partiti italiani (compresa quella del MSI) e dei partiti socialisti e comunisti di tutto il mondo.\nAlle elezioni europee il PCI raggiunse il suo massimo risultato (33,3% dei voti), sorpassando sia pur di poco e per la prima e unica volta la DC (33,0% dei voti), per cui i commentatori parlarono di un \u00abeffetto Berlinguer\u00bb.\nNell'aprile del 1986 fu tenuto anticipatamente a causa della disfatta dell'anno precedente nelle elezioni regionali il XVII Congresso. Come risposta alla crisi il gruppo dirigente del partito tent\u00f2 grazie alla decisiva spinta dell'area migliorista di Giorgio Napolitano un riposizionamento internazionale del PCI, proponendo il totale distacco dal movimento comunista per entrare a far parte a tutti gli effetti del Partito Socialista Europeo. A questa linea si oppose duramente un piccolo gruppo organizzato da Cossutta, che in minoranza all'interno del partito aveva dato vita a una vera e propria corrente stabile sin da quando, in occasione del golpe polacco di Wojciech Jaruzelski, il segretario Berlinguer aveva proclamato esaurita la \u00abspinta propulsiva della rivoluzione d'Ottobre\u00bb.\nNel maggio 1988 Natta \u00e8 colto da un leggero infarto. Non \u00e8 grave, ma gli vien fatto capire dagli alti dirigenti che non \u00e8 pi\u00f9 gradito come segretario. Natta si dimette e al suo posto viene messo il vice Achille Occhetto. Natta viene dimesso dal PCI mentre \u00e8 ancora convalescente in ospedale nonostante gli fosse stato garantito da Pajetta che avrebbero spostato la direzione del partito a ottobre. Natta apprende infatti la notizia delle sue dimissioni dalla radio mentre \u00e8 ancora in ospedale, come avrebbe poi dichiarato la moglie Adele Morelli un mese dopo la scomparsa del marito.\nSegreteria di Achille Occhetto.\nNel marzo 1989 Occhetto lancia il \u00abnuovo PCI\u00bb come usc\u00ec dai lavori del XVIII Congresso, il primo a tesi contrapposte nella storia del partito (sebbene non fu garantita una piena ed effettiva parit\u00e0 di condizioni al documento della minoranza).\nIl 19 luglio 1989 viene costituito un governo ombra ispirato al modello inglese dello \u00abshadow cabinet\u00bb per meglio esplicitare l'alternativa di governo che il PCI intendeva rappresentare.\nReferendum ambientalisti.\nNel 1989 il PCI promosse con altre forze politiche e gruppi ambientalisti tre referendum per abrogare la legge sulla caccia, eliminare il diritto dei cacciatori di accedere al fondo altrui anche senza il consenso del proprietario e per limitare l'uso dei pesticidi nell'agricoltura. Tutti e i tre referendum, che si svolsero l'anno successivo, videro la vittoria dei s\u00ec, ma il quorum non fu raggiunto e dunque le norme sottoposte ad abrogazione rimasero in vigore.\nCaduta del muro di Berlino e scioglimento.\nIl 12 novembre 1989, tre giorni dopo la caduta del muro di Berlino, Achille Occhetto annunci\u00f2 \u00abgrandi cambiamenti\u00bb a Bologna in una riunione di ex partigiani e militanti comunisti della sezione Bolognina. Fu questa la cosiddetta \u00absvolta della Bolognina\u00bb nella quale Occhetto propose prendendo da solo la decisione di aprire un nuovo corso politico che preludeva al superamento del PCI e alla nascita di un nuovo partito della sinistra italiana.\nNel partito si accese una discussione e il dissenso per la prima volta fu notevole e coinvolse ampi settori della base. Dirigenti nazionali di primaria importanza quali Pietro Ingrao, Alessandro Natta e Aldo Tortorella, oltre che Armando Cossutta, si opposero in maniera convinta alla svolta. Per decidere sulla proposta di Occhetto fu indetto il Congresso XIX, un Congresso straordinario del partito che si tenne a Bologna nel marzo del 1990. Tre furono le mozioni che si contrapposero:\nIl XX Congresso tenutosi a Rimini il 31 gennaio del 1991 fu l'ultimo del PCI. Le mozioni che si contrapposero a questo Congresso furono sempre tre, anche se con schieramenti leggermente diversi:\nPartito Democratico della Sinistra e Rifondazione Comunista.\nIl 3 febbraio 1991 il PCI deliber\u00f2 il proprio scioglimento promuovendo contestualmente la costituzione del Partito Democratico della Sinistra (PDS) con 807 voti favorevoli, 75 contrari e 49 astenuti. Il cambiamento del nome intendeva sottolineare la differenziazione politica con il partito originario accentuando l'aspetto democratico. Un centinaio di delegati della mozione \"Rifondazione comunista\" non ader\u00ec alla nuova formazione e diede vita al Movimento per la Rifondazione Comunista, che poi inglob\u00f2 Democrazia Proletaria (DP) e altre formazioni comuniste minori assumendo la denominazione di Partito della Rifondazione Comunista (PRC).\nCorrenti.\nFin dall'inizio il PCI non ha mai avuto componenti interne organizzate e riconosciute, peraltro vietate dallo statuto (cosiddetto \u00abdivieto di frazionismo\u00bb, che proibiva l'organizzazione di minoranze interne), ma piuttosto delle tendenze pi\u00f9 o meno individuabili (inizialmente quelle di Amendola e di Ingrao). Le correnti si sono per\u00f2 via via caratterizzate fino a divenire pi\u00f9 individuabili negli anni ottanta.\nBerlingueriani.\nI berlingueriani costituivano il centro del partito, erede delle posizioni di Luigi Longo. Quest'area, formata da ex amendoliani ed ex ingraiani, divenne inquadrabile durante la segreteria di Berlinguer (che la guidava). Anch'essa diffidente nei confronti della nuova sinistra (sebbene meno dei miglioristi), era sostanzialmente favorevole al distacco dalla sfera d'influenza dell'Unione Sovietica per conseguire una via italiana al socialismo, decisamente alternativa a stalinismo e socialdemocrazia.\nNegli anni ottanta i berlingueriani dopo il fallimento del compromesso storico con la DC tentarono un'alternativa democratica da perseguire moralizzando il sistema partitico (\u00abquestione morale\u00bb), sviluppando al contempo una forte avversione al PSI di Craxi. Il centro del PCI si divise nell'ultimo Congresso del 1989 tra favorevoli e contrari alla svolta di Occhetto (mozioni 1 e 2), anche se poi in stragrande maggioranza conflu\u00ec nel PDS. Berlingueriani erano oltre a Natta e Occhetto (proveniente dalla sinistra) anche Gavino Angius, Tom Benetollo, Giovanni Berlinguer, Giuseppe Chiarante, Pio La Torre, Adalberto Minucci, Fabio Mussi, Diego Novelli, Giancarlo Pajetta, Ugo Pecchioli, Alfredo Reichlin, Franco Rodano, Tonino Tat\u00f2, Aldo Tortorella, Renato Zangheri e altri ancora. Provenienti dalla Federazione Giovanile Comunista Italiana (FGCI) erano Massimo D'Alema, Piero Fassino, Pietro Folena, Renzo Imbeni e Walter Veltroni.\nDate le divisioni all'ultimo Congresso, l'ex corrente berlingueriana \u00e8 divisa tra PD (mozione 1), PRC e Sinistra Ecologia Libert\u00e0 (SEL) (mozione 2, l'ex \"Fronte del No\"). Minucci e Nicola Tranfaglia hanno aderito al Partito dei Comunisti Italiani (PdCI), Folena \u00e8 stato eletto in Parlamento da Rifondazione in quota Sinistra Europea mentre Angius ha lasciato la Sinistra Democratica per il Partito Socialista Italiano. Angius e Folena hanno aderito successivamente al PD. Alcuni sono usciti dalla politica attiva (prima Natta, poi Tortorella e Chiarante che hanno costituito l'Associazione per il Rinnovamento della Sinistra).\nCossuttiani.\nI cossuttiani erano forse l'unica vera e propria corrente del PCI, presente nell'apparato partitico, comprensiva di alcuni ex operaisti. L'area guidata da Cossutta non voleva rompere il legame internazionalista con l'Unione Sovietica, causa di uno strappo lacerante che avrebbe investito anche i connotati politico-ideali in favore di una pericolosa \u00abmutazione genetica\u00bb del partito. Erano inoltre assertori di un legame da conservare e sviluppare con tutti gli altri Paesi socialisti (come quello cubano). Nel partito giunsero a criticare con asprezza l'azione politica intrapresa da Berlinguer durante la sua segreteria, combattendo al contempo sia contro l'allontanamento progressivo dall'Unione Sovietica sia i tentativi di compromesso con la DC.\nNel Congresso della svolta riuscirono a conquistare solo il 3% dei voti con la mozione 3, pi\u00f9 piccola, maggiormente organizzata e meno eterogenea della mozione 2. Cossuttiani erano tra gli altri Guido Cappelloni, Gian Mario Cazzaniga, Giulietto Chiesa, Aurelio Crippa, Oliviero Diliberto, Claudio Grassi, Marco Rizzo, Fausto Sorini e Graziella Mascia. I cossuttiani, che vengono connotati come ex cossuttiani per la divergente strada politica intrapresa dallo stesso Cossutta (tranne Chiesa che ha seguito un diverso percorso politico-culturale), sono presenti in larga parte nel PdCI (che Cossutta ha presieduto fino alle dimissioni avvenute nel 2006), ma anche in consistenti componenti interne del PRC (Essere Comunisti di Claudio Grassi e Alberto Burgio, L'Ernesto di Fosco Giannini e Andrea Catone).\nIngraiani.\nGuidati da Pietro Ingrao, tenace avversario di Giorgio Amendola nel partito, gli ingraiani erano per definizione gli esponenti della sinistra movimentista del PCI, opportunamente radicati nella FGCI e anche nella CGIL. Questa corrente era contraria a manovre politiche considerate di \"destra\" e sosteneva posizioni che erano definite come marxiste e leniniste, anche se non sempre in modo coerente. Era poco incline ad alleanze con la DC (per questo motivo molti furono gli ex ingraiani passati con Berlinguer).\nMolto meno diffidente di berlingueriani e amendoliani nei confronti dei movimenti del dopo Sessantotto, riusc\u00ec ad attrarre svariati giovani proprio tra questi ultimi, spesso contrapponendoli a quelli pi\u00f9 ortodossi che militavano nella DP o in altre formazioni di estrema sinistra. Nel 1969 perse la componente critica del Manifesto, espulsa anche con l'appoggio di Ingrao dal partito e poi rientratavi (una parte) nel 1984. I valori principali degli ingraiani erano quelli dell'ambientalismo, del femminismo e del pacifismo.\nSi opposero in larga parte alla svolta della Bolognina costituendo il nucleo principale del \"Fronte del No\", cio\u00e8 la mozione 2 di minoranza pi\u00f9 consistente. Ingraiani erano Alberto Asor Rosa, Antonio Baldassarre, Antonio Bassolino, Fausto Bertinotti, Bianca Bracci Torsi, Aniello Coppola, Sandro Curzi, Lucio Libertini, Bruno Ferrero, Sergio Garavini, Ersilia Salvato, Rino Serri e altri ancora. Dalla FGCI provenivano Ferdinando Adornato, Massimo Brutti, Franco Giordano e Nichi Vendola. Di origine ingraiana erano oltre agli ex Manifesto-PdUP, anche berlingueriani come Angius, D'Alema, Fassino, Occhetto, Reichlin e altri. Gli ex ingraiani sono divisi tra sinistra PD, PRC e SEL.\nManifesto.\nIl Manifesto era la componente di origine ingraiana nata attorno all'omonima rivista ed espulsa dal PCI nel 1969. Esponenti pi\u00f9 significati e fondatori poi del quotidiano avente il medesimo nome furono Aldo Natoli, Rossana Rossanda, Luigi Pintor, Lucio Magri, Luciana Castellina, Eliseo Milani, Valentino Parlato e Lidia Menapace. La sua dura critica alla politica dell'Unione Sovietica (culminata con la condanna nel 1969 all'invasione della Cecoslovacchia da parte del Patto di Varsavia) le cost\u00f2 la radiazione del PCI. Costituitasi come soggetto politico autonomo della nuova sinistra, nel 1974 si unific\u00f2 con il Partito di Unit\u00e0 Proletaria (costituito da socialisti provenienti da PSIUP e aclisti del MPL) per fondare il Partito di Unit\u00e0 Proletaria per il Comunismo (PdUP) con Magri segretario. L'unione dur\u00f2 poco e nel 1977 l'area PSIUP-MPL usc\u00ec per confluire nella DP mentre gli ex Manifesto inglobarono per poco tempo la minoranza di Avanguardia Operaia e infine il Movimento Lavoratori per il Socialismo (MLS), mantenendo il nome di PdUP per il Comunismo.\nNel 1983 il partito present\u00f2 propri candidati nelle liste comuniste e nel 1984 conflu\u00ec definitivamente nel PCI con gli ex militanti del MLS. Quando si tenne il Congresso alla Bolognina la maggior parte dei militanti dell'ex PdUP per il Comunismo ader\u00ec al \"Fronte del No\". Magri e altri rimasero nel PDS per breve tempo, dopodich\u00e9 aderirono a Rifondazione nel 1991. Nel 1995 lasciarono per\u00f2 il PRC con Garavini dando vita al Movimento dei Comunisti Unitari, che tranne Magri e Castellina conflu\u00ec nei DS nel 1998.\nDirigenti ed esponenti del PdUP-MLS si ritrovano con ruoli diversi in tutti i partiti della sinistra. Per esempio, Vincenzo Vita, Famiano Crucianelli e Davide Ferrari sono nel PD e Luciano Pettinari nell'SD mentre Franco Grillini ha aderito alla rifondazione del PSI e in seguito all'Italia dei Valori. Del MLS solo Luca Cafiero ha lasciato la politica attiva mentre Alfonso Gianni era in SEL (l'ha abbandonata nel 2013) e Ramon Mantovani in Rifondazione. I fondatori veri e propri della corrente sono fuori dalle organizzazioni di partito.\nAmendoliani.\nGli amendoliani rappresentavano la destra del partito. Eredi delle posizioni di Giorgio Amendola (sostanzialmente orientato verso una dinamica impostazione legata alla socialdemocrazia), erano presenti nel suo apparato e nella gestione delle cooperative rosse. Propensi ad avere un atteggiamento riformista verso il capitalismo, non condividevano la politica sovietica (anche se a pi\u00f9 riprese vi si conformarono), contrastarono l'estrema sinistra del 1968 e del 1977, ma anche le correnti del PCI pi\u00f9 movimentiste o moraliste. Sostenevano il dialogo e l'azione comune con partiti come il PSDI e il PSI, quest'ultimo specialmente durante la segreteria di Craxi, di cui erano interlocutori privilegiati.\nNel 1989 furono con qualche eccezione grandi sostenitori della svolta di Occhetto, firmando la mozione 1. Il capo politico tradizionale della corrente era Giorgio Napolitano (divenuto presidente della Repubblica nel 2006) e vi appartenevano anche Paolo Bufalini, Gerardo Chiaromonte, Napoleone Colajanni, Guido Fanti, Nilde Iotti, Luciano Lama, Emanuele Macaluso, Antonello Trombadori e altri ancora. L'area ex DS del PD raggruppa la maggior parte dei seguaci dei miglioristi.\nStruttura.\nSegretari generali.\nI primi due statuti del Pcd'I (1921 e 1922) non prevedevano la figura del segretario generale. Fino al gennaio 1926 il partito era retto da un comitato esecutivo ristretto che lavorava collegialmente e all'interno del quale era al massimo rintracciabile un \u00abredattore capo\u00bb (art. 47 dello statuto del 1921) o \u00absegretario\u00bb (art. 51). Al III Congresso il comitato esecutivo mut\u00f2 nome in ufficio politico e all'interno di questo fu individuata la figura del segretario generale.\nDopo l'arresto di Antonio Gramsci nel novembre 1926 la carica di segretario rest\u00f2 comunque formalmente ricoperta dallo stesso Gramsci, ma di fatto l'organizzazione clandestina inizi\u00f2 ad avere un capo a Mosca (il centro estero) e uno in Italia (centro interno).\nFurono pertanto a capo del partito:\nFurono segretari generali:\nRisultati elettorali.\nIl PCI fu un caso straordinario nella politica europea in quanto dagli anni cinquanta fino alla fine degli anni ottanta ha ottenuto una percentuale di voti tale da configurarlo come il pi\u00f9 grande partito comunista d'Europa ed eternamente seconda forza politica italiana, ruolo che in Europa spetta di solito ai partiti socialisti. Il suo massimo storico si ebbe nel 1976 (34,4%). Nel 1984 sull'onda emotiva per la morte di Berlinguer oper\u00f2 il primo e unico storico sorpasso sulla DC alle elezioni europee, diventando il primo partito italiano con il 33,33% contro il 32,97% della DC. In diverse occasioni e in particolare nel periodo della collaborazione a sinistra tra PCI e PSI (1975\u20131985) varie importanti citt\u00e0, specie quelle a vocazione industriale, furono amministrate da sindaci del PCI (Roma, Firenze, Genova, Torino e Napoli), oltre a Bologna che ebbe ininterrottamente sindaci comunisti dal 1946 al 1991."}
{"id": "3380", "revid": "367445", "url": "https://it.wikipedia.org/wiki?curid=3380", "title": "Paderno Dugnano", "text": "Paderno Dugnano (\"Paderna Dugnan\" in dialetto milanese, : , e semplicemente Paderno fino al 1862) \u00e8 un comune italiano di abitanti della citt\u00e0 metropolitana di Milano in Lombardia.\nIl comune fa parte del territorio del Nord Milano.\nGeografia fisica.\nTerritorio.\nIl comune sorge nell'alta pianura lombarda, a 163\u00a0m\u00a0s.l.m., nel margine meridionale della Brianza. Il territorio comunale \u00e8 per la quasi totalit\u00e0 urbanizzato, ad eccezione della zona agricola orientale e settentrionale compresa nel Parco Grugnotorto Villoresi e di alcune aree a ridosso del fiume Seveso, il corso d'acqua che attraversa la citt\u00e0 da nord a sud. Un ulteriore corso d'acqua che attraversa Paderno Dugnano \u00e8 il canale Villoresi, non lontano dal quale corre il confine che divide Paderno Dugnano dal comune di Varedo.\nFacente parte dell'area urbana della Grande Milano, e confinante con i comuni di Bollate, Cinisello Balsamo, Cormano, Cusano Milanino, Limbiate, Nova Milanese, Senago e Varedo, Paderno Dugnano \u00e8 un comune della prima cintura urbana di Milano ed \u00e8 situato a circa una decina di chilometri, in linea d'aria, a nord da Piazza del Duomo di Milano.\nClima.\nSecondo la classificazione climatica il comune \u00e8 situato in \"zona E\", 2404 GR/G e dunque il limite massimo consentito per l'accensione dei riscaldamenti \u00e8 di 14 ore giornaliere dal 15 ottobre al 15 aprile.\nSituata nell'alta pianura padana, Paderno Dugnano ha un clima di tipo continentale con inverni freddi e con molte giornate di gelo ed estati calde, umide e moderatamente piovose; in quest'ultimo periodo, in particolare, le temperature, possono superare i 30\u00a0\u00b0C e l'umidit\u00e0 che pu\u00f2 raggiungere l'80%, causando il fenomeno dell'\"afa\". Come nel resto della Grande Milano, al contrario, il fenomeno della nebbia, una volta tipico del periodo autunnale e invernale, sta diventando via via sempre meno frequente.\nStoria.\nDa Paderno, in epoca romana, passava la \"via Mediolanum-Bellasium\", strada romana che metteva in comunicazione \"Mediolanum\" (Milano) con \"Bellasium\" (Bellagio). Il borgo di Paderno confinava a sud con Cusano e a nord con Dugnano. Una prima esperienza d'unione con la localit\u00e0 settentrionale risale all'et\u00e0 napoleonica nel 1810, ma fu interrotta con la proclamazione del Regno Lombardo-Veneto. Nel 1862 assunse il nome ufficiale di Paderno Milanese per distinguersi da altre localit\u00e0 omonime.\nIn seguito all'unit\u00e0 d'Italia si cominci\u00f2 a pensare alla riorganizzazione interna del paese, cos\u00ec con il regio decreto del 17 marzo 1869 a Paderno Milanese vennero annesse Dugnano, Incirano, Cassina Amata e Palazzolo Milanese. La scelta definitiva del nome da attribuire al nuovo comune unificato fu particolarmente difficoltosa. Un suggerimento arriv\u00f2 persino da Alessandro Manzoni il quale propose la denominazione di \"Padergnano\" che tuttavia fu poco apprezzata.\nNel 1880 il Consiglio Comunale deliber\u00f2 il nome di \"Borgosole\", che per\u00f2 risult\u00f2 poco accetto e venne abolito tramite una petizione firmata dalla maggioranza dei cittadini. Soltanto il 1\u00ba febbraio del 1886, in seguito a un regio decreto, venne sancita l'attuale denominazione di Paderno Dugnano.\nSimboli.\nStemma.\nL'origine di questo stemma risulta essere molto articolata, ma caratterizzata da una ben precisa motivazione di contenuto storico. La figura del castello fa riferimento ad un'antica fortificazione, i cui resti sono stati rintracciati sul territorio della frazione di Palazzolo. La figura del caldaio, ovvero della caldaia che sovrasta il castello, deriva dallo stemma della famiglia lombarda dei Calderari, che dal 1683 era stata investita del feudo di Paderno; il bandato d'argento e di verde di sei pezzi deriva dallo stemma della famiglia milanese dei Dugnani, che dal 1683 risulta siano stati i feudatari della terra di Dugnano; infine le due \"fasce\" di rosso, in campo d'argento derivano dallo stemma della famiglia lombarda degli Imbonati, che a partire dal 1697 erano stati i feudatari della terra di Cassina Amata, oggi frazione di Paderno Dugnano. Con D.P.R. del 25 settembre 1989, al Comune di Paderno Dugnano \u00e8 stato concesso il titolo di Citt\u00e0.\nMonumenti e luoghi d'interesse.\nArchitetture religiose.\nParrocchiale di Paderno Milanese, venne ricostruita a partire dal 1929 su disegno di Alfonso Orombelli e consacrata nel 1934 dall'arcivescovo Ildefonso Schuster.\nPosto al settimo miglio della strada Comasina, l'Oratorio della Madonna del Pilastrello ha un'origine incerta. Gi\u00e0 citato nel XIII secolo, l'edificazione di questo oratorio \u00e8, molto probabilmente, legata alla strada d'epoca romana lungo la quale sorge ed \u00e8 proprio la denominazione di \u201cPilastrello\u201d che potrebbe indicare, appunto, la relazione di quest'oratorio con il cippo miliare che ivi si trovava. \nDurante il corso degli anni, l'oratorio ha sub\u00ecto vari lavori, durante uno dei quali venne rovinato il \u201cpilastrello\u201d e l'antico affresco che lo decorava. Inoltre, a causa della poca manutenzione, durante il XX secolo, le condizioni dell'Oratorio del Pilastrello rimasero pessime tanto che, nel 1981, date le pessime condizioni dell'edificio, l'antico Crocefisso del Pilastrello, l\u00ec collocato nel 1836 e vittima nel 1897 di un grave sfregio, venne trasferito nella chiesa di Santa Maria Nascente a Paderno, dove \u00e8 tuttora conservato.\nL'Oratorio, nonostante fosse curato dalla Parrocchia di Paderno era, fino al 1982, propriet\u00e0 privata dei nobili De Capitani D'Arzago, prima di diventare di propriet\u00e0 comunale. Nel 1987, si decide il recupero dell'edificio sottoponendolo a un restauro conservativo realizzando anche un parchetto che seppur soffocato dalla tranvia, dalle strade, da un canale di irrigazione e dalla vicinissima Rho-Monza, voleva essere un richiamo all'antico paesaggio agricolo.\nArchitetture civili.\nLa villa viene costruita dalla famiglia Calderara nella prima met\u00e0 del Settecento: questa datazione si pu\u00f2 evincere da aspetti stilistici particolari come i balconcini in ferro battuto sagomati all'andalusa. L'edificio \u00e8 stato eretto su precedente edificio medievale e presenta una forma barocchetta, risultato di successive aggiunte e modifiche che hanno complessificato l'originale pianta a \"U\", composta dal corpo principale (quello che si affaccia lungo l'antica Comasinella, l'attuale via Gramsci) e da due brevi ali minori. Nel 1936, l'ala meridionale del nucleo principale subisce due modifiche in quanto viene alterato l'edificio che prolunga tale ala all'interno del giardino, venendo adibito a scuderie e fienili, e viene alterato il corpo che si addossa al lato meridionale dell'ala sud e costituisce l'attuale ingresso dell'edificio.\nUn secolo dopo la costruzione della villa Calderara, la propriet\u00e0 passa alla famiglia Origoni (o Arrigoni) e successivamente due sorelle di questa famiglia si spartiranno l'eredit\u00e0 familiare: la maggiore, sposata De Capitani, acquis\u00ec questa villa, all'altra spett\u00f2, invece, la villa Maga, essendo lei divenuta Maga per matrimonio.\nCostruita tra la fine del XVII secolo e l'inizio del XVIII, la Villa Maga \u00e8 un edificio del centro storico di Paderno appartenuto, inizialmente alla famiglia dei Calderari e successivamente ai Maga.\nL'edificio presenta una pianta a corte con un'ala prominente verso nord; tale ala \u00e8 raggiungibile tramite un viale alberato privato, visibile dall'antica strada Comasinella.\nL'ala orientale della villa \u00e8 sovrastata da una torretta belvedere che permette di affacciarsi sul parco della villa. La torretta \u00e8 dotata di sei bifore, due per lato sulla facciata meridionale e su quella settentrionale, una per lato sulla facciata occidentale e su quella orientale.\nAree naturali.\nLe campagne del comune fanno parte del parco locale di interesse sovracomunale Grugnotorto Villoresi, e del pi\u00f9 piccolo Parco Lago Nord, contenuto al suo interno.Nella frazione di Palazzolo si snoda, all'interno del parco del Grugnotorto, un tratto del canale Villoresi con la relativa pista ciclabile che collega Ticino ed Adda.\nSociet\u00e0.\nEvoluzione demografica.\nComune di Paderno\nEtnie e minoranze straniere.\nSecondo le statistiche ISTAT al 1\u00ba gennaio 2019 la popolazione straniera residente nel comune era di persone, pari all'8% della popolazione.\nLe nazionalit\u00e0 maggiormente rappresentate in base alla loro percentuale sul totale della popolazione residente erano:\nNonostante, nel comune si sia registrato un aumento di oltre il 300% di residenti stranieri in dieci anni, passando dai 1.088 del 2004 agli oltre tremila del 2014, Paderno Dugnano \u00e8, tra i comuni metropolitani del Nordmilano, uno di quelli con la minore percentuale di stranieri (l'8%, contro il 10% di Cormano, il 12% di Bresso e il 17% di Cinisello Balsamo e di Sesto San Giovanni); solo Cusano Milanino ha una percentuale di residenti stranieri pi\u00f9 bassa, il 7%.\nNella citt\u00e0 si sta affacciando il fenomeno di quartieri ad alto indice straniero, in particolare nel caso del Villaggio Ambrosiano, dove, al 31 dicembre 2014, su 4.181 abitanti, si contavano 1.076 stranieri, ovvero quasi il 26% della popolazione.\nCultura.\nIstruzione.\nBiblioteche.\nDal 2009, la biblioteca comunale ha sede presso l'ex area della Tilane, a Dugnano. Costruita su progetto dell'architetto Gae Aulenti, la biblioteca dispone di volumi, materiali multimediali, riviste e quotidiani. Fa parte del Consorzio Sistema Bibliotecario Nord-Ovest (CSBNO).\nVilla Gargantini, a Incirano, \u00e8 stata la sede della biblioteca comunale, prima della costruzione della nuova sede. A seguito del trasferimento, all'interno della villa ha trovato spazio la sede centrale del Consorzio Sistema Bibliotecario Nord-Ovest.\nScuole.\nIl sistema scolastico del comune metropolitano si divide in quattro comprensori che raggruppano e amministrano sette scuole dell'infanzia, sei scuole primarie e quattro scuole secondarie di primo grado statali.A queste si aggiunge una scuola secondaria di secondo grado e diverse scuole paritarie di tutti i gradi.\nEventi.\nLa Fiera di Primavera.\nLa Fiera di Primavera si svolge ogni anno in occasione della quinta domenica di Quaresima e dura generalmente tre giorni. La manifestazione \u00e8 composta da vari appuntamenti nel cuore della citt\u00e0: la tradizionale sagra delle bancarelle, gli spettacoli, le mostre e tante altre proposte attirano ogni anno a Paderno Dugnano diverse migliaia di persone nella sola giornata di domenica.\nLa Fiera di Primavera ha origini antiche nel tempo e si radica nella tradizionale civilt\u00e0 contadina di Paderno Dugnano. La sua costituzione risale precisamente al 15 gennaio 1888, si svolgeva il quinto luned\u00ec di Quaresima e le sue attivit\u00e0 sono proseguite sino al 1957. Nel 1981 Nino Matera, memore dei ricordi giovanili, la ripropose e l'antica fiera riprese a vivere. Con il passare degli anni e con l'ingrandirsi della manifestazione, si \u00e8 provveduto a dare un primo inquadramento giuridico e con atto notarile datato 19 febbraio 1987 si \u00e8 costituito il Comitato Promotore \"Fiera di Primavera di Paderno Milanese\", passo successivo \u00e8 stata l'apertura di una posizione fiscale. Oggi il Comitato Promotore \u00e8 riconosciuto dalla Camera di Commercio di Milano. La manifestazione \u00e8 patrocinata dal Comune di Paderno Dugnano.\nGeografia antropica.\nUrbanistica.\nEssendo nato dalla fusione di cinque differenti comuni, il comune metropolitano di Paderno Dugnano ha la caratteristica di essere una citt\u00e0 policentrica: dei vari comuni successivamente aggregati in Paderno Dugnano uno sorgeva lungo la strada Comasina (Cassina Amata) e quattro lungo il fiume Seveso e la strada Comasinella (Paderno Milanese, Dugnano, Incirano e Palazzolo Milanese).\nIl quartiere della Calderara, che prima dell'Ottocento era diviso tra i comuni di Paderno Milanese e Dugnano, si \u00e8 sviluppato, invece, lungo la vecchia strada Valassina, attorno alla cascina omonima, mentre il quartiere del Villaggio Ambrosiano \u00e8 un quartiere di recente urbanizzazione, sorto nei pressi della fabbrica Tonolli, lungo la Comasina.\nNonostante la forte urbanizzazione all'interno dei confini comunali, nei centri storici dei vari quartieri esistono ancora i grandi parchi storici delle varie ville signorili di Paderno Dugnano. Degno di nota il parco della Villa Calderara, Origoni, De Capitani D'Arzago di Paderno, uno dei giardini pi\u00f9 recenti delle ville padernesi (non compare infatti nella cartografia del Brenna del 1836) ma anche il pi\u00f9 esteso: questo giardino dalla villa, che si trova lungo la strada Comasinella (l'attuale via Gramsci) giunge sino alle rive del fiume Seveso.\nSuddivisioni storiche.\nLa citt\u00e0 \u00e8 suddivisa in 7 quartieri:\nAltre localit\u00e0.\nAll'interno dei 7 quartieri padernesi, vi sono a loro volta alcune localit\u00e0 come: \"Zobbie\" (a Paderno, confine con Cusano Milanino); \"Baraggiole\", \"Serviane\", \"Cascina Uccello\", \"Cascina Uboldi\" e \"Fattoria Milanino\" (a Calderara); \"Battiloca\" (a Paderno, confine con Cassina Nuova di Bollate e Villaggio Ambrosiano); \"Castelletto\", \"Cascina Sant'Angelo\" e \"Cascina Messa\" (a Palazzolo).\nEconomia.\nIndustria.\nNel comune si trova la sede operativa della GDE Bertoni un'azienda produttrice di trofei, targhe e medaglie, con sede legale a Milano, che nel 1971 vinse il concorso internazionale per la creazione della nuova Coppa del Mondo di calcio che sarebbe andata a sostituire la Coppa Rimet, assegnata al Brasile nel 1970 .\nInfrastrutture e trasporti.\nStrade.\nIl Comune di Paderno Dugnano \u00e8 attraversato da:\nFerrovie e tranvie.\nLa localit\u00e0 \u00e8 attraversata dalla linea ferroviaria Milano-Asso e servita da due stazioni sul suo territorio, la stazione di Paderno Dugnano (sita in via IV Novembre) e la stazione di Palazzolo Milanese (sita in via Coti Zelati), entrambe servite dalle linee suburbane S2 e S4, svolte da Trenord nell'ambito del contratto di servizio stipulato con la Regione Lombardia.\nLa tranvia Milano-Limbiate, collega Paderno Dugnano (frazioni di Cassina Amata e Villaggio Ambrosiano) con Milano.\nLungo la Vecchia Valassina transitava inoltre la tranvia Milano-Desio, che dal 2011 \u00e8 stata sostituita da una linea gestita da ATM che copre la stessa tratta.\nMobilit\u00e0 urbana.\nIl Comune \u00e8 dotato di una rete urbana di autobus gestita dall'azienda Autoguidovie in associazione con Airpullman.\nI collegamenti tra la localit\u00e0 e i vari centri della provincia invece, sono gestiti sempre da Airpullman e da Brianza Trasporti con due linee."}
